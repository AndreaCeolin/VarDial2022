{"id": "1365944", "revid": "1543377", "url": "https://it.wikipedia.org/wiki?curid=1365944", "title": "Massacro di Peterloo", "text": " \nCon l'espressione di massacro di Peterloo si indica la sanguinosa repressione operata da vari reparti dell'esercito britannico di una grande manifestazione popolare organizzata a Manchester il 16 agosto 1819, in localit\u00e0 St. Peter's Field (da cui il nome, ricalcato ironicamente dal \"Manchester Observer\" su quello di Waterloo, data la presenza, tra i soldati che spararono, di alcuni veterani che avevano partecipato alla celebre battaglia). Durante un comizio pacifico convocato per chiedere al parlamento britannico una riforma elettorale, una folla di circa 80.000 persone fu dispersa con la forza da reparti di cavalleria che provocarono tra gli undici e i quindici morti e diverse centinaia di feriti.\nLa fine delle guerre napoleoniche nel 1815 aveva portato a periodi di carestia e disoccupazione, e questa situazione fu esacerbata dall'introduzione di dazi sull'importazione di derrate agricole, le Corn Laws. All'inizio del 1819, la pressione generata dalla povert\u00e0, insieme alla mancanza del diritto di voto nell'Inghilterra settentrionale, aveva rafforzato il radicalismo politico. In risposta, la \"Manchester Patriotic Union\", un gruppo politico che propugnava la riforma parlamentare, organizz\u00f2 una manifestazione con il noto oratore radicale Henry Hunt.\nPoco dopo l'inizio della riunione, i magistrati locali ordinarono ai riservisti del \"Manchester and Salford Yeomanry\" di disperdere la folla e arrestare Hunt e tutti gli altri sul palco insieme a lui. La cavalleria caric\u00f2 la folla arrestando Hunt dopo aver travolto una donna uccidendole il figlio. Poco dopo il presidente dei magistrati del Cheshire William Hulton invi\u00f2 il \"15th The King's Hussars\" a disperdere la folla. Nella carica con le sciabole sguainate, almeno quindici persone persero la vita e altre 400-700 rimasero ferite nel conseguente parap\u00ecglia.\nLo storico Robert Poole defin\u00ec il Massacro di Peterloo uno dei momenti pi\u00f9 sanguinosi della sua epoca. In quel tempo, i giornali londinesi e nazionali diffusero l'orrore patito nella regione di Manchester, ma l'effetto immediato di Peterloo fu di portare il governo a sopprimere ogni assembramento che invocasse riforme radicali, con l'approvazione di ci\u00f2 che divenne noto come i \"Six Acts\". Tra le conseguenze ci fu la fondazione del \"Manchester Guardian\" (oggi \"The Guardian\"), ma ebbe ben pochi effetti sul tenore delle riforme.\nIn un sondaggio condotto da \"The Guardian\" nel 2006, Peterloo \u00e8 stato votato al secondo posto, dietro i dibattiti di Putney, tra gli eventi della storia radicale britannica che meriterebbero maggiormente di essere ricordati con un monumento o un memoriale. Dal 2007 l'evento \u00e8 commemorato da una targa vicina al sito, in sostituzione di una precedente targa blu che era stata criticata come inadeguata in quanto non rifletteva la reale entit\u00e0 del massacro.\nContesto storico.\nSuffragio.\nNel 1819, il Lancashire era rappresentato da due membri del Parlamento (MP). Il voto era limitato ai maschi adulti proprietari terrieri con un valore annuo di rendita pari a 40 scellini o pi\u00f9, l'equivalente di circa 115 sterline al cambio del 2017 e i voti non potevano che essere espressi presso la citt\u00e0 di Lancaster, da una dichiarazione in pubblico tenuta in tribuna. I confini dei collegi elettorali uninominali erano obsoleti, e molti di essi, quelli relativi ai cosiddetti \"borghi putridi\" (\"rotten boroughs\"), si erano talmente spopolati nel corso dei secoli tanto da mantenere una rappresentanza parlamentare sproporzionata rispetto al numero di elettori: nell'Old Sarum in Wiltshire, con un elettore, si eleggevano due parlamentari, come accaddeva a Dunwich nel Suffolk che gi\u00e0 agli inizi del XIX secolo era addirittura franato in mare. Al contrario, centri urbani quali Manchester, Salford, Bolton, Blackburn, Rochdale, Ashton-under-Lyne, Oldham e Stockport, con una popolazione complessiva di quasi un milione di persone, erano rappresentati da uno dei due MP del Lancashire, da entrambi quelli del Cheshire nel caso di Stockport. In confronto, pi\u00f9 della met\u00e0 di tutti i parlamentari veniva votata da un totale di soli 154 proprietari dei \"borghi putridi\". Nel 1816, nel libro \"The Representative History of Great Britain and Ireland; being a History of the House of Commons, and of the Counties, Cities, and Boroughs of the United Kingdom from the earliest Period\", Thomas Oldfield sosteneva che i 515 deputati per l'Inghilterra e i 351 per il Galles erano eletti con il patrocinio di 177 persone e altri 16 con il patrocinio diretto del governo: tutti e 45 i parlamentari scozzesi dovevano i loro seggi al patrocinio. Queste disuguaglianze condussero alla rivendicazione di una riforma politica.\nCondizioni economiche.\nDopo la fine delle guerre napoleoniche nel 1815, un breve boom nella produzione tessile fu seguito da periodi di cronica depressione economica, in particolare tra i tessitori e i filatori di tessuti (il commercio tessile era concentrato nel Lancashire). Tessitori che avrebbero potuto aspettarsi di guadagnare 15 scellini a settimana nel 1803, videro i loro salari tagliati a soli 5 scellini dal 1818. Gli industriali, che tagliavano i salari senza offrire una contropartita, attribuivano la colpa alle leggi di mercato generate dalle scosse di assestamento delle guerre napoleoniche. Ad aggravare le questioni contribuirono le \"Corn Laws\", la prima delle quali approvata nel 1815, che imponevano un dazio sul grano estero, nel tentativo di proteggere i produttori di grano britannici. Il costo del cibo aument\u00f2 poich\u00e9 la gente fu costretta ad acquistare il grano britannico, pi\u00f9 costoso e di qualit\u00e0 inferiore, e si susseguirono periodi di carestia e di disoccupazione cronica, aumentando il desiderio di una riforma politica sia in Lancashire che nel paese in generale.\nRiunione radicale di massa a Manchester.\nLe condizioni economiche del 1817 portarono alla costituzione di un gruppo, che divenne noto come \"Blanketeers\", che si propose di organizzare una marcia da Manchester a Londra in modo da presentare una petizione al principe reggente, il futuro Giorgio IV, per la riforma parlamentare: una folla di 25.000 persone che comprendeva 5.000 uomini che intendevano marciare uniti verso St. Peter's Fields. Dopo la lettura pubblica del Riot act da parte dei magistrati, la folla fu dispersa dalle King's Dragoon Guards. I capofila della manifestazione vennero arrestati e successivamente rilasciati poich\u00e9 le gravi accuse contro di loro non erano fondate. Nel mese di aprile 1819 tre leader dei \"Blanketeers\" furono condannati per sedizione e cospirazione dopo che diversi testimoni avevano sostenuto che essi avevano incoraggiato le principali citt\u00e0 del Regno ad eleggere i rappresentanti di una Convenzione Nazionale per reclamare i propri diritti e avevano dichiarato che, se avessero ottenuto un rifiuto, si sarebbero riuniti in armi a Stockport nel settembre 1818.\nAll'inizio del 1819 la pressione generata dalle misere condizioni economiche era al suo apice e aveva aumentato il desiderio di radicalismo politico fra i tessitori di cotone del Lancashire del sud. Nel gennaio 1819, una folla di circa 10.000 persone si riun\u00ec a St Peter's Fields per ascoltare l'oratore radicale Henry Hunt, invitando il principe reggente a scegliere ministri che abrogassero le \"Corn Laws\". Il raduno, avvenuto in presenza della cavalleria, si svolse senza incidenti.\nNel luglio 1819, i magistrati della citt\u00e0 scrissero a Lord Sidmouth avvertendolo che ritenevano che fosse imminente una 'sollevazione generale', poich\u00e9 il \"profondo disagio delle classi manifatturiere\" veniva manipolato dalla \"illimitata libert\u00e0 della stampa\" e \"dalle menzogne di pochi demagoghi\" disperati durante le riunioni settimanali. \"Non possedendo alcun potere per impedire gli incontri\", i magistrati ammettevano di non essere in grado di arginare le dottrine che venivano diffuse.\nRiunione di agosto.\nIn questo contesto, fu organizzata dall'Unione Patriottica di Manchester una \"grande assemblea\", formata da radicali del \"Manchester Observer\". Il fondatore del giornale Joseph Johnson era il Segretario dell'unione e scrisse a Henry Hunt chiedendogli di presiedere un incontro a Manchester il 2 agosto 1819. Johnson scrisse:\nAll'insaputa di Johnson e Hunt, la lettera fu intercettata da spie governative e copiata prima di essere inviata alla sua destinazione. Il testo venne interpretato come il progetto di un'insurrezione, e il governo rispose inviando il \"15th Hussars\" a Manchester.\nLa riunione pubblica di massa prevista per il 2 agosto venne posticipata al 9 agosto. Il \"Manchester Observer\" rifer\u00ec che era stata chiamata \"a prendere in considerazione il modo pi\u00f9 veloce ed efficace di ottenere una Riforma radicale nella Camera dei Comuni del Parlamento\" e \"di considerare il diritto degli 'Abitanti non Rappresentati di Manchester' di eleggere una persona per rappresentarli in Parlamento. I magistrati, guidati da William Hulton, erano stati avvisati dal Segretario di Stato per gli affari interni in carica, Henry Hobhouse, di come \"l'elezione di un membro del parlamento senza l'atto del re\" fosse una grave infrazione, incoraggiandoli a dichiarare illegale l'assemblea gi\u00e0 non appena era stata annunciata il 31 luglio. I radicali stessi cercarono un secondo parere sulla legalit\u00e0 della riunione, secondo cui \"L'intenzione di scegliere i rappresentanti, in contrasto alla legge vigente, tende notevolmente a rendere sedizioso il previsto Meeting; in tali circostanze sarebbe ritenuto giustificabile per i magistrati proibire tale riunione\".\nIl 3 agosto Hobhouse trasmise il parere del Procuratore Generale secondo il quale non era corretto che i magistrati dichiarassero illegale il meeting del 9 agosto per \"considerare\" l'elezione di un rappresentante e che non era illegale tanto \"l'intenzione\" di eleggere un parlamentare quanto l'esecuzione di tale intenzione. Il 4 agosto Hobhouse sconsigli\u00f2 qualsiasi tentativo di impedire preventivamente con forza la riunione del 9 agosto se fosse andata avanti, o fare qualcosa di diverso dal raccogliere prove per il successivo procedimento, a meno che l'incontro non sfuggisse di mano:\nLa riunione del 9 agosto fu rinviata dopo che i magistrati la bandirono per scoraggiare i radicali ma Hunt e i suoi seguaci erano decisi a radunarsi e fu organizzato un incontro per il 16 agosto, con lo scopo dichiarato \"di considerare la propriet\u00e0 di adottare i mezzi pi\u00f9 LEGALI ed EFFICACI per ottenere una riforma nella Camera dei Comuni del Parlamento\".\nLa stampa aveva deriso le precedendti riunioni degli operai a causa del loro aspetto sporco e cencioso e della loro condotta disorganizzata, ma questa volta gli organizzatori erano determinati a fare in modo che coloro che avessero partecipato alla riunione di St. Peter's Field, fossero abbigliati in maniera decorosa e marciassero all'evento in maniera ordinata. Samuel Bamford, un radicale locale che conduceva il contingente di Middleton, scrisse che \"Era opportuno che questo incontro fosse efficace, e, che dovesse esibire uno spettacolo come non era mai stato testimoniato in Inghilterra\". Furono date precise istruzioni ai vari comitati che formavano i contingenti che \"La pulizia, la sobriet\u00e0, l'ordine e la pace\" e \"il divieto di utilizzo di tutte le armi di offesa o di difesa\" dovevano essere osservati durante la manifestazione. Ogni contingente venne addestrato e preparato nei campi delle borgate intorno a Manchester, aumentando le preoccupazioni delle autorit\u00e0. Il 3 agosto fu inviato a Manchester un proclama reale che proibiva l\u2019addestramento ma il 9 agosto un informatore rifer\u00ec ai magistrati di Rochdale che a Tandle Hill il giorno precedente, 700 uomini si stavano \"esercitando in compagnie\" e \"compiendo le evoluzioni solite di un reggimento\" mentre uno spettatore aveva riferito che gli uomini \"erano in grado di combattere con qualsiasi truppa regolare, se solo loro avessero imbracciato le armi\".\nAssemblea.\nI preparativi.\nIl St. Peter's Field era un appezzamento di terra aperto, nei pressi di Mount Street, che stava venedo ripulito per consentire la creazione dell'ultima sezione di Peter Street allora in via di completamento. Mucchi di sottobosco erano stati collocati alla fine del campo pi\u00f9 vicino alla \"Friends Meeting House\", ma il resto del campo era libero. Thomas Worrell, assistente perito per la pavimentazione di Manchester, arriv\u00f2 a ispezionare il campo alle ore 7:00. Il suo lavoro consisteva nel rimuovere tutto ci\u00f2 che potesse essere utilizzato come arma e allo scopo port\u00f2 via circa \"un quarto di un carico di pietre\".\nLuned\u00ec, 16 agosto 1819, era una calda giornata estiva, con un cielo azzurro senza nuvole. Il bel tempo quasi certamente aument\u00f2 la dimensione della folla in modo significativo; marciare dalle citt\u00e0 limitrofe nel freddo e nella pioggia sarebbe stata infatti per i partecipanti una prospettiva molto meno attraente.\nI magistrati di Manchester si incontrarono alle ore 9:00, a colazione presso lo \"Star Inn\" sulla Deansgate, la via principale di Manchester, per discutere che azioni intraprendere all'arrivo alla riunione di Henry Hunt. Alle ore 10:30 giunti a nessuna conclusione, si trasferirono in una casa all'angolo sud-est del St. Peter's Field, da dove decisero di osservare la riunione. \nErano preoccupati che sarebbe finita in una sommossa, o anche in una ribellione, e avevano organizzato un numero di truppe regolari e piccoli coltivatori a cavallo da schierare. La presenza militare comprendeva 600 uomini del \"15th The King's Hussars\", diverse centinaia di fanti, un'unit\u00e0 del \"Royal Horse Artillery\" dotata di due cannoni da sei libbre, 400 coltivatori a cavallo del Cheshire, 400 poliziotti volontari e 120 cavalieri del \"Manchester and Salford Yeomanry\". Questi erano una milizia relativamente inesperta reclutata tra i negozianti e i commercianti locali, i pi\u00f9 numerosi dei quali erano pubblicani. Recentemente derisi dal \"Manchester Observer\" come sciocchi servi dei forti, \"abbigliati come pettirossi\" nelle loro uniformi militari, essi venivano variamente descritti come \"giovani teste calde, che si erano offerte volontariamente per quel servizio a causa del loro odio verso il radicalismo\" o dal \"The Guardian\" come \"i pi\u00f9 giovani membri del partito Tory in armi\". Lo scrittore socialista Mark Krantz li descrive come \"la locale \"business mafia\" a cavallo\" mentre R. J. White li defin\u00ec spregiativamente come \"esclusivamente formaggiari, negozianti di ferraglia e fabbricanti di recente arricchimento, (dei) quali il popolo di Manchester... ne pensava... come a una burla\".\nIl \"British Army\" nel nord era sotto il comando generale di Sir John Byng. Avendo inizialmente appreso che l'incontro era previsto per il 2 agosto, scrisse al \"Home Office\" dichiarando di augurarsi che i magistrati di Manchester mostrassero fermezza in quel giorno, affermando:\nLa data di incontro riveduta al 16 agosto, coincideva tuttavia con la sua prevista visita alle corse dei cavalli a York, un evento alla moda in cui Byng avrebbe partecipato a due gare. Scrisse ancora una volta al \"Home Office\", dicendo che sebbene se lo si fosse ritenuto davvero necessario fosse ancora pronto a essere al comando a Manchester il giorno della manifestazione, aveva assoluta fiducia nel suo vice comandante, il tenente colonnello Guy L'Estrange..\nLa manifestazione.\nLa folla che si riun\u00ec a St. Peter's Field arrivava in contingenti disciplinati e organizzati. In ogni villaggio o cappella erano stati fissati un tempo e un luogo di incontro, da dove i suoi membri procedettero verso i punti di raccolta nelle citt\u00e0 o cittadine pi\u00f9 grandi, e da l\u00ec a Manchester. I contingenti provenivano da tutta la regione, il pi\u00f9 grande e \"meglio abbigliato\" dei quali era un gruppo di 10.000 persone che aveva viaggiato da Oldham, comprendente abitanti di Royton (che includeva una considerevole sezione femminile), Crompton, Lees, Saddleworth e Mossley. Altri contingenti considerevoli avevano marciato da Middleton, da Rochdale (6.000 persone) e da Stockport (1500-5000 persone). Il numero totale di presenti alla manifestazione \u00e8 incerto e varia di parecchio secondo le fonti. I contemporanei stimarono la folla presente in un numero oscillante tre 30.000 a ben 150.000 unit\u00e0 mentre studiosi moderni oscillano tra 60.000 e 80.000. Lo studioso Joyce Marlow descrive l'evento come \"L'incontro pi\u00f9 numeroso che abbia mai avuto luogo in Gran Bretagna\" e spiega che la cifra generalmente accettata di 60.000 corrispondeva al sei per cento della popolazione del Lancashire, o a met\u00e0 della popolazione nelle immediate vicinanze Manchester.\nLa manifestazione nelle intenzioni dei suoi organizzatori e dei partecipanti doveva essere un incontro pacifico; Henry Hunt aveva esortato tutti i partecipanti \"a non avere altre armi, che la consapevolezza delle proprie ragioni\", tant'\u00e8 che molti indossavano \"il vestito della domenica. Samuel Bamford racconta cos\u00ec il momento in cui si present\u00f2 con il contingente di Middleton alla periferia della citt\u00e0 di Manchester:\nSebbene alcuni osservatori, come il Rev. WR Hay, presidente delle \"Salford Quarter Sessions\", avrebbero testimoniato che coloro che parteciparono alla riunione provenissero da tutto il Paese, altri, come John Shuttleworth, un produttore locale di cotone, stimavano che la maggior parte fossero di Manchester, un punto di vista che sarebbe stato confermato in seguito dalle liste delle vittime. Delle vittime di cui fu registrata la residenza, il sessantuno per cento viveva infatti in un raggio di tre miglia dal centro di Manchester.\nVerso mezzogiorno furono inviati sul campo diverse centinaia di agenti speciali. Formarono due file tra la folla a pochi metri di distanza, nel tentativo di formare un corridoio attraverso la folla tra la costruzione in cui i magistrati stavano osservando l'incontro e la tribuna degli oratori, costituita da due carri uniti tra loro. Credendo che questo potesse essere stato formato come facile via attraverso la quale i magistrati avrebbero successivamente potuto inviare i loro rappresentanti per arrestare gli oratori, alcuni membri della folla allontanarono i carri dai poliziotti e si strinsero attorno al palco per formare una barriera umana.\nLa carrozza di Hunt arriv\u00f2 alla riunione poco dopo le 13:00, e si fece strada verso la tribuna. A fianco di Hunt sullo stand degli oratori c'erano John Knight, un riformatore produttore di cotone, Joseph Johnson, l'organizzatore della riunione, John Thacker Saxton, capo editore del \"Manchester Observer\", l'editore Richard Carlile e George Swift, riformatore e calzolaio. C'erano inoltre un certo numero di reporter, compreso John Tyas del \"The Times\", John Smith del \"Liverpool Echo\" e Edward Baines Jr, il figlio del redattore del \"Leeds Mercury\". Le prime societ\u00e0 di riforma femminile erano state stabilite nelle aree tessili nel 1819 e le donne della \"Manchester Female Reform Society\", vestite di bianco, accompagnarono Hunt sulla tribuna. La presidente della Society, Mary Fildes, era arrivata sulla carrozza di Hunt sventolando la sua bandiera.\nA questo punto il St. Peter's Field, un'area di 14.000 yarde quadrate (11.700 m2), era pieno di decine di migliaia di uomini, donne e bambini. La folla intorno agli altoparlanti era cos\u00ec densa che \"i loro cappelli sembravano sfiorarsi\"; grandi gruppi di spettatori curiosi erano riuniti alla periferia della folla. Alcuni portavano striscioni con testi come \"No Corn Laws\", \"Parlamenti annuali\", \"Suffragio universale\" e \"Voto a scrutinio\". Il resto di Manchester era come una citt\u00e0 fantasma, le strade e negozi erano vuoti.\nL'unico striscione noto per essere sopravvissuto fino a oggi si trova nella biblioteca pubblica di Middleton; era portato da Thomas Redford, che fu ferito da una sciabola della \"yeomanry\". Realizzato in seta verde con lettere dorate, su un lato dello stendardo \u00e8 inciso \"Liberty and Fraternity\" e sull'altro \"Unity and Strength\".\nCarica di cavalleria.\nWilliam Hulton, il presidente dei magistrati che dalla casa assistevano a ci\u00f2 che accadeva nel St. Peter's Field, osserv\u00f2 preoccupato l'entusiastica accoglienza che Hunt ricevette al suo arrivo alla manifestazione e questo lo incoraggi\u00f2 ad agire. Emise un mandato di arresto per Henry Hunt, Joseph Johnson, John Knight e James Moorhouse. Ricevendo il mandato nella sue mani, il funzionario di polizia Jonathan Andrews offr\u00ec la sua opinione secondo la quale la pressione della folla che circondava il palco avrebbe reso necessaria per la sua esecuzione l'assistenza militare. Hulton scrisse quindi due dispacci, uno al maggiore Thomas Trafford, l'ufficiale comandante della \"Manchester and Salford Yeomanry Cavalry\", e l'altro al comandante militare generale a Manchester, il tenente colonnello Guy L'Estrange. I contenuti dei dispacci erano simili:\n\u2014 Dispaccio inviato da William Hulton al maggiore Trafford della cavalleria del \"Manchester and Salford Yeomanry Cavalry\".\nI dispacci furono consegnati a due cavalieri che erano in attesa. Il comandante del \"Manchester and Salford Yeomanry Cavalry\" era di stanza a pochi passi da Portland Street e cos\u00ec ricevette l'ordine per primo. Essi sfoderarono immediatamente le loro spade e si diressero al galoppo verso St. Peter's Field; un soldato, in un frenetico tentativo di portarsi in avanti, gett\u00f2 a terra una donna in Cooper Street, causando la morte di suo figlio cadutole dalle braccia, William Fildes, un bambino di due anni, che fu la prima vittima di Peterloo.\nSessanta cavalieri del Manchester, guidati dal Capitano Hugh Hornby Birley, il proprietario di una fabbrica locale, arrivarono alla casa di osservazione dei magistrati; alcuni rapporti sostengono che fossero ubriachi. Andrews, il capo commissario, dichiar\u00f2 a Birley di avere un mandato di arresto che aveva bisogno di assistenza per l'esecuzione. A Birley fu chiesto di portare la sua cavalleria verso la tribuna per permettergli di portar via gli oratori; erano ormai le 13:40 circa.\nIl percorso lungo il varco aperto dai funzionari di polizia verso la tribuna era stretto, e poich\u00e9 gli inesperti cavalli venivano spinti sempre pi\u00f9 tra la folla, gli animali si impennavano e si tuffavano in mezzo a questa, mentre la gente spaventata cercava di togliersi di mezzo. Il mandato d'arresto era stato dato al vice commissario di polizia, Joseph Nadin, che seguiva la cavalleria. Mentre questa si avvicinava al palco degli oratori, rimase bloccata nella folla e i cavalieri in preda al panico iniziarono a colpire i manifestanti con le loro sciabole.. Al suo arrivo sulla tribuna Nadin arrest\u00f2 Hunt, Johnson e un certo numero di altri tra cui John Tyas, il reporter del Times. \nIl compito di eseguire il mandato d'arresto era stata raggiunto ma lo \"Yeomanry\" inizi\u00f2 a distruggere gli striscioni e le bandiere presenti sul palco. Secondo Tyas, lo \"Yeomanry\" tent\u00f2 quindi di raggiungere le bandiere tra la folla \"menando per raggiungerli fendenti a destra e a sinistra nel modo pi\u00f9 indiscriminato\" - solo allora (secondo Tyas) furono lanciati blocchi di mattoni in direzione dei militari: da questo punto il \"Manchester and Salford Yeomanry\" perse ogni parvenza di disciplina.\nDal suo punto di vista privilegiato, William Hulton aveva percepito gli eventi in svolgimento come un'aggressione allo \"Yeonmary\" e, all'arrivo di L'Estrange alle 13:50, alla testa dei suoi ussari, ordin\u00f2 loro di dirigersi nel campo a disperdere la folla con le parole: \"Buon Dio, Signore, non vedete che stanno attaccando lo Yeomanry; disperdete la manifestazione!\". Il \"15th Hussars\" form\u00f2 una linea che si estendeva lungo l'estremit\u00e0 orientale del St Peter's Field e caric\u00f2 in mezzo alla folla. Pi\u00f9 o meno nello stesso momento lo \"Cheshire Yeonmary\" caric\u00f2 dal bordo meridionale del campo. In un primo momento la folla ebbe qualche difficolt\u00e0 a disperdersi, poich\u00e9 la principale via di uscita in Peter Street era bloccata da unit\u00e0 di fanteria del \"88th Regiment of Foot\", schierate con la baionette inastate. Qualcuno nella ressa sent\u00ec un ufficiale del \"15th Hussars\" che, cercando di frenare l'ormai fuori controllo \"Manchester e Salford Yeomanry\", i cui cavalieri \"stavano tagliando tutti quelli che avevano a tiro\", gridava: \"Che vergogna! Che vergogna! Signori astenetevi, astenetevi! La gente non pu\u00f2 scappare!\".\nD'altra parte, il tenente Jolliffe del \"15th Hussars\" testimoni\u00f2: \"Fu allora che vidi per la prima volta la truppa del Manchester Yeomanry; erano dispersi singolarmente o in piccoli gruppi sulla maggior parte del \"Field\", letteralmente soverchiati e impotenti sia a mantenere un contegno che a fuggire; in effetti, erano in potere di coloro i quali erano stati comandati a intimidire e bastava solo uno sguardo per accorgersi della loro debole posizione, e della necessit\u00e0 di \"portarci in loro soccorso\"\". In seguito Jolliffe avrebbe affermato che \"...nove ferite da sciabola su dieci furono causate dagli \"Ussars\" ...tuttavia, una quantit\u00e0 di ferite molto maggiore derivava dalla pressione della moltitudine in rotta\".\nEntro dieci minuti la folla si era dispersa, al costo di undici morti e pi\u00f9 di 600 feriti. Solo questi, i loro soccorritori e i morti furono lasciati indietro; una donna che viveva nelle vicinanze testimoni\u00f2 di aver visto \"una grande quantit\u00e0 di sangue\". Nelle ore successive si verificarono rivolte nelle strade, di cui una molto seria a New Cross, dove le truppe spararono sulla folla che aveva attaccato un negozio appartenente a qualcuno che si diceva avesse preso uno degli striscioni delle donne riformatrici come souvenir. La pace non fu ripristinata a Manchester fino al mattino seguente, e a Stockport e Macclesfield le rivolte continuarono fino al 17. Quello stesso giorno ci fu una grande rivolta anche a Oldham, durante la quale una persona fu colpita e ferita.\nVittime.\nIl numero esatto di coloro che furono feriti o morirono a Peterloo non \u00e8 mai stato stabilito con certezza. Varie fonti sostengono 11-15 morti e 400-700 feriti. Il \"Manchester Relief Committee\", un ente istituito per fornire soccorso alle vittime di Peterloo, forn\u00ec un numero di feriti pari a 420, mentre le fonti radicali ne elencavano 500. Il numero reale \u00e8 difficile da stimare, anche perch\u00e9 molti dei feriti nascosero le loro condizioni per paura di ritorsioni da parte delle autorit\u00e0. Per esempio tre dei sei figli di William Marsh, che lavoravano nella fabbrica appartenente al capitano Hugh Birley del \"Manchester Yeonmary\", persero il posto di lavoro perch\u00e9 il loro padre aveva partecipato alla riunione. Un certo James Lees si present\u00f2 all'infermeria di Manchester con due gravi ferite alla sciabola alla testa, ma gli furono negato le cure e fu rimandato a casa dopo essersi rifiutato di ammettere, dietro l'insistenza del chirurgo, che \"ne aveva avuto abbastanza delle manifestazioni di Manchester\".\nUna caratteristica peculiare della manifestazione a Peterloo fu il numero di donne presenti. Le societ\u00e0 di riforma femminili si erano formate nell'Inghilterra del nord-ovest tra il giugno e il luglio 1819, le prime in Gran Bretagna. Molte delle donne vestivano distintamente in bianco e alcune avevano formato dei contingenti tutti al femminile e con i loro striscioni. Delle 654 vittime registrate, almeno 168 erano donne e quattro di loro morirono in St. Peter's Field o successivamente a causa delle ferite riportate. Si \u00e8 stimato che meno del 12 per cento della folla fosse costituito da donne, suggerendo che furono a rischio maggiore di infortunio rispetto agli uomini in un rapporto di 3:1. Secondo Richard Carlile le donne furono particolarmente prese di mira, una visione apparentemente supportata dal numero di quelle che lamentarono ferite causate da armi.\nUndici dei decessi registrati si verificarono sul St. Peter's Field. Altri, come John Lees di Oldham, morirono pi\u00f9 tardi a causa delle loro ferite, e alcuni come Joshua Whitworth furono uccisi nel tumulto che segu\u00ec la dispersione della folla dal campo.\nReazione e conseguenze.\nOpinione pubblica.\nIl massacro di Peterloo \u00e8 stato definito uno dei momenti decisivi della sua epoca. Molti dei presenti, compresi mastri locali, datori di lavoro e proprietari terrieri, furono inorriditi dalla carneficina. Una delle vittime, un operaio di Oldham ed ex soldato, John Lees, morto a causa delle ferite il 9 settembre, era stato presente alla battaglia di Waterloo. Poco prima della sua morte confid\u00f2 a un amico che non era mai stato in pericolo come a Peterloo: \"A Waterloo c'era l'uomo per l'uomo, ma qui si \u00e8 trattato di omicidio vero e proprio.\" Quando la notizia del massacro cominci\u00f2 a diffondersi, la popolazione di Manchester e dei quartieri circostanti si mostr\u00f2 inorridita e indignata.\nDopo gli eventi a Peterloo, furono prodotti diversi oggetti commemorativi come piatti, brocche, fazzoletti e medaglie; questi ultimi furono indossati dai sostenitori radicali e tutti potrebbero anche essere stati venduti per raccogliere fondi per i feriti. Il People's History Museum di Manchester possiede in mostra uno di questi fazzoletti di Peterloo. Tutti gli oggetti ricordo riportano l'immagine iconica di Peterloo: cavalieri con le spade sguainate verso il basso che cavalcano infilzando i civili inermi mentre il verso della medaglia di Peterloo riporta un testo biblico:\nPeterloo fu la prima manifestazione pubblica in Gran Bretagna in cui fossero presenti giornalisti di importanti giornali di citt\u00e0 lontane e, nel giro di un giorno o poco pi\u00f9 dall'evento, furono pubblicati resoconti a Londra, Leeds e Liverpool. I giornali di Londra e quelli nazionali condivisero l'orrore provato nella regione di Manchester e il sentimento di indignazione in tutto il paese divenne intenso. James Wroe, direttore del \"Manchester Observer\" fu il primo a definire l'incidente come il \"massacro di Peterloo\", coniando il titolo dopo aver creato l'ironico \"portmanteau\", derivandolo da St Peter's Field e dalla battaglia di Waterloo che aveva avuto luogo quattro anni prima. Lo stesso Wroe scrisse anche degli opuscoli dal titolo \"The Peterloo Massacre: A Faithful Narrative of the Events\". Proposti al prezzo di due \"pence\" ciascuno, esaurirono ogni ristampa pubblicata per 14 settimane ed ebbero una grande circolazione a livello nazionale. Sir Francis Burdett, un parlamentare riformista, venne incarcerato per tre mesi, accusato di una pubblicazione sul massacro definita sediziosa.\nPercy Bysshe Shelley si trovava in Italia e non sent\u00ec parlare del massacro fino al 5 settembre. Il suo poema, \"The Masque of Anarchy\", sottotitolato \"Written on the Occasion of the Massacre at Manchester\", fu inviato per la pubblicazione sul periodico radicale \"The Examiner\" ma, a causa delle restrizioni imposte alla stampa radicale, rimase inedito fino al 1832, dieci anni dopo la morte del poeta.\nPolitica.\nL'effetto immediato di Peterloo fu un giro di vite sulla riforma. Il governo incaric\u00f2 la polizia e i tribunali di perseguire i giornalisti, la stampa e la pubblicazione del \"Manchester Observer\". Wroe fu arrestato e accusato di produrre una pubblicazione sediziosa. Fu dichiarato colpevole e condannato a dodici mesi di carcere e al pagamento di una multa di 100 sterline. Contro il \"Manchester Observer\" furono intentati in tribunale casi giudiziari eccezionali e un continuo ricambio di sotto-redattori non fu una difesa sufficiente contro una serie di raid della polizia, spesso con il semplice sospetto che qualcuno stesse scrivendo un articolo radicale. Il \"Manchester Observer\" fu infine chiuso nel febbraio 1820.\nHunt e altri otto furono processati alla corte d'Assise di York il 16 marzo 1820, accusati di sedizione. Dopo un processo di due settimane, cinque imputati furono giudicati colpevoli. Hunt fu condannato a 30 mesi da scontare nella prigione di Ilchester; Bamford, Johnson e Healey furono condannati a un anno ciascuno, e Knight venne incarcerato per due anni con una successiva condanna.\nIl 4 aprile 1822 un tessitore ferito a St. Peter's Field intent\u00f2 una causa civile presso la corte d'Assise di Lancaster contro quattro membri del \"Manchester Yeomanry\": il capitano Birley, il capitano Withington, Trumpeter Meagher e il soldato semplice Oliver. Furono tutti assolti, in quanto il tribunale statu\u00ec che le loro azioni erano state giustificate dalla necessit\u00e0 di disperdere una riunione illegale.\nIl governo dichiar\u00f2 il proprio sostegno alle azioni intraprese dai magistrati e dall'esercito. I magistrati di Manchester tennero una riunione apparentemente pubblica il 19 agosto, in modo da poter pubblicare le risoluzioni a sostegno dell'azione che avevano intrapreso tre giorni prima. I commercianti di cotone Archibald Prentice (futuro redattore \"Manchester Times\") e Assalonne Watkin (un futuro riformatore \"Corn Laws\"), entrambi membri del \"Little Circle\", organizzarono una petizione di protesta contro la violenza al St. Peter's Field e per contestare la validit\u00e0 della riunione dei magistrati. Nel giro di pochi giorni aveva raccolto 4.800 firme. Ciononostante, il Segretario di Stato, Lord Sidmouth, invi\u00f2 il 27 agosto ai magistrati i ringraziamenti del Principe Reggente per la loro azione nella \"salvaguardia della pace pubblica\". Quella sorta di dispensa pubblica fu accolta con rabbia e critiche feroci. Durante un dibattito a Hopkins Street, Robert Wedderburn dichiar\u00f2: \"il Principe \u00e8 uno sciocco con le sue Meravigliose lettere di ringraziamento... Quale che sia il principe reggente o il re, noi non vogliamo nessun re, egli \u00e8 inutile per noi. In una lettera aperta, Richard Carlile scrisse:\nPer alcuni mesi dopo il massacro di Peterloo, le autorit\u00e0 si convinsero che il Paese si stesse dirigendo verso una ribellione armata. A incoraggiarli in questa convinzione vi furono due sommosse abortite, a Huddersfield e Burnley, la \"Yorkshire West Riding Revolt\" durante l'autunno del 1820 e la scoperta e sventata \"Cato Street conspiracy\", volta quell'inverno a far saltare in aria i ministri del regno. Entro la fine dell'anno, il governo avrebbe introdotto una legislazione, successivamente nota come i \"Six Acts\", per sopprimere le manifestazioni e le pubblicazioni radicali e, entro la fine del 1820, ogni significativo riformatore radicale appartenente classe operaia era in prigione; le libert\u00e0 civili erano diminuite a un livello persino inferiore rispetto a quello prima di Peterloo. Lo storico Robert Reid scrisse che \"non \u00e8 fantasioso confrontare le restrizioni alla libert\u00e0 del lavoratore britannico nel periodo post-Peterloo all'inizio del diciannovesimo secolo con quelle dei neri sudafricani nel periodo post-Sharpeville della fine del XX secolo.\"\nIl massacro di Peterloo influenz\u00f2 anche la denominazione del Cinderloo Uprising, avvenuto nel 1832 nel Coalbrookdale Coalfield dell'est Shropshire. La rivolta vide 3000 operai protestare di fronte allo \"Shropshire Yeomanry\"; lo scontro caus\u00f2 la morte di tre manifestanti.\nUna conseguenza diretta di Peterloo fu la fondazione nel 1821 del giornale \"Manchester Guardian\", da parte del gruppo \"Little Circle\" formato da uomini d'affari non-conformisti di Manchester, diretti da John Edward Taylor, testimone del massacro. Il prospetto che annunciava la nuova pubblicazione proclamava che \"avrebbe imposto con zelo i principi della libert\u00e0 civile e religiosa, (...) sostenendo con vigore la causa della Riforma (...) impegnandosi a contribuire alla diffusione dei giusti principi di Politica Economica e (...) sostenendo, a prescindere dal partito da cui venissero promosse, tutte le misure utili.\"\nEventi come il \"Pentrich rising\", la marcia dei Blanketeers e gli \"Spa Fields riots\", servono tutti a quantificare l'ampiezza, la diversit\u00e0 e l'ampia scala geografica della domanda di riforme economiche e politiche in quel momento storico.\nPeterloo non ebbe alcun effetto sui tempi della riforma ma, a tempo debito, furono soddisfatte tutte tranne una, l'elezione annuale dei parlamentari, le richieste originarie dei riformatori. In seguito al Great Reform Act del 1832, il \"Manchester parliamentary borough\" elesse i suoi primi due deputati. Si presentarono cinque candidati, tra cui William Cobbett e furono eletti i whig, Charles Poulett Thomson e Mark Philips. Manchester divenne un \"Municipal borough\" nel 1837, e ci\u00f2 che rimaneva e ci\u00f2 che rimaeneva dei diritti feudali di corte fu acquistato dal consiglio comunale nel 1846.\nD'altra parte, R. J. White riafferm\u00f2 il vero significato di Peterloo come il punto di svolta per la conversione finale della provinciale Inghilterra verso la lotta per il rafforzamento della classe lavoratrice. \"La nave che aveva virato e giaceva da tempo tra i banchi e le secche del luddismo, delle marce della fame, degli scioperi e dei sabotaggi, stava arrivando in porto\"; \"D'ora in poi, il popolo avrebbe dovuto sostenere con vigore sempre maggiore quel grande movimento che, tappa dopo tappa nel corso del diciannovesimo secolo, avrebbe imposto un nuovo ordine politico alla societ\u00e0\"; \"Con Peterloo e la fine della Reggenza, la riforma parlamentare era diventata maggiorenne\".\nCommemorazione.\nLa bandiera di Skelmanthorpe, che si ritiene sia stata fabbricata a Skelmanthorpe, nel West Riding di Yorkshire nel 1819, fu creata per onorare le vittime del massacro di Peterloo e venne fatta sventolare in occasione di riunioni di massa tenute nella zona per chiedere la riforma di Parlamento.\nIl Free Trade Hall, sede originaria della lega anti Corn Law, fu costruito come un \"cenotafio sollevato sulle ombre delle vittime\" di Peterloo. Fino al 2007 il massacro era commemorato da una targa blu sul muro dell'attuale edificio, il terzo ad occupare il sito, oggi sede di un hotel. Il memoriale fu sempre considerato non appropriato perch\u00e9 si riferiva all'incidente come a una semplice dispersione di una manifestazione e le vittime e il numero di morti erano state completamente omesse. In un sondaggio del 2006 condotto dal \"The Guardian\", Peterloo arriv\u00f2 secondo dietro alla St. Mary's Church di Putney, sede dei dibattiti di Putney del 1647, come evento della storia britannica radicale che pi\u00f9 meritava un vero monumento. L'eufemistica descrizione riportata sulla placca blu, fu definita dal comico Mark Thomas come \u00abun atto di vandalismo storico simile a quello operato da Stalin con la cancellazione con l'aerografo dei dissidenti dalle fotografie ufficiali del regime in Unione Sovietica \u00bb. Fu quindi intrapresa una campagna per fare pressioni al fine di ottenere un monumento pi\u00f9 appropriato alla commemorazione del massacro di Peterloo, descritto come la piazza Tiananmen di Manchester.\nNel 2007 il Manchester City Council sostitu\u00ec la targa blu originale con quella rossa, dando un resoconto pi\u00f9 completo degli eventi del 1819. \u00c8 stata svelata il 10 dicembre 2007 dal sindaco di Manchester, Glynn Evans. Sotto il titolo \"St. Peter's Fields: The Peterloo Massacre\", recita cos\u00ec:\nNella cultura di massa.\nNel 1968, in occasione del centenario del massacro, il Trades Union Congress commission\u00f2 al compositore britannico Sir Malcolm Arnold di comporre la \"Peterloo Overture\". Altre commemorazioni musicali includono \"Ned Ludd part 5\" nell'album \"Bloody man\" degli \"Steeleye Span\".\nIl film \"Peterloo\" (2018) di Mike Leigh ricostruisce la storia del massacro."}
{"id": "1365945", "revid": "142136", "url": "https://it.wikipedia.org/wiki?curid=1365945", "title": "Italia 2061", "text": ""}
{"id": "1365950", "revid": "2136470", "url": "https://it.wikipedia.org/wiki?curid=1365950", "title": "Adelaide City Football Club", "text": "LAdelaide City Football Club, pi\u00f9 nota come Adelaide City, \u00e8 una societ\u00e0 calcistica australiana con sede nella citt\u00e0 omonima. Attualmente milita nella South Australian Super League, un gradino sotto la A-League, la massima serie del calcio australiano.\n\u00c8 conosciuta anche con il nome \"The Zebras\" (Le Zebre).\nStoria.\nIl club \u00e8 stato fondato e seguito da italiani e originariamente chiamato \"Juventus\", come il celebre club italiano, dal 1946 al 1966. Nel 1966 assunse il nome di \"Adelaide Juventus\" e nel 1977 quello di \"Adelaide City\", quando Frank Lister capitan\u00f2 il team nella stagione inaugurale della NSL.\nVinse la prima edizione dell'OFC Champions League, la Oceania Club Championship 1987, battendo in finale i neozelandesi del .\nNel 2005 l'Adelaide City veniva incoronata vincitrice della \"SA Premier League Champions\" dopo aver sconfitto l'Adelaide Raiders 2-1 nella finale all'Hindmarsh Stadium. Al centrocampista dell'Adelaide City, David Paladino, venne assegnato il premio per l'uomo della partita (MVP).\nL'Adelaide City ottiene la tripletta nel 2006, vincendo tutti e 3 trofei inaugurali: L\"ERREA Pre-season Cup\", \"BEST Super League Championship\" e FFSA \"Adelaide United Cup\".\nL'Adelaide City ha battuto i Raiders nella Grand Final con il risultato di 5-0, un rematch della stagione precedente.\nHa vinto la \"BEST Super League\" e la coppa del \"FFSA Adelaide United\" per 4-1 sull'Adelaide Blue Eagles, marcature aperte al 22\u00b0 dal dischetto con Jonathan Negus a cui segu\u00ec una marcatura di Nick Budin e due di Negus. Jonathan Negus ha vinto la \"John Kosmina Medal\" che viene assegnato al miglior giocatore in campo."}
{"id": "1365951", "revid": "187", "url": "https://it.wikipedia.org/wiki?curid=1365951", "title": "Villanovatulo", "text": ""}
{"id": "1365959", "revid": "110157", "url": "https://it.wikipedia.org/wiki?curid=1365959", "title": "Stranger by the Minute", "text": "Stranger by the Minute \u00e8 un singolo del gruppo inglese di rock progressivo Porcupine Tree, uscito nell'ottobre del 1999.\nIl disco.\nSecondo singolo tratto dall'album Stupid Dream. Sul CD \u00e8 presente il video di Piano Lessons - primo video ufficiale dei Porcupine Tree."}
{"id": "1365960", "revid": "363629", "url": "https://it.wikipedia.org/wiki?curid=1365960", "title": "Malattia di Marek", "text": "La malattia di Marek \u00e8 una malattia infettiva dei volatili domestici. Prende il nome dal patologo ungherese J\u00f3zsef Marek, che descrisse per primo la malattia, pur non essendo in grado di dimostrarne l'eziologia virale. \u00c8 stata molto studiata come modello della patogenesi dei tumori provocati dagli oncovirus.\nLa causa.\nIl virus della malattia di Marek costituisce un genere a s\u00e9 della famiglia delle \"Herpesviridae\"; \u00e8 molto resistente nell'ambiente ed \u00e8 in grado di provocare la trasformazione neoplastica delle cellule che infetta.\nLa trasmissione.\nGli animali infetti eliminano il virus mediante la perdita delle piume e la desquamazione della cute; protetto dalla cheratina, il virus entra a far parte del pulviscolo ambientale e viene facilmente inalato dagli altri capi dell'allevamento.\nSpecie colpite.\n\u00c8 una malattia caratteristica di polli e tacchini da allevamento, e soprattutto dei genotipi pi\u00f9 specializzati per la produzione di uova e di carne; pare che gli uccelli selvatici siano resistenti all'infezione.\nPatogenesi.\nIl virus infetta inizialmente i linfociti B, provocando la deplezione degli organi linfoidi; in queste cellule si ha una replicazione virale incompleta, cio\u00e8 si formano dei virioni privi di envelope, incapaci di sopravvivere nell'ambiente. Dopo circa 2 settimane il virus, attraverso il sangue, raggiunge i follicoli delle piume, dai quali \u00e8 diffuso nell'ambiente. Successivamente si ha l'infezione latente dei linfociti T, che vanno incontro a trasformazione neoplastica; compaiono infiltrazioni neoplastiche (linfoma) a carico dei nervi periferici (nella \"forma classica\" della Malattia di Marek) e di fegato, rene, ovaio, muscoli (nella cosiddetta \"forma viscerale\" della malattia).\nSintomatologia.\nNella forma classica si ha paralisi locomotoria (\"paralisi di Marek\"), in quella viscerale disfunzioni degli organi colpiti.\nInizialmente l'animale cammina a fatica e con passo pesante. Nei giorni successivi si dimostra fiacco e poco propenso a camminare. Passa molto tempo accovacciato. Nelle fasi terminali perde il controllo delle zampe.\nPerde appetito e beve poco.\nLa malattia sembra non colpire individui adulti (oltre i 3-6 mesi). Vi \u00e8 la possibilit\u00e0 che colpisca esemplari anziani. La patologia \u00e8 particolarmente registrata all\u2019inizio della stagione calda e quando comincia la muta del piumaggio.\nSe si nota un animale con la seguente patologia \u00e8 consigliabile allontanarlo dal resto del gruppo per cercare di ridurre le possibilit\u00e0 di contagio.\nProfilassi.\nPer prevenire la malattia \u00e8 necessario vaccinare gli animali molto precocemente: il primo giorno di vita o addirittura ancora \"in ovo\".\nIl vaccino contro la Malattia di Marek fu il primo vaccino in grado di prevenire forme tumorali."}
{"id": "1365961", "revid": "2056951", "url": "https://it.wikipedia.org/wiki?curid=1365961", "title": "Giuseppe Dimitri", "text": "Fu tra i membri fondatori di Lotta Studentesca e Terza Posizione, in seguito divenne membro dei Nuclei Armati Rivoluzionari (NAR), organizzazione appartenente al terrorismo nero.\nTerminata la lotta extraparlamentare entr\u00f2 in Alleanza Nazionale, ricoprendo il ruolo di consulente di Gianni Alemanno durante il suo incarico di ministro delle politiche agricole alimentari e forestali tra il 2001 ed il 2006. \nBiografia.\nAvanguardia Nazionale.\nDopo una breve esperienza nei boy-scout, Peppe si avvicin\u00f2 a Avanguardia Nazionale all'et\u00e0 di 15 anni. In quel periodo frequentava il \"Vivona\", liceo classico dell'Eur, il suo quartiere, gi\u00e0 allora \"santuario\" di Avanguardia Nazionale. Questo movimento extraparlamentare venne fondato da Stefano Delle Chiaie nel 1960, poi sciolto e successivamente rifondato nel 1970 da un gruppo di fuoriusciti dal MSI, reduci dalle contestazioni all'Universit\u00e0 di Roma, guidati da Cesare Perri, Adriano Tilgher e Guido Paglia.\nDimitri divenne in pochi anni una delle figure di riferimento dei giovani neofascisti della Capitale, in modo particolare per coloro che si riunivano davanti al \"Fungo\", tra i viali dell'Eur.. Appassionato di tattica militare e di guerriglia urbana, allest\u00ec campi in boschi abbandonati o in montagne dai sentieri impervi, allo scopo di addestrare i giovani militanti alla lotta \"corpo a corpo\", temprarne la resistenza fisica e abituarli alla sopravvivenza in situazioni estreme. Insegnava anche l'uso di \"armi bianche\", come bastoni e soprattutto martelli.. Imbevuto di mitologia nibelungica era solito massacrare a colpi di martello i suoi avversari politici, i rossi, \"in omaggio all'arma preferita da Thor, gridando 'Per Odino'. Nel 1976 Avanguardia Nazionale venne sciolta perch\u00e9 oggetto di un'inchiesta per ricostituzione del partito fascista.\nTerza Posizione.\nGiuseppe Dimitri, insieme ad altri due militanti neofascisti (Roberto Fiore e Gabriele Adinolfi) presso la Libreria Romana gestita da Walter Spedicato, fond\u00f2 \"Lotta Studentesca\", gruppo che nel 1978 prender\u00e0 il nome definitivo e pi\u00f9 noto di Terza Posizione. \nNell'aprile del 1978 ridusse in fin di vita, colpendolo a martellate davanti al liceo Vivona e sfondandogli il cranio, lo studente Stefano Borsini, di quindici anni.\nIl 15 marzo 1979 per commemorare la ricorrenza della morte del neofascista Franco Anselmi, ucciso un anno prima nel corso di una rapina in un'armeria, un gruppo di terroristi, alcuni dei quali in divisa da carabiniere, rapinarono a Roma l'armeria \"Omnia Sport\" a due passi dalla Questura. Bottino: una sessantina di pistole, quindici carabine e munizioni. L'impresa verr\u00e0 rivendicata dai Nar (Nuclei Armati Rivoluzionari), ed ebbe infatti tra i partecipanti Giuseppe Valerio Fioravanti, Francesca Mambro e Alessandro Alibrandi, ma non solo.\nVi si trovarono anche personaggi di provenienza diversa: il triestino Livio Lai e, appunto, lo stesso Giuseppe Dimitri, allora militante in Terza Posizione. Il 14 dicembre 1979, in Via Alessandria, a Roma, l'equipaggio di un'auto civetta della Polizia di Stato not\u00f2 tre ragazzi che trasportavano alcuni scatoloni da un sottoscala ad un'automobile. Uno di loro era Peppe Dimitri, che fu bloccato dagli agenti mentre stava per aprire il fuoco. Gli altri due furono catturati dopo una breve sparatoria. Dimitri venne arrestato; nel periodo di detenzione si incontr\u00f2 con altri detenuti eccellenti tra cui Gianni Alemanno, Massimo Carminati e Salvatore Buzzi.\nNel suo covo vennero rinvenute delle armi e 20 chili di esplosivo. La sua agenda conteneva il numero personale di Pietro Musumeci, un agente dei servizi segreti.\nDimitri nel corso della sua giovent\u00f9 fu imputato anche per scontri e tafferugli vari. Fu condannato, tra i reati pi\u00f9 gravi, anche per \"banda armata\". La madre si suicid\u00f2 quando lo accusarono dell'omicidio di un tipografo del Messaggero, Maurizio Di Leo, uscito dal giornale dopo una telefonata trappola e scambiato da un commando dei NAR per il giornalista Michele Concina.\nIl processo termin\u00f2 con l'assoluzione di Dimitri. Il 23 settembre del 1980 Adinolfi, Dimitri, Fiore ed una quarantina di giovanissimi (molti minorenni o appena maggiorenni) furono oggetto di mandato di cattura per reati associativi relativi alla costituzione di Terza Posizione. Giuseppe Dimitri usc\u00ec di prigione dopo aver scontato otto anni di pena, nel 1988.\nAlleanza Nazionale.\nNel 1994 Giuseppe Dimitri termin\u00f2 a tutti gli effetti la militanza extraparlamentare iscrivendosi ad Alleanza Nazionale. Divenne presidente del circolo \"Civilt\u00e0 Romana\" di Roma. Si spos\u00f2 poi con Barbara, figlia di Giano Accame, dalla quale ebbe una figlia, Matilde. \nNel 2006 perse la vita all'et\u00e0 di 49 anni, coinvolto in un incidente stradale. Il funerale di Peppe Dimitri, mentre la notizia sembr\u00f2 passare inosservata, richiam\u00f2 una folla di ministri, parlamentari, ex terroristi, giovani militanti e gente comune.\nAlla sua memoria \u00e8 dedicato uno spazio verde a Colle Romito, nel comune di Ardea."}
{"id": "1365962", "revid": "155118", "url": "https://it.wikipedia.org/wiki?curid=1365962", "title": "Peterloo", "text": ""}
{"id": "1365966", "revid": "76963", "url": "https://it.wikipedia.org/wiki?curid=1365966", "title": "Iain Softley", "text": "Biografia.\nSi \u00e8 laureato al Queen College a Cambridge, dove ha iniziato a lavorare in alcune produzioni teatrali, in seguito ha lavorato nel campo dei documentari e videoclip musicali, tra i quali ha diretto \"How Could an Angel Break My Heart\" di Toni Braxton.\nDebutta alla regia nel 1994 con il film \"Backbeat - Tutti hanno bisogno di amore\", che racconta la storia vera del quinto Beatles, Stuart Sutcliffe. In seguito dirige i film \"Hackers\", \"Le ali dell'amore\", \"K-PAX\" e \"The Skeleton Key\".\nPer il 2008 dirige l'adattamento cinematografico di \"Cuore d'inchiostro\" di Cornelia Funke."}
{"id": "1365982", "revid": "30610", "url": "https://it.wikipedia.org/wiki?curid=1365982", "title": "Bartolomeo Tito Alon", "text": ""}
{"id": "1365985", "revid": "123823925", "url": "https://it.wikipedia.org/wiki?curid=1365985", "title": "Camilla Diana", "text": "Biografia.\nNata in una famiglia legata al mondo del cinema, \u00e8 figlia del regista Riccardo Diana e dell'attrice Maria Toesca, e sorella maggiore di Nicol\u00f2 Diana e Matilde Diana. Inizia giovanissima a lavorare in teatro, cinema e televisione.\nDopo aver debuttato sul grande schermo con il film \"Il tempo dell'amore\" (1999), regia di Giacomo Campiotti, nel 2005 interpreta il film \"Piano 17\", diretto dai Manetti Bros., uscito nel 2006 e successivamente presentato al \"Taormina Film Fest\".\nTra i suoi primi lavori televisivi, la miniserie tv in due puntate, \"Donne sbagliate\", regia di Monica Vullo, e la miniserie in sei puntate, \"Caterina e le sue figlie 2\", accanto a Virna Lisi, entrambe del 2007 e in onda su Canale 5.\nSempre nel 2007 interpreta \"Chiara e Francesco\", miniserie in due puntate diretta per Rai Uno da Fabrizio Costa. Nel 2008 interpreta la miniserie \"Anna e i cinque\" e \"Amiche mie\", in onda entrambe su Canale 5. Nel 2013 \u00e8 la genietta Amina Lucente in \"Melevisione\" su Rai Yoyo. Nel 2018 interpreta il personaggio di Annagreca Zara nella serie televisiva, diretta da Andrea Porporati, \"Il capitano Maria\", trasmessa su Rai 1 dal 7 maggio 2018."}
{"id": "1365987", "revid": "228587", "url": "https://it.wikipedia.org/wiki?curid=1365987", "title": "Certezza del diritto", "text": "La certezza del diritto \u00e8 il principio in base al quale il diritto deve ricevere una applicazione prevedibile.\nProfilo sanzionatorio.\nA fronte di una violazione di una norma deve seguire l'applicazione della sanzione che la norma stessa ha stabilito per la sua violazione.\nIn ambito penale, sono pertanto necessari: imperativit\u00e0 e coattivit\u00e0 del diritto attraverso norme non prive di un sistema sanzionatorio (che non \u00e8 oggetto di interpretazione, ma applicabile solo laddove esplicitamente previsto), certezza dell'avvio e conclusione dell'azione giudicante entro un termine inferiore a quelli di prescrizione dei reati, certezza dell'esecuzione della pena detentiva (non sostituibile con una sanzione pecuniaria, con un ricorso specifico e circoscritto agli sconti di pena e alle cosiddette \"pene alternative\"). Indulto, Condono e Amnistia sono istituti giuridici in contrasto col principio della certezza del diritto e della certezza della pena.\nProfilo della tecnica di redazione della norma.\nIl principio della certezza del diritto, in realt\u00e0, ha sempre avuto un forte contenuto retorico: il diritto \u00e8 strutturalmente incerto in quanto, di un testo scritto, ben raramente sono possibili interpretazioni univoche; la stessa sociologia giuridica chiaramente evidenzia come i conflitti interpretativi rappresentano quanto di pi\u00f9 comune \u00e8 possibile trovare nel mondo del diritto, dato che ad es. si va di fronte al giudice quotidianamente proprio per avere una pronuncia che dirima un caso dubbio.\nLa certezza del diritto, pertanto, potr\u00e0 essere un principio reale ed effettivo solo in quei settori giuridici che non risultino particolarmente controversi; ove controversie ci siano, la certezza del diritto potr\u00e0 essere un obiettivo cui tendere, ma non un risultato raggiunto. Per converso, chi contesta la natura iniziatica della competenza giuridica lamenta proprio la difficolt\u00e0 della legge di regolare in modo prevedibile i rapporti umani, al fine di non trasformare la discrezionalit\u00e0 del giudice in vero e proprio arbitrio.\nProfilo dell'intangibilit\u00e0 del giudicato.\nPer la Corte europea dei diritti umani, lo Stato di diritto presuppone il rispetto del principio della definitivit\u00e0 dei giudizi."}
{"id": "1365988", "revid": "287204", "url": "https://it.wikipedia.org/wiki?curid=1365988", "title": "Alfabeto internazionale per la traslitterazione del sanscrito", "text": "L'Alfabeto internazionale per la traslitterazione del sanscrito (noto con la sigla IAST, dall'inglese \"International Alphabet of Sanskrit Transliteration\") \u00e8 un diffuso schema di traslitterazione degli alfabeti di origine brahm\u00ec.\nLo IAST \u00e8 il sistema di traslitterazione pi\u00f9 diffuso per la romanizzazione del sanscrito e del p\u0101li. Viene usato spesso nelle pubblicazioni a stampa e, grazie all'ampia disponibilit\u00e0 di font Unicode, \u00e8 anche adoperato con sempre maggior frequenza in testi in formato elettronico.\nLo IAST si basa su uno standard stabilito dal \"Congresso di Orientalisti\", tenutosi ad Atene nel 1912. Consente una traslitterazione fedele del Devan\u0101gar\u012b e di altri alfabeti indiani (ad esempio lo Sharda), non limitandosi a rappresentare i fonemi del sanscrito, ma realizzando una trascrizione essenzialmente fonetica (il \"visarga\" \"\", ad esempio, \u00e8 un allofono di \"r\" ed \"s\" in fine di parola).\nUn'estensione dello IAST \u00e8 il Sistema di romanizzazione della Biblioteca Nazionale di Calcutta, che ha per scopo la romanizzazione di tutti gli alfabeti indiani.\nRepertorio dei simboli e convenzioni dello IAST.\nIl repertorio dei simboli dello IAST (lettere maiuscole e minuscole) \u00e8 il seguente. Essi vengono mostrati con gli equivalenti Devan\u0101gar\u012b e con i loro valori fonetici nell'alfabeto fonetico internazionale.\nSuoni accessori (normalmente, sono inseriti nella lista delle vocali).\nConsonanti&lt;BR&gt;"}
{"id": "1366003", "revid": "287204", "url": "https://it.wikipedia.org/wiki?curid=1366003", "title": "Giovanni Mari (dirigente sportivo)", "text": "Biografia.\nImprenditore del settore metalmeccanico e comproprietario di un'azienda legnanese che produceva macchine per la lavorazione del legno, la \"Officine Mari\", fu presidente dell' dal 1952 al 1954 e dal 1979 al 1987.\nGiovanni Mari divent\u00f2 per la prima volta presidente dell'A.C. Legnano nel 1952 a soli 32 anni, et\u00e0 che gli permise di stabilire un record: fino ad allora nessuna societ\u00e0 sportiva professionistica italiana aveva mai avuto un presidente cos\u00ec giovane. Diede le dimissioni al termine della stagione 1953-1954, dopo la retrocessione della squadra dalla Serie A alla Serie B.\nDopo essere stato rieletto nel 1979, nel giugno 1987 Giovanni Mari cedette definitivamente la presidenza dell'A.C. Legnano al suo collaboratore ed amico Ferdinando Villa.\nMor\u00ec improvvisamente il 4 settembre 1987 all'et\u00e0 di 67 anni. L'11 ottobre dello stesso anno, in occasione del sentito derby con la Pro Patria, squadra calcistica della confinante citt\u00e0 di Busto Arsizio, gli venne dedicato lo stadio cittadino di Via Pisacane."}
{"id": "1366004", "revid": "775372", "url": "https://it.wikipedia.org/wiki?curid=1366004", "title": "George Maxwell Richards", "text": "Biografia.\n\u00c8 stato Capo di Stato di Trinidad e Tobago dal 17 marzo 2003 al 18 marzo 2013, succeduto da Anthony Carmona.\nIngegnere chimico, Richards \u00e8 stato rettore del Campus St. Augustine dell'University of the West Indies di Trinidad nel 1996."}
{"id": "1366005", "revid": "110157", "url": "https://it.wikipedia.org/wiki?curid=1366005", "title": "Pure Narcotic", "text": "Pure Narcotic \u00e8 un singolo del gruppo inglese di rock progressivo Porcupine Tree, uscito nel novembre del 1999.\nIl disco.\nUltimo singolo tratto dall'album Stupid Dream. Si segnala per la versione dal vivo inedita di \"Tinto Brass\", esecuzione giudicata definitiva da Steven Wilson, che la escluder\u00e0 dalla scaletta finale di un altro disco live, Warszava del 2002. L'edizione 45 giri contiene un'inedita versione acustica in studio di \"Nine Cats\" dall'album \"On the Sunday of Life...\"."}
{"id": "1366006", "revid": "339392", "url": "https://it.wikipedia.org/wiki?curid=1366006", "title": "IAST", "text": ""}
{"id": "1366010", "revid": "92723", "url": "https://it.wikipedia.org/wiki?curid=1366010", "title": "\u010cabar", "text": "\u010cabar \u00e8 una citt\u00e0 croata della regione litoraneo-montana. \u00c8 situata a ridosso del confine con la Slovenia e conta 3.811 abitanti. La sede municipale conta 414 abitanti.\nDurante la Seconda guerra mondiale, sotto occupazione italiana dal 1941 al 1943, venne denominata Concanera.\nLocalit\u00e0.\nIl comune di \u010cabar \u00e8 diviso in 42 insediamenti (\"naselja\") di seguito elencati. Tra parentesi il nome in lingua italiana, desueto."}
{"id": "1366011", "revid": "287204", "url": "https://it.wikipedia.org/wiki?curid=1366011", "title": "Cabar", "text": ""}
{"id": "1366012", "revid": "842", "url": "https://it.wikipedia.org/wiki?curid=1366012", "title": "Nokia N-Gage", "text": ""}
{"id": "1366016", "revid": "1833487", "url": "https://it.wikipedia.org/wiki?curid=1366016", "title": "Bugiardo!", "text": "Bugiardo! (\"Liar!\"), scritto anche Bugiardo, \u00e8 un racconto fantascientifico scritto da Isaac Asimov. \u00c8 il terzo racconto di Asimov sui robot positronici, in cui fa la sua prima comparsa il personaggio di Susan Calvin. Pubblicato per la prima volta nel maggio del 1941 sulla rivista \"Astounding Science Fiction\", fa parte dell'antologia \"Io, Robot\" ed \u00e8 stato incluso anche in altre raccolte di racconti di Asimov.\nNel 1969 questa breve storia venne adattata per un episodio della serie televisiva britannica \"Out of the Unknown\", dal titolo \"Known To Exist\".\nTrama.\nA causa di un difetto di fabbricazione, viene creato un robot, RB-34 (Herbie) che ha la capacit\u00e0 di leggere i pensieri. Mentre gli scienziati stanno cercando di analizzare all'U.S. Robots and Mechanical Men cosa \u00e8 successo e perch\u00e9, il robot dice loro ci\u00f2 che le altre persone stanno pensando. Ma la Prima Legge \u00e8 ancora valida per questo robot e cos\u00ec mente deliberatamente quando necessario per evitare di danneggiare i loro sentimenti, in particolare riguardo al problema che stavano cercando di risolvere all'inizio, ovvero quello della sua creazione: nonostante Herbie sapesse quale processo aveva creato la sua facolt\u00e0, non poteva rivelarlo, perch\u00e9 avrebbe danneggiato l'orgoglio dei ricercatori che sarebbero stati surclassati da una macchina da loro creata. Tuttavia, mentendo, li sta danneggiando comunque. Nella scena finale, Susan Calvin (alla quale il robot dice una bugia che \u00e8 particolarmente dolorosa per lei), scoperte le menzogne di Herbie, lo accusa e l'automa, venendo a trovarsi in un conflitto logico irrisolvibile della Prima Legge, ha un blocco positronico totale.\nTemi principali.\nL'applicazione delle Tre leggi della robotica \u00e8 ancora una volta il tema principale in questo racconto, come in molte altre storie di Asimov, ma questa volta in termini di telepatia. L'ambiguit\u00e0 lessicale che viene analizzata in questo racconto \u00e8 la definizione di danno, poich\u00e9 il robot deve tenere in considerazione il danno psicologico cos\u00ec come quello fisico.\nLa storia \u00e8 anche un sorprendente esempio precoce del tema \"Does not compute\": un'intelligenza artificiale che \u00e8 incapace di risolvere una dissonanza cognitiva e perci\u00f2 si autodistrugge.\nUn altro robot telepatico chiamato R. Giskard Reventlov \u00e8 stato introdotto successivamente da Asimov nel romanzo \"I robot dell'alba\", che \u00e8 ambientato cos\u00ec nel futuro rispetto a \"Bugiardo!\" che i suoi eventi vengono considerati mitologia."}
{"id": "1366017", "revid": "46523", "url": "https://it.wikipedia.org/wiki?curid=1366017", "title": "Tsume-eri", "text": ""}
{"id": "1366028", "revid": "78273", "url": "https://it.wikipedia.org/wiki?curid=1366028", "title": "Prodotti DOP, IGP e STG italiani", "text": ""}
{"id": "1366029", "revid": "73338", "url": "https://it.wikipedia.org/wiki?curid=1366029", "title": "Prodotti DOP, IGP, STG e I.G. italiani", "text": ""}
{"id": "1366032", "revid": "1973005", "url": "https://it.wikipedia.org/wiki?curid=1366032", "title": "Disco cifrante", "text": "In crittografia il disco cifrante di Leon Battista Alberti, descritto nel \"De cifris\" intorno al 1467, \u00e8 il primo sistema di cifratura polialfabetica. L'apparecchio si compone di due dischi concentrici, rotanti uno rispetto all'altro, contenenti un alfabeto ordinato per il testo in chiaro (testo da cifrare) e un alfabeto disordinato per il testo cifrato (testo risultante). Permette la sostituzione polialfabetica con periodo irregolare. Lo scorrimento degli alfabeti avviene per mezzo di lettere chiave inserite nel corpo del crittogramma. I quattro numeri possono anche servire per sopracifrare 336 frasi di codice. \nPrimo esempio di cifratura - Indice mobile.\nUsa come indice una lettera minuscola scelta nel cerchio interno (mobile).\nStabilita la g come lettera indice e avendola giustapposta alla A maiuscola del cerchio esterno (stabile o fisso), lo sviluppo dei due alfabeti \u00e8 il seguente (vedi figura):\nDispaccio da trasmettere: \u201cLa guerra si far\u00e0\u201d\nIl sistema prevede che la lettera chiave (A) sia inserita nel crittogramma all'inizio ed in maiuscolo. La a che cifra il 2 \u00e8 una \u201cnulla\u201d che si omette nella decifrazione.\nDopo aver cifrato alcune lettere si inserisce nel cifrato a fronte della g un'altra lettera maiuscola (Q) ruotando il disco mobile in modo da ottenere le nuove corrispondenze:\nLa cifratura continuer\u00e0 cos\u00ec:\nIl risultato finale sar\u00e0 quindi:\nSecondo esempio di cifratura \u2013 Indice fisso.\nSi sceglie una lettera maiuscola dell'anello esterno come indice fisso.\nIn questo esempio all'indice A viene inizialmente sottoposta la m del cerchio mobile. Per indicare il cambio dell'alfabeto si cifra uno dei quattro numeri.\nA questo punto la presenza della s, che cifra il numero 3, segnala la necessit\u00e0 di spostare i dischi portando la s sotto la A. La doppia R \u00e8 omessa per non facilitare la decrittazione.\nLa cifratura continuer\u00e0 cos\u00ec:\nLa cifra di Leon Battista Alberti \u00e8 una sostituzione polialfabetica con alfabeti mischiati cambiati saltuariamente in modo segreto. Nella letteratura divulgativa questa cifra \u00e8 a volte definita \"Affine Shifts\", \"Keyword shifts\", \"Caesar shift\" o meccanizzazione del cifrario di Vigen\u00e8re, ma non ha alcun'affinit\u00e0 con questi sistemi. La cifratura di Cesare \u00e8 una sostituzione semplice, basata sullo spostamento di un unico alfabeto ordinato rispetto a s\u00e9 stesso, con chiave fissa. Una volta scoperto il valore di una sola lettera, si conosce anche il valore di tutte le altre. Anche se l'alfabeto fosse mischiato, si potrebbe ugualmente arrivare a una facile soluzione ricorrendo allo studio delle frequenze letterali. Nella cifra di Alberti gli alfabeti sono due, mischiati, e la chiave varia in continuazione durante il messaggio, quindi la scoperta di una sola lettera non permette altri progressi nella decrittazione e lo studio delle frequenze non d\u00e0 risultati perch\u00e9 la stessa lettera chiara \u00e8 cifrata sempre in modo diverso. La cifra Vigen\u00e8re, oltre ad essere basata come quella di Cesare su soli alfabeti ordinati, \u00e8 risolvibile dopo aver scoperto il periodo (che \u00e8 fisso) per mezzo del Metodo Kasiski, il che non \u00e8 possibile con il sistema di Alberti."}
{"id": "1366039", "revid": "729019", "url": "https://it.wikipedia.org/wiki?curid=1366039", "title": "Monstrum vel prodigium", "text": "Nel diritto romano, la locuzione latina monstrum vel prodigium, letteralmente \"mostro o prodigio\", indica un neonato tanto deforme da avere sembianze pi\u00f9 simili agli animali che agli uomini. \nSecondo una definizione di Giulio Paolo \"non sunt liberi qui contra formam humani generis converso more procreantur\" (\"non sono considerati figli coloro che nascono con sembianze diverse da quelle umane\"). Ai fini del diritto, dunque, il \"monstrum vel prodigium\" era considerato come se non fosse mai nato e, pertanto, era privo di capacit\u00e0 giuridica."}
{"id": "1366044", "revid": "110157", "url": "https://it.wikipedia.org/wiki?curid=1366044", "title": "Wembley Wizards", "text": "Wembley Wizards (in italiano: \"Maghi di Wembley\") \u00e8 il soprannome dato alla nazionale scozzese di calcio dopo aver sconfitto, nel 31 marzo 1928, l' segnando loro cinque gol al Wembley Stadium.\nAntefatti.\nLa Scozia, prima di questa partita, non era riuscita a vincere alcun incontro del Torneo Interbritannico di quella stagione. La squadra infatti aveva collezionato parecchie prestazioni negative: era stata sconfitta l' (1-0 a Belfast) per poi pareggiare con il a Wrexham. Venne inoltre sconfitta in casa per 6-2 dagli stessi inglesi, all'Hampden Park di Glasgow.\nL'Inghilterra aveva perso contro l'Irlanda, subendo due gol, e con il Galles a Burnley. Inoltre gli stessi precedenti contro la Scozia negli anni venti erano poco incoraggianti: una sola vittoria su otto incontri.\nPreparativi.\nLa Scottish Football Association aveva relegato in panchina molti calciatori esperti, quali David Meiklejohn e Jimmy McGrory in favore di un debuttante (Tom Bradshaw) e di cinque uomini d'attacco prima mai provati nella stessa formazione. Uno solo di questi aveva partecipato a una partita internazionale sperimentale tra gli \"Anglo-Scots\" e gli \"Home Scots\", che aveva avuto le seguenti formazioni:\nLa partita.\nNei primi minuti di gioco, il calciatore inglese Billy Smith ebbe un'ottima occasione, ma colp\u00ec il palo. Immediatamente la Scozia si riprese: Alan Morton cross\u00f2 passando la palla ad Alex Jackson, che segn\u00f2 il primo gol al terzo minuto. Gli scozzesi realizzarono i quattro gol seguenti nel secondo tempo; infatti molto spesso si considera quest'ultimo come \"i 45 minuti pi\u00f9 memorabili nella storia della nazionale scozzese\". Quando ormai la partita era prossima a finire Bob Kelly tir\u00f2 una punizione che super\u00f2 Jack Harkness, realizzando cos\u00ec il gol della bandiera per gli inglesi."}
{"id": "1366060", "revid": "75433", "url": "https://it.wikipedia.org/wiki?curid=1366060", "title": "Panforte Margherita", "text": ""}
{"id": "1366063", "revid": "78273", "url": "https://it.wikipedia.org/wiki?curid=1366063", "title": "Asti Spumante", "text": ""}
{"id": "1366064", "revid": "399", "url": "https://it.wikipedia.org/wiki?curid=1366064", "title": "Asti o Asti spumante", "text": ""}
{"id": "1366078", "revid": "1573940", "url": "https://it.wikipedia.org/wiki?curid=1366078", "title": "Agorato", "text": "Biografia.\nSchiavo di nascita, durante il dominio dei Trenta tiranni (404 - 403 a.C.) fu noto per aver denunciato molti concittadini, condannandoli indirettamente a morte. \nContro di lui Lisia nel 398 a.C. compose la XIII orazione (\"\")."}
{"id": "1366079", "revid": "1573940", "url": "https://it.wikipedia.org/wiki?curid=1366079", "title": "Sistema di romanizzazione della Biblioteca Nazionale di Calcutta", "text": "Il Sistema di romanizzazione della Biblioteca Nazionale di Calcutta (in inglese \"National Library at Kolkata romanization\") \u00e8 il sistema di traslitterazione pi\u00f9 ampiamente usato nei dizionari e nelle grammatiche delle lingue indiane. Questo sistema \u00e8 anche noto come \"Library of Congress\" ed \u00e8 quasi identico a una delle possibili varianti dell'ISO 15919.\nLe tabelle che seguono fanno uso del Devan\u0101gar\u012b, ma comprendono caratteri degli alfabeti Kannada, Tamil, Malayalam e Bengali al fine di illustrare la traslitterazione anche di altri simboli.\nQuesto sistema \u00e8 un'estensione dello IAST, usato per la traslitterazione del sanscrito."}
{"id": "1366080", "revid": "484362", "url": "https://it.wikipedia.org/wiki?curid=1366080", "title": "Chris Brown (album)", "text": "Chris Brown \u00e8 l'album omonimo di debutto del cantante statunitense Chris Brown. Il disco \u00e8 stato pubblicato negli USA il 29 novembre 2005 sotto la Jive Records.\nProduzione.\nNel 2002, all'et\u00e0 di 13 anni, Brown \u00e8 stato notato alla stazione di servizio di suo padre da un team di produzione, che era alla ricerca di talenti. Nell'agosto del 2004, Brown, che aveva adattato il nome d'arte di \"C-Syzle\", attir\u00f2 l'attenzione di Tina Davis, Senior executiveina esecutiva A&amp;R della Def Jam Recordings, e li fece il suo provino per l'Island Def Jam Music Group, davanti ad Antonio L.A. Reid.\nSuccessivamente Antonio L.A. Reid gli offr\u00ec un contratto, che Tina Davis gli consigli\u00f2 di rifiutare. Successivamente Tina Davis perse il suo lavoro, a causa di una ristrutturazione aziendale, dopo che la Def Jam Recordings e la Roc-A-Fella Records si unirono. Lo stesso giorno, Brown la assunse come suo manager e si trasfer\u00ec nella sua casa nel New Jersey. Dopo settimane di ricerca per un'etichetta, Brown ebbe un contratto con la Jive Records.\nBrown abbandon\u00f2 la scuola per dedicarsi interamente alla sua musica. Brown poi inizi\u00f2 a registrare l'album a Miami, con Mark Pitts, l'A&amp;R della Jive Records, che fece firmare a Brown con la casa discografica. A quel punto, registrarono circa 50 canzoni per il suo primo album. L'album inizialmente doveva intitolarsi \"Young Love\", ma l'idea \u00e8 stata scartata poich\u00e9 venne considerata troppo adolescienziale. L'intero album \u00e8 stato prodotto in 8 settimane.\nSuccesso commerciale.\nL'album entr\u00f2 nella Billboard 200 piazzandosi alla posizione n.2 e vendendo pi\u00f9 di 155.000 copie. \u00c8 diventato disco di platino cinque settimane dopo. Le vendite complessive durante il primo anno di pubblicazione sono state 2.2 milioni solo negli USA e pi\u00f9 di 3.4 milioni in tutto il mondo. Nel 2019, l'album \u00e8 stato certificato triplo disco di platino in patria.\nI singoli estratti sono \"Run It!, Yo (Excuse Me Miss), Gimme That, Say Goodbye\" e \"Poppin' \". Raggiunsero tutti un ottimo successo commerciale, con \"Run It!\" che raggiunse la vetta in patria, \"Yo\" e \"Say Goodbye\" raggiunsero la top 10, e \"Gimme That\" e \"Poppin' \", che si sono piazzati rispettivamente alla posizione 15 e alla 42 della Billboard Hot 100."}
{"id": "1366087", "revid": "33751", "url": "https://it.wikipedia.org/wiki?curid=1366087", "title": "Stadio Louis II", "text": "Lo stadio Louis II (in francese \"stade Louis-II\") \u00e8 uno stadio del Principato di Monaco, situato nel distretto di Fontvieille e intitolato a Luigi II, principe di Monaco, regnante dal 1922 al 1949.\n\u00c8 il campo dove disputa le partite casalinghe il , squadra di calcio del Principato e \"ospite\" del campionato francese di Ligue 1.\nDescrizione.\nLo stadio ospita prevalentemente competizioni calcistiche e oltre ad essere la casa del Monaco fa da palcoscenico alla nazionale monegasca. Dal 1998 al 2012, \u00e8 stato teatro della finale della Supercoppa UEFA. Questo trofeo, in precedenza assegnato con partita di andata e ritorno, si assegna dal 1998 in gara unica con cadenza annuale alla fine di agosto tra i vincitori della UEFA Champions League e della UEFA Europa League. Dal 2013 la finale, sempre in gara unica, \u00e8 tornata ad essere itinerante. Ha inoltre spesso accolto i sorteggi di UEFA Champions League e UEFA Europa League.\nLo stadio \u00e8 a carattere polisportivo, accogliendo pertanto competizioni di atletica leggera anche di livello internazionale, come il classico meeting Herculis e gare di nuoto, come la tappa del circuito europeo \"Mare Nostrum\". \u00c8 anche sede di concerti.\nLo stadio originario fu inaugurato nel 1939 affinch\u00e9 vi avessero luogo le partite del Monaco. Nei primi anni ottanta, nei pressi della vecchia struttura, fu edificato il nuovo impianto, su un terreno restituito dal mare e perfettamente inserito nel fitto contesto urbano grazie anche ad una copertura che riprende lo stile dei tetti dei palazzi della zona. Il nuovo stadio venne completato nel 1985.\nCostruito su un'area di 3 preziosi ettari sui 116 dell'intero Principato, il Louis II \u00e8 uno stadio tutto sommato piccolo, con una capienza di 18 523 posti, tutti a sedere. Posto a un livello leggermente rialzato rispetto alla strada, contiene al suo interno anche un campo polivalente indoor (per calcio a 5, pallacanestro, pallavolo, pallamano) una palestra, una piscina, un ristorante, gli uffici amministrativi del , la sede di un'universit\u00e0 privata anglofona (IUM) ed un ampio parcheggio sotterraneo, proprio al di sotto del terreno di gioco.\nAll'interno le gradinate seguono un classico profilo ad anello intorno alla pista di atletica, con 3 lati coperti mentre il quarto lato, dietro la porta disposta a sud, \u00e8 aperto verso il mare, con 9 arcate strette e lunghe dietro gli spalti che delimitano la scena. Sotto questo lato scorre l'Avenue du Port, che segna il confine sud-occidentale tra il Principato di Monaco e la Francia."}
{"id": "1366088", "revid": "254059", "url": "https://it.wikipedia.org/wiki?curid=1366088", "title": "Rocca Borromea di Angera", "text": "La Rocca Borromea di Angera sorge nelle prossimit\u00e0 di Angera e domina l\u2019estremit\u00e0 meridionale del Lago Maggiore. Nelle sale storiche del sono presenti affreschi, tele e decorazioni originarie. All'interno della rocca \u00e8 ospitato il Museo della bambola e del giocattolo.\nStoria.\nLa rocca \u00e8 il risultato di cinque diversi corpi di fabbrica, eretti tra l'XI e il XVII secolo: l\u2019Ala Scaligera, l\u2019Ala Viscontea, la Torre di Giovanni Visconti, l\u2019Ala dei Borromeo.\nNell'edificio si trovano le sale del Buon Romano, della Mitologia, delle Cerimonie, di San Carlo, dei Fasti Borromeo.\nLa Sala di Giustizia ospita il ciclo di affreschi realizzato nel secolo XIII da un anonimo pittore denominato \u201cMaestro di Angera\u201d. La rappresentazione narra vicende legate alla vita dell'arcivescovo Ottone Visconti e, in particolare, illustra la sua vittoria sui Torriani nella battaglia di Desio nel 1277.\nLa Sala della Mitologia ospita una collezione di maioliche, con oltre trecento pezzi di manifattura olandese, francese, tedesca, italiana, spagnola, persiana e cinese. L\u2019allestimento ripropone l\u2019aspetto della raccolta di Madame Gis\u00e8le Brault-Pesch\u00e9 nella casa-museo di Tours.\nLa Rocca di Angera si \u00e8 progressivamente trasformata in un vero e proprio \u201cCentro d\u2019Interpretazione del Medioevo\u201d rivolto agli appassionati, alle famiglie e al pubblico scolastico. Ultimo passo di questo progressivo percorso \u00e8 stato rappresentato dal progetto sulla realizzazione e sul ripristino dei giardini medievali.\nPer far questo \u00e8 stato condotto un meticoloso studio sui codici e sui documenti dell\u2019epoca che hanno portato prima alla realizzazione di una mostra temporanea su tre principali tipologie di giardini, Il Giardino dei Principi, Il Verziere e Il Giardino delle Erbe Piccole, poi alla realizzazione degli stessi nella grande spianata che si affaccia verso il Lago Maggiore.\nAll'esterno della Rocca i maestri giardinieri di casa Borromeo, hanno dunque dato il via alla realizzazione di un progetto che, con la gradualit\u00e0 richiesta da un\u2019iniziativa di questa complessit\u00e0, ha portato e porter\u00e0, anno dopo anno, ad aggiungere e completare quanto descritto da quegli antichi codici.\nA ridosso dell\u2019antica chiesetta della Rocca di Angera hanno gi\u00e0 messo radice molte specie arbustive descritte dagli antichi maestri: piante medicamentose accanto ad altre ornamentali, coltivate secondo regole e geometrie precise, tutto per ricreare in terra \u2013 come era prescritto un tempo \u2013 l\u2019idea del \u201cperduto paradiso\u201d."}
{"id": "1366092", "revid": "648716", "url": "https://it.wikipedia.org/wiki?curid=1366092", "title": "Clarence Nash", "text": "Biografia.\nSi \u00e8 sposato con Margaret Seamans (1910-1993) dal 1930 e rimangono insieme fino al 1985, anno della morte di lui, dalla loro unione hanno avuto due figli, Kay e Peggy. \nCome doppiatore viene ricordato soprattutto per aver dato la voce a Paperino (da qui il soprannome \"Ducky\"), in oltre 130 cortometraggi animati e film. La sua ultima interpretazione come Paperino fu nel \"Canto di Natale di Topolino\" (1983), nel quale fu l'ultimo tra i doppiatori originali dei personaggi ancora vivo. Durante gli anni settanta, Nash era noto anche per le sue passeggiate presso la Fremont Elementary School, nelle quali intratteneva i bambini con la voce di Paperino, ma intorno ai 70 anni, not\u00f2 che quella voce gli sforzava molto la gola, cos\u00ec cominci\u00f2 a limitare le esibizioni davanti ai bambini, e durante le sessioni di registrazione, dovette spesso fare delle pause e bere molta acqua per non sforzarsi troppo.\nIncontr\u00f2 e fece amicizia con il giovane animatore della Disney Tony Anselmo, che all'epoca non riusciva ad imitare la voce di Paperino, e gli insegn\u00f2 la tecnica, per poi allenarlo personalmente nel corso degli ultimi tre anni della sua vita. Dato che Anselmo vedeva la cosa come un passatempo, fu sorpreso quando venne a sapere che il suo mentore era malato di leucemia e lo stava allenando in modo che potesse succedergli.\nDopo cinquant'anni nel ruolo di Paperino, Clarence Nash mor\u00ec per leucemia all'et\u00e0 di 80 anni il 20 febbraio 1985, due giorni dopo il venticinquesimo compleanno del suo pupillo, che lo successe nel ruolo di Paperino. Venne sepolto nel Cimitero di San Fernando, nel distretto di Mission Hills, a Los Angeles, California, e la sua tomba, condivisa con sua moglie Margaret, mostra Paperino e Paperina che si tengono per mano. "}
{"id": "1366093", "revid": "3358", "url": "https://it.wikipedia.org/wiki?curid=1366093", "title": "James Gibson (psicologo)", "text": "Influenzato dalle teorie comportamentiste e dall'incontro con Koffka, \u00e8 considerato uno dei pi\u00f9 importanti psicologi del XX secolo nel campo della percezione visiva. Dal 1949 al 1972 insegn\u00f2 alla Cornell University. Studiando la percezione per conto dell'aeronautica militare degli USA durante la seconda guerra mondiale, svilupp\u00f2 l'idea che negli oggetti in movimento esistono maggiori stimoli visivi rispetto a quelli statici. Inaugur\u00f2 una nuova matrice di ricerca in campo percettivo che defin\u00ec \"ottica ecologica\". I suoi concetti fondamentali sono il flusso ottico, la percezione non mediata da altri processi mentali, gli \"invarianti percettivi\" che rimangono costanti al variare della percezione. Nonostante critiche da parte di altri psicologi (Ullman e Marr), l'approccio ecologico divenne un fattore fondamentale per i successivi studi sulla percezione: essa non verr\u00e0 pi\u00f9 studiata solamente in ambito strettamente di laboratorio ma soprattutto in circostanze ambientali quotidiane.\nSposato con la psicologa e ricercatrice Eleanor J. Gibson."}
{"id": "1366097", "revid": "62004", "url": "https://it.wikipedia.org/wiki?curid=1366097", "title": "Silvio Martinello", "text": "Professionista dal 1986 al 2003, fu cinque volte campione del mondo (due nell'americana, due nella corsa a punti e una nell'inseguimento a squadre) e campione olimpico ad Atlanta 1996 nella corsa a punti, e quattro volte vincitore della Sei giorni di Milano. Dal 2014 al 2019 ha lavorato alla Rai come commentatore tecnico nelle competizioni ciclistiche coadiuvando Francesco Pancani, essendo subentrato in tale ruolo a Davide Cassani, nominato C.T. della nazionale.\nCarriera.\nOriginario di Tencarola (frazione di Selvazzano Dentro in provincia di Padova), su strada ottenne una ventina di successi in totale, fra cui spiccano due tappe al Giro d'Italia, una alla Vuelta a Espa\u00f1a, e la Milano-Vignola, storica corsa per le ruote veloci. Al Giro d'Italia 1996 vest\u00ec inoltre per quattro giorni la maglia rosa.\nMise in luce il suo grande potenziale soprattutto nelle competizioni su pista, dove riusc\u00ec ad imporsi in 28 Sei giorni, molte delle quali corse con Marco Villa; riusc\u00ec inoltre ad aggiudicarsi numerose medaglie ai campionati mondiali, sia nell'inseguimento a squadre, sia nella gara a punti, e soprattutto nell'americana, gara in cui in coppia con Villa non aveva rivali.\nRiusc\u00ec a conquistare anche due medaglie olimpiche: un bronzo ai Giochi 2000 a Sydney, sempre con Villa, nell'americana e un oro nel 1996 ad Atlanta nella gara individuale a punti.\nRitiratosi dall'attivit\u00e0 dopo 18 stagioni e a quarant'anni di et\u00e0 nel 2003, ha iniziato a collaborare attivamente con la Rai fornendo il suo parere tecnico per il Giro d'Italia, i Campionati del mondo e il Tour de France."}
{"id": "1366099", "revid": "123206946", "url": "https://it.wikipedia.org/wiki?curid=1366099", "title": "Selva Boema", "text": "La Selva Boema (in tedesco: \"B\u00f6hmerwald\"; in ceco: \"\u0160umava\") \u00e8 una catena montuosa situata al confine tra la Germania, la Repubblica Ceca e l'Austria.\nLa catena montuosa si sviluppa per una lunghezza di circa 120\u00a0km ed \u00e8 larga in media 40\u00a0km; massime elevazioni sono il Gro\u00dfer Arber (1\u00a0456\u00a0m, in territorio tedesco) e il \"Pl\u00f6ckenstein\" o \"Plech\u00fd\" (1244\u00a0m, al confine ceco-austriaco). La catena funge da spartiacque tra i bacini imbriferi del Danubio e della Moldava.\nDal punto di vista geografico la Selva Boema costituisce uno dei quattro lati del quadrilatero boemo, separando nettamente con un andamento NO-SE la regione storico-geografica della Baviera da quella della Boemia."}
{"id": "1366103", "revid": "13833", "url": "https://it.wikipedia.org/wiki?curid=1366103", "title": "\u0160umava", "text": ""}
{"id": "1366104", "revid": "1452073", "url": "https://it.wikipedia.org/wiki?curid=1366104", "title": "I trasfigurati", "text": "I trasfigurati \u00e8 un romanzo di fantascienza dello scrittore inglese John Wyndham, edito nel Regno Unito nel 1955 con il titolo originale \"The Chrysalids\", anche conosciuto con il titolo dell'edizione statunitense \"Re-Birth\".\nIl volume fu pubblicato in Italia l'11 aprile 1957 nella collana di fantascienza \"Urania\" (numero 149) ed ivi ripubblicato come ristampa, il 6 novembre 1966 (numero 448). \u00c8 stato inserito all'interno dell'antologia \"Mutanti e mutazioni\", composta unicamente da romanzi e racconti di Wyndham, pubblicata in Biblioteca di Urania nel settembre 1980.\nTrama.\nDavid Strorm \u00e8 un ragazzo del villaggio di Waknuk. Figlio del predicatore Joseph Strorm, \u00e8 abituato alle continue esortazioni alla purezza della vera immagine, ed agli ammonimenti a \"guardarsi dal Mutante\". Ma tutta questa serie di massime, come pure la stessa \"Definizione\", che viene ripetuta ogni domenica durante le funzioni religiose, rappresenta una sovrastruttura educativa, un insieme di formule trite e ritrite, che non viene veramente compreso dal giovane. Finch\u00e9, un giorno, egli si imbatte in Sophie, una bimba che non fa parte della sua comunit\u00e0, e che ha sei dita dei piedi anzich\u00e9 cinque. \u00c8 a questo punto che il giovane David \u00e8 costretto a prendere coscienza del vero significato dei dettami religiosi, nonch\u00e9 a prendere posizione rispetto ad essi: decide, infatti, di tenere il segreto, e di non rivelare ad alcuno l'esistenza di Sophie.\nLa comunit\u00e0 di Waknuk \u00e8 assai prosperosa, rispetto alle altre zone civilizzate. Dopo che il Signore ha mandato la Tribolazione, solo poche aree sono rimaste coltivabili, e anche in esse capitano annate magre, caratterizzate da raccolti infestati dai Reati, che pertanto devono essere completamente distrutti. Un Reato - ad esempio una spiga di grano diversa dalle altre, o anche un animale con una forma strana - \u00e8 un'aberrazione, rappresenta una deviazione dalla vera immagine, e dunque non pu\u00f2 essere mangiato o tollerato. Va ucciso ed offerto in sacrificio. Invece una persona, con caratteristiche differenti rispetto alle altre, non \u00e8 un Reato, ma un Sacrilegio. Va sterilizzata e cacciata al di l\u00e0 delle Frontiere. Dopo le frontiere vi sono soltanto le Male Terre, che quasi nessuno ha mai esplorato. \nWaknuk si trova in una zona chiamata dagli Antichi \"Labrador\". Si pensa che, quando il Signore mand\u00f2 la Tribolazione, il Labrador sia stata una delle poche zone della Terra a salvarsi. In effetti, non ci sono molte notizie del mondo degli Antichi, prima della Tribolazione, perch\u00e9 gli unici libri ad essere recuperati sono stati la \"Bibbia\" e i \"Pentimenti\", di Nicholson. Su questa base \u00e8 stata edificata una struttura sociale assolutamente intransigente nei confronti della diversit\u00e0, dotata di appositi Ispettori che devono certificare la conformit\u00e0 di ogni nuovo nato alla vera immagine.\nNaturalmente, vi sono continui tentativi di far passare per \"normale\" ci\u00f2 che non lo \u00e8; la stessa Sophie \u00e8 stata tenuta nascosta dai suoi genitori. Ad esempio, quando Emily Strorm, la madre di David, mette al mondo la piccola Petra, riceve la visita di sua sorella Harriet, che la scongiura, fra le lacrime, di scambiare temporaneamente Petra con la sua neonata mutante, in modo da ingannare l'Ispettore e ottenere il certificato di conformit\u00e0 alla vera immagine. La reazione sdegnata di Emily, nonch\u00e9 il furore di Joseph, la scacciano dalla fattoria degli Strorm, e la spingeranno ad una decisione fatale.\nDavid, oltre a conservare il segreto di Sophie, deve anche fare i conti con la sua propria particolarit\u00e0, che \u00e8 invisibile ma non per questo meno pericolosa agli occhi della societ\u00e0: la capacit\u00e0 di comunicare telepaticamente con altri ragazzi della comunit\u00e0, che terranno gelosamente il segreto fino a che, alcuni anni dopo, esso inevitabilmente trapeler\u00e0, mettendo in pericolo tutto il gruppo.\nAttraverso una precipitosa fuga nelle Frontiere, David, sua cugina Rosalind e la sorellina Petra tenteranno di mettersi in salvo. Catturati dai Mutanti, si troveranno fra due fuochi, fino alla soluzione finale, caratterizzata dall'intervento di un gruppo di Zelandesi, una comunit\u00e0 rimasta isolata all'epoca della Tribolazione e tecnologicamente avanzata.\nCommento.\n\"I trasfigurati\" \u00e8 un classico romanzo di fantascienza post-apocalittica, in cui un cataclisma devastante - che si intuisce essere un olocausto atomico di proporzioni planetarie - ha ripiombato l'umanit\u00e0 nell'epoca della societ\u00e0 agricola pre-industriale, costituita da piccole comunit\u00e0 e caratterizzata dalla prevalenza della famiglia allargata.\nTuttavia, a differenza dell'originaria societ\u00e0 medioevale, queste piccole comunit\u00e0 del \"dopobomba\" sono dominate dall'intolleranza religiosa e da un atavico terrore della diversit\u00e0. Il diverso, il mutante, l'alieno, deve essere estromesso, espulso dalla comunit\u00e0, o addirittura distrutto, al fine di preservare la purezza delle specie e prevenire la contaminazione dell'equilibrio naturale. \nIn realt\u00e0 non tutte le comunit\u00e0 sono rigide a questo modo: Wyndham articola le differenze sia fra gli individui, sia tra i vari villaggi. Tuttavia, la paura della diversit\u00e0 risulta essere un tratto caratterizzante della societ\u00e0 post-apocalittica del Labrador.\nSolo nell'ultima parte del libro si scoprir\u00e0 che, in realt\u00e0, il Labrador non \u00e8 l'unica zona della Terra che \u00e8 scampata, ma che esistono altre aree abitate sul pianeta. La catastrofe, tagliando i collegamenti fra le culture differenti, ha segregato l'umanit\u00e0 in societ\u00e0 indipendenti, con livelli assai diversi di conoscenze tecnologiche, nonch\u00e9 con diverse (e non tutte intolleranti) visioni del mondo. Saranno proprio gli Zelandesi, contattati grazie alle straordinarie capacit\u00e0 telepatiche della piccola Petra, il \"deus ex machina\" che risolver\u00e0 la situazione nell'ultima scena. \nIl romanzo \u00e8 dominato anche da uno dei temi classici di Wyndham: la conoscenza delle informazioni. Come in \"Chocky\" e ne \"Il lichene cinese\", la conoscenza di un fatto pu\u00f2 essere all'origine di un radicale cambiamento nella storia individuale e collettiva. In particolare, nel caso dei \"Trasfigurati\", la conoscenza delle capacit\u00e0 telepatiche del gruppo di David, rappresenta il \"movens\" che innesca le vicende della seconda parte della narrazione."}
{"id": "1366105", "revid": "117944240", "url": "https://it.wikipedia.org/wiki?curid=1366105", "title": "Oleksandr Moroz", "text": "Nato nella citt\u00e0 di Buda, situata nel Raion di Tara\u0161\u010da dell'Oblast' di Kiev. Ha ricoperto la carica di Presidente della Verchovna Rada (il Parlamento ucraino), dal 1994 al 1998 e dal 6 luglio 2006 al 2007. \u00c8 poi stato succeduto da Arsenij Jacenjuk. Moroz \u00e8 uno dei fondatori del Partito Socialista d'Ucraina, di cui \u00e8 stato per un lungo periodo anche Presidente."}
{"id": "1366108", "revid": "199795", "url": "https://it.wikipedia.org/wiki?curid=1366108", "title": "Oleksandr Oleksandrovych Moroz", "text": ""}
{"id": "1366115", "revid": "339392", "url": "https://it.wikipedia.org/wiki?curid=1366115", "title": "La banda di harry spykes", "text": ""}
{"id": "1366118", "revid": "1728", "url": "https://it.wikipedia.org/wiki?curid=1366118", "title": "Pietro Antonelli", "text": "Biografia.\nNipote di Giacomo, cardinale e segretario di stato di Pio IX, fu ambasciatore d'Italia in Etiopia presso la corte di Menelik II d'Etiopia.\nAvventuroso ed entusiasta, fu un esponente della generazione degli esploratori italiani della fine del XIX secolo nel Corno d'Africa. Tra questi Orazio Antinori (cui successe come ambasciatore), Vittorio Bottego, Romolo Gessi, Carlo Piaggia e Giuseppe Sapeto furono i pi\u00f9 noti. Le intenzioni e le consegne di tali esploratori erano nella maggior parte dei casi di tipo coloniale.\nSeguace di Francesco Crispi, fu deputato del Regno d\u2019Italia nelle Legislature XVI, XVII, XVIII e sottosegretario al Ministero degli Esteri dal 15 dicembre 1893 al 20 giugno 1894.\nFu l'artefice dell'incidente diplomatico sorto sulla base del Trattato di Uccialli del 2 maggio 1889, il cui articolo 17 differiva nelle versioni italiana e amarica e diede all'Italia il pretesto per rivendicare il protettorato sull'Abissinia, cosa che condusse ad una delle peggiori disfatte del giovane Regno d'Italia.\nIl 24 novembre 1894 venne nominato ministro plenipotenziario a Buenos Aires; quasi tre anni esatti dopo (21 novembre 1897) fu trasferito a Rio de Janeiro dove contrasse la febbre gialla, dalla quale non riusc\u00ec a guarire: mor\u00ec mentre tentava, a bordo di un piroscafo, di ritornare in Italia."}
{"id": "1366124", "revid": "149485", "url": "https://it.wikipedia.org/wiki?curid=1366124", "title": "Federazione internazionale sport universitari", "text": "La Federazione internazionale sport universitari (FISU) \u00e8 un'organizzazione sportiva internazionale fondata nel 1949 il cui fine principale \u00e8 quello di promuovere lo sport universitario e di supervisionare l'organizzazione delle Universiadi sia estive che invernali, e di tutti i campionati mondiali universitari.\nStoria.\nLe origini della FISU risalgono al 1923 quando Jean Petitjean organizz\u00f2 sotto l'egida della Confederazione Internazionale degli Studenti (\"Conf\u00e9d\u00e9ration Internationale des \u00c9tudiants, CIE\") a Parigi i primi Giochi mondiali studenteschi. Nel 1924 La CIE organizz\u00f2 il suo primo congresso a Varsavia in concomitanza con i primi Giochi mondiali studenteschi, che vennero tenuti fino alla fine degli anni 1930.\nLa seconda guerra mondiale non permise la prosecuzione di questi eventi ma alla sua conclusione la Francia ripropose l'idea dei Giochi mondiali universitari.\nA causa della guerra fredda vennero organizzate due serie di eventi parallele: da una parte l'Unione internazionale degli studenti (International Union of Students, ISU), fondata a Praga nel 1946 organizz\u00f2 i Giochi mondiali studenteschi a partire dal 1947: essendo legata ai paesi del Patto di Varsavia, non includeva molte federazioni occidentali. La maggior parte di esse fond\u00f2 nel 1949 in Lussemburgo la Federazione Internazionale Sport Universitari (FISU), patrocinata dal Dr. Paul Schleimer. Questa federazione organizz\u00f2 le Settimane Internazionali degli Sport Universitari.\nNel 1957 il Campionato sportivo universitario mondiale organizzato dalla federazione francese un\u00ec il blocco delle federazioni occidentali e orientali. Fu questo il primo vero evento che permise la creazione di quelle che poi sarebbero divenute le Universiadi.\nNel 1959 la FISU e la ISU si accordarono per partecipare congiuntamente ai Giochi organizzati dal CUSI a Torino. L'organizzazione italiana, capitanata da Primo Nebiolo, battezz\u00f2 l'evento col nome di \"Universiade\", cre\u00f2 la bandiera con la 'U' e le cinque stelle e durante le cerimonie di premiazione rimpiazz\u00f2 gli inni nazionali con il \"Gaudemus Igitur\". La prima Universiade ebbe un successo clamoroso e vide la partecipazione di 43 Paesi e 1400 atleti. Dopo questo evento numerose federazioni non membri chiesero di potersi iscrivere al movimento.\nDa quel momento la FISU si incaric\u00f2 di organizzare le Universiadi a livello mondiale, basando la propria filosofia sull'art. 2 del proprio statuto:\nFederazioni continentali.\nLe federazioni continentali che aderiscono alla FISU sono le seguenti:\nUniversiadi.\nL'Universiade \u00e8 una manifestazione sportiva e culturale internazionale che \u00e8 ospitata ogni due anni in una citt\u00e0 diversa. Si reputa che questo evento sia secondario solo ai Giochi olimpici.\nSecondo le ultime regole imposte dalla FISU, le Universiadi estive constano di competizioni in 12 sport obbligatori (atletica leggera, calcio, ginnastica, judo, nuoto, pallacanestro, pallanuoto, pallavolo, scherma, tennis, tennistavolo, tuffi) e fino a tre sport opzionali scelti dal Paese organizzatore. Il record di presenze per numero di atleti \u00e8 per l'edizione di Bangkok 2007 con 9\u00a0006 partecipanti, mentre il numero massimo di nazioni si \u00e8 registrato a Taegu 2003 con 174 Paesi.\nLe Universiadi invernali, invece, organizzano competizioni in 8 sport obbligatori (biathlon, sci nordico - composto da combinata nordica, salto con gli sci, sci di fondo - curling, hockey su ghiaccio, pattinaggio di figura, pattinaggio di velocit\u00e0, sci alpino, sci di fondo, snowboard) pi\u00f9 due sport opzionali. Il record di partecipazioni per numero di atleti spetta all'edizione di Torino 2007 (2\u00a0511 atleti) e per nazioni a Innsbruck 2005 (50 Paesi)."}
{"id": "1366128", "revid": "110157", "url": "https://it.wikipedia.org/wiki?curid=1366128", "title": "Four Chords That Made a Million", "text": "Four Chords That Made a Million \u00e8 un singolo del gruppo inglese di rock progressivo Porcupine Tree, uscito nell'aprile del 2000.\nIl disco.\nPrimo singolo estratto dall'album Lightbulb Sun che anticipa il disco, come accaduto per Moonloop EP e \"Waiting\". Con il singolo successivo Shesmovedon sar\u00e0 pubblicato, caso unico nella discografia del gruppo, in tre formati diversi."}
{"id": "1366129", "revid": "1632387", "url": "https://it.wikipedia.org/wiki?curid=1366129", "title": "Elanus caeruleus", "text": "Il nibbio bianco (Elanus caeruleus ) \u00e8 un piccolo rapace diurno della famiglia degli Accipitridi, noto prevalentemente per la sua capacit\u00e0 di rimanere sospeso a mezz'aria al di sopra delle praterie aperte, proprio come fanno i gheppi pi\u00f9 piccoli. Questa specie eurasiatica e africana veniva talvolta raggruppata con il nibbio bianco australiano (\"Elanus axillaris\") e il nibbio codabianca (\"Elanus leucurus\") del Nord e del Sudamerica a formare una superspecie. Questo nibbio ha un aspetto caratteristico, con lunghe ali, piumaggio bianco, grigio e nero, e occhi volti in avanti come quelli di un gufo dotati di iride rossa. Nonostante venga avvistato pi\u00f9 frequentemente sulle pianure, talvolta \u00e8 possibile scorgerlo anche sulle pendici erbose delle colline delle regioni pi\u00f9 elevate dell'Asia. Non \u00e8 una specie migratrice, ma pu\u00f2 effettuare brevi spostamenti in risposta alle condizioni stagionali.\nDescrizione.\nIl nibbio bianco misura 29\u201333\u00a0cm di lunghezza e ha un'apertura alare di 80\u201388\u00a0cm; pesa 180-250 g. Il capo grande \u00e8 in gran parte bianco tranne per il vertice e la nuca di un grigio di tonalit\u00e0 intermedie e per piccole aree nere di fronte agli occhi che si estendono come linee sopra e dietro gli stessi. Il dorso, le grandi copritrici primarie e secondarie superiori e le copritrici caudali superiori sono di colore grigio che va da tonalit\u00e0 intermedie a tonalit\u00e0 scure (il maschio \u00e8 mediamente pi\u00f9 chiaro). La faccia superiore delle remiganti \u00e8 grigio scura. Le parti inferiori sono uniformemente bianche. Il sottoala \u00e8 composto da primarie e secondarie esterne grigio scure, da secondarie interne grigio chiaro e da copritrici bianche. La corta coda \u00e8 bianca, tranne per le timoniere centrali grigio chiaro. L'iride varia dal rosso-arancio allo scarlatto. Le lunghe ali, simili a quelle di un falco, si estendono oltre la coda quando l'uccello \u00e8 appollaiato. La coda, breve e squadrata, \u00e8 ben visibile negli esemplari in volo e, diversamente da quella dei nibbi veri e propri del genere \"Milvus\", non \u00e8 biforcuta. Quando sta appollaiato, in genere sui fili elettrici lungo le strade, spesso tiene le ali sotto la coda muovendola su e gi\u00f9 come per tenersi in equilibrio. I sessi hanno piumaggio simile. I grandi occhi rivolti in avanti e il piumaggio vellutato sono aspetti che la specie condivide con gli Strigiformi, e il genere a cui la specie appartiene viene considerato come un gruppo basale all'interno degli Accipitridi.\nDistribuzione e habitat.\nIl nibbio bianco \u00e8 una specie diffusa prevalentemente nei territori aperti e nelle aree semidesertiche dell'Africa sub-sahariana e dell'Asia tropicale, ma una parte del suo areale si estende anche in Europa, in Spagna e Portogallo. Sembra che l'areale della specie si stia espandendo sempre pi\u00f9 nell'Europa meridionale e, forse, nell'Asia occidentale.\nAlcune popolazioni geografiche sono state riconosciute come sottospecie, tra le quali la sottospecie nominale, presente in Spagna, Africa e Arabia. La sottospecie \"E. c. vociferus\" \u00e8 presente nella parte orientale dell'areale, vale a dire in Asia meridionale e sud-orientale. Nell'area compresa tra Sumatra, Giava, Borneo, Filippine e Nuova Guinea vive la sottospecie \"E. c. hypoleucus\" (talvolta considerata specie a parte). Alcuni studiosi riconoscono anche due ulteriori sottospecie: \"E. c. wahgiensis\", propria della Nuova Guinea, ed \"E. c. sumatranus\", diffusa nell'isola omonima. Il nibbio codabianca e il nibbio bianco australiano venivano inclusi in passato all'interno di questa specie, ma oggi sono considerati specie a parte.\nNonostante sia diffuso prevalentemente nelle pianure, \u00e8 stato avvistato anche ad altitudini pi\u00f9 elevate in Sikkim (a 3650 m), sui Nilgiri (a Doddabetta, a 2670 m) e nel Nagaland (a 2020 m).\n\u00c8 un visitatore invernale in alcune parti del suo areale, come i Ghati occidentali.\nBiologia.\nRiproduzione.\nIl nibbio bianco si riproduce in periodi dell'anno differenti a seconda dell'areale. Nonostante sia stato visto nidificare in ogni periodo dell'anno in India, sembra non si riproduca mai in aprile e maggio. Il corteggiamento \u00e8 rumoroso e comporta inseguimenti, e, una volta formatasi la coppia, i due partner copulano frequentemente. Il nido \u00e8 costituito da una grossolana piattaforma di ramoscelli nella quale vengono deposte 3 o 4 uova. La femmina si dedica alla costruzione del nido con maggior sforzo del maschio. Le uova sono color crema chiaro con macchioline color rosso intenso. Entrambi i genitori si dedicano alla cova ma, una volta schiusesi le uova, il maschio trascorre pi\u00f9 tempo alla ricerca di cibo. Inizialmente \u00e8 la femmina ad occuparsi della nutrizione dei piccoli, e talvolta abbandona il nido per andare a cacciare nelle sue vicinanze, ma riceve anch'essa il cibo che il maschio riporta ai nidiacei. Una volta involatisi, i giovani uccelli continuano a dipendere dal cibo fornito dal maschio per circa 80 giorni; in un primo momento quest'ultimo riporta le prede presso il posatoio, ma successivamente le porge ai giovani direttamente in volo.\nAlimentazione.\nTra le prede catturate figurano cavallette, grilli e altri grossi insetti, lucertole e roditori. Sono state registrate anche catture di uccelli feriti, piccoli serpenti e rane. Il lento volo di caccia \u00e8 simile a quello delle albanelle, ma spesso l'uccello pu\u00f2 rimanere sospeso a mezz'aria come un gheppio. In rare occasioni pu\u00f2 anche catturare la preda in volo. I posatoi preferiti vengono utilizzati come luoghi per lanciare attacchi alle prede e per cibarsene, ma talvolta le prede pi\u00f9 grandi possono essere consumate al suolo. Nell'Africa meridionale, sembra prediligere le banchine delle strade per nutrirsi degli animali catturati, tanto che talvolta degli esemplari rimangono uccisi in collisioni con i veicoli.\nComportamento.\nQuesti uccelli si radunano generalmente su posatoi comunitari in gruppi di 15-35 esemplari (i gruppi pi\u00f9 numerosi si rinvengono in Europa), che convergono generalmente su un grande albero frondoso. Sono estremamente silenziosi e tra i richiami registrati vi sono uno strillo molto acuto o un fischio sommesso. Si fanno un po' pi\u00f9 rumorosi soprattutto durante la stagione riproduttiva.\nParassiti.\nUna specie di nematode, \"Physaloptera acuticauda\", \u00e8 stata rinvenuta su un individuo di questa specie in Sudafrica.\nTassonomia.\nAttualmente vengono riconosciute 3 sottospecie di nibbio bianco:"}
{"id": "1366130", "revid": "7", "url": "https://it.wikipedia.org/wiki?curid=1366130", "title": "Rocca d'Angera", "text": ""}
{"id": "1366131", "revid": "7", "url": "https://it.wikipedia.org/wiki?curid=1366131", "title": "Rocca di Angera", "text": ""}
{"id": "1366133", "revid": "287204", "url": "https://it.wikipedia.org/wiki?curid=1366133", "title": "Yamanba", "text": ""}
{"id": "1366134", "revid": "110157", "url": "https://it.wikipedia.org/wiki?curid=1366134", "title": "Huntington (Virginia Occidentale)", "text": "Huntington \u00e8 una citt\u00e0 degli Stati Uniti d'America, capoluogo della Contea di Cabell, nello Stato della Virginia Occidentale. Fu fondata nel 1785.\nNel censimento del 2000 contava abitanti."}
{"id": "1366135", "revid": "16758", "url": "https://it.wikipedia.org/wiki?curid=1366135", "title": "Doug McKay (hockeista su ghiaccio 1953)", "text": "Carriera.\nGiocatore.\nMcKay \u00e8 figlio d'arte: il padre Douglas Alvin McKay ha giocato in AHL ed in NHL, vincendo una Calder Cup ed una Stanley Cup. Ha un passato da giocatore in diverse \"minors\" nordamericane, tra il 1973 ed il 1980: OHASr (1975-76, parte della stagione successiva e poi in quella 1978-79 coi Cambridge Hornets, parte di quest'ultima stagione coi Brantford Alexanders), NAHL (9 incontri nel 1976-77 coi Syracuse Blazers), NEHL (1978-79, interamente con gli Utica Mohawks) ed IHL (16 incontri nel 1976-77 coi Muskegon Mohawks e poi l'intera stagione 1979-80, parte coi Dayton Gems, parte coi Kalamazoo Wings).\nAllenatore.\nNel 1980 ha intrapreso la carriera di allenatore, dapprima in Italia, come capo allenatore del Cortina (1980-1981), poi come \"assistant coach\" della squadra NHL dei Toronto Maple Leafs. Successivamente \u00e8 passato ai Muskegon Mohawks in IHL, dove \u00e8 rimasto due stagioni senza risultati di grande rilievo (48 vittorie in 164 incontri). Nel 1985-86 sedette sulla panchina dei Flint Spirits, sempre in IHL.\nFece ancora una esperienza come assistant coach in NHL coi New Jersey Devils (1987-89), per poi tornare nelle \"minor\" (Binghamton Whalers, stagione 1989-90, conclusa fuori dai play-off).\nNegli anni novanta allen\u00f2 in Svizzera e Paesi Bassi, per approdare nuovamente, nel campionato 2003-04, in Italia, al Renon per due stagioni.\nNel 2005-06 torn\u00f2 in Nordamerica, in ECHL coi Trenton Titans, dalla cui panchina fu allontanato dopo 19 incontri.\nNel campionato 2006-07 \u00e8 di nuovo tornato in Italia, questa volta al Cortina, da cui viene allontanato a met\u00e0 stagione per tensioni con la dirigenza. Dopo che per\u00f2 il Bolzano allontan\u00f2 il suo allenatore al termine di un lungo periodo di crisi, McKay trov\u00f2 una panchina proprio dai biancorossi, con cui \u00e8 stato confermato nella stagione successiva. Dopo un buon inizio (la squadra chiuse il primo girone di andata e ritorno al terzo posto, a tre punti dalla vetta), il Bolzano entr\u00f2 in una lunga crisi che port\u00f2 all'esonero di McKay, sostituito dal giovane Jamie Dumont, proveniente dalle giovanili.\nDal 2011 al 2013, Doug McKay \u00e8 stato allenatore del Merano. \u00c8 poi passato in Danimarca al Rungsted Ishockey Club, ma il club, in difficolt\u00e0 economiche, lo ha sollevato dall'incarico nel gennaio 2014.\nNel novembre 2016 \u00e8 subentrato a Jason Morgan sulla panchina dei polacchi dell'Orlik Opole, guidandoli fino al termine della stagione; rimase poi fermo per la stagione 2017-2018, mentre in quella successiva \u00e8 stato nominato general manager e allenatore dei Milton Keynes Lightning, ma ha lasciato il club gi\u00e0 il 14 novembre.\nHa fatto ritorno in panchina nel dicembre del 2020, quando \u00e8 stato nuovamente messo sotto contratto dal Merano. Con il passaggio della squadra altoatesina in Alps Hockey League, McKey ha cambiato ruolo, divenendo il general manager della squadra. Questa esperienza \u00e8 tuttavia durata pochi mesi: per motivi familiari ha dovuto far rientro in Canada, lasciando i meranesi."}
{"id": "1366136", "revid": "153409", "url": "https://it.wikipedia.org/wiki?curid=1366136", "title": "Borgo (Corsica)", "text": ""}
{"id": "1366139", "revid": "729019", "url": "https://it.wikipedia.org/wiki?curid=1366139", "title": "Castello di Massino Visconti", "text": "Il castello Visconti di San Vito di Massino Visconti \u00e8 un complesso fortificato eretto nell'XI secolo, all'entrata dell'omonimo comune, sopra un declivio terrazzato.\nStoria.\nLa costruzione del castello ebbe inizio attorno all'XI secolo con l'originaria funzione di convento dei monaci di San Gallo. Nel giro di poco pi\u00f9 di un secolo, il castello diventer\u00e0 la residenza signorile di campagna della famiglia Visconti, insediatisi nel 1139 come feudatari. Il castello di Massino Visconti venne in parte demolito nel 1358 da Galeazzo II Visconti, in guerra col marchese del Monferrato.\nNel 1721, vi nacque Filippo Maria Visconti, futuro arcivescovo di Milano.\nNel 1863 viene acquistato dai Visconti di Aragona da Pietro Pallestrini, erudito e autore di una rassegna industriale del Verbano nonch\u00e9 sindaco di Massino, che lo abit\u00f2 e lo restaur\u00f2 (--) per poi trasmetterlo ad un altro ramo dei Visconti, i Visconti di San Vito, attuali proprietari del castello.\nStruttura.\nIl castello oggi si presenta come un maniero in buono stato di conservazione. L'odierna costruzione \u00e8 il risultato di una serie di considerevoli ricostruzioni apportante nel XVI secolo: oggi si presenta come un edificio che si sviluppa su tre livelli, con una sola torre (il mastio centrale) stretta tra edifici del XVII e XVIII secolo in cui si pu\u00f2 notare un balconcino vicino al cortile dal quale i Visconti parlavano agli abitanti del paese.\nLe altre tre torri furono abbattute per poter far posto alla lavanderia, alla cucina, alle scuderie, alle stalle ed al giardino.\nIn passato, inoltre, vi era anche un fossato, un ponte levatoio, delle prigioni e i trabocchetti per le torture, come quello sull'orlo di un profondo pozzo in cui erano state collocate delle lame di acciaio, ancor oggi visibile."}
{"id": "1366140", "revid": "200568", "url": "https://it.wikipedia.org/wiki?curid=1366140", "title": "Odissea", "text": "L'Odissea () \u00e8 uno dei due grandi poemi epici greci attribuiti al poeta Omero. Narra delle vicende riguardanti l'eroe Odisseo (o Ulisse, con il nome latino), dopo la fine della Guerra di Troia, narrata nell\"'Iliade\". Assieme a quest'ultima, rappresenta uno dei testi fondamentali della cultura classica occidentale e viene tuttora comunemente letto in tutto il mondo sia nella versione originale che nelle sue numerose traduzioni.\nStoria.\nNome.\nL'etimologia del nome \"Odisseo\" \u00e8 ignota. Lo stesso Omero cerca di spiegarla nel libro XIX connettendola al verbo greco \"\u1f40\u03b4\u03cd\u03c3\u03c3\u03bf\u03bc\u03b1\u03b9\", il cui significato \u00e8 \"essere odiato\". Odisseo, quindi, sarebbe \"colui che odia\" (in questo caso i Proci, che approfittano della sua assenza per regnare su Itaca) oppure \"colui che \u00e8 odiato\" (in questo caso da tutti coloro che ostacolano il suo ritorno a Itaca). L'origine del nome, per\u00f2, non viene dalla Grecia, ma da una regione dell'Asia Minore, la Caria. In questa regione, Odisseo era il nome di un dio marino, il quale, in seguito all'invasione delle popolazioni indoeuropee, \u00e8 stato assimilato nella figura di Poseidone. Ci\u00f2, dunque, fa intuire che l'Odissea tragga le sue radici da antichi racconti marinari.\nIl nome, in definitiva, pu\u00f2 avere il significato di \"Colui che odia ed \u00e8 odiato\". Il nome Odisseo presenta tuttavia assonanze interessanti con altri concetti: `\u03bf\u03b4\u03cc\u03c2 che significa \"viaggio\" e \u03bf\u03c5\u03b4\u03b5\u03af\u03c2 che significa \"nessuno\" (che si collega con il passo in cui Odisseo, per ingannare Polifemo, gli dice di chiamarsi appunto nessuno. Bisogna comunque notare bene che la parola usata da Omero nel passo \u00e8 \u03bf\u03cd\u03c4\u03b9\u03c2, una variante arcaica del pronome \u03bf\u03c5\u03b4\u03b5\u03b9\u03c2). \nIl nome Ulisse (\"Ulixes\" in latino, \"Ulixe\" in etrusco e \"Oulixes\" in siculo), datogli da Livio Andronico nella sua traduzione dell'opera, la prima in assoluto al di fuori dal greco, significa \"Irritato\" ed \u00e8 stato scelto dal traduttore perch\u00e9 era abbastanza diffuso nel mondo latino e per l'assonanza con l'originale, a differenza di \"Odysse\u00f9s\" che suonava tipicamente straniero. Altri teorici per\u00f2 ritengono che \"Ulisse\" sia un soprannome e significhi, al pari dell'etrusco \"Clausus\" da cui Claudio, \"Zoppo\", e sia pi\u00f9 antico dell'opera di Andronico, in riferimento ad una ferita alla gamba riportata da Odisseo.\nDatazione.\nL'opera, cos\u00ec come l'\"Iliade\", viene presumibilmente composta nella Ionia d'Asia intorno al IX secolo a.C., anche se alcuni autori pensano che sia nata intorno al 720 a.C.\nL'originale pi\u00f9 antico dell'opera risale alla fine dell'VIII secolo a.C., ed \u00e8 questo che il tiranno ateniese Pisistrato usa quando, nel VI secolo a.C., decide di uniformare e dare forma scritta ad un poema che fino ad allora si era tramandato quasi esclusivamente per forma orale.\nQuest'ultima forma, per\u00f2, continuer\u00e0 fino al III secolo d.C. in Egitto, con tutti i cambiamenti e le mutazioni inevitabili nella forma orale.\nL'Odissea appartiene al ciclo dei cosiddetti \"poemi del ritorno\", in greco \"nostoi\" (da \u03bd\u03cc\u03c3\u03c4\u03bf\u03c2, \"n\u00f3stos\", \"ritorno\").\nLingua e stile.\nLa lingua dell'Odissea mescola forme appartenenti a diversi dialetti greci. Le forme attiche sono decisamente minoritarie e si possono probabilmente spiegare come modificazioni effettuate nella redazione di Pisistrato, le forme eoliche e ioniche, invece, sono entrambe molto presenti, anche se con una predominanza delle seconde. Il dialetto ionico \u00e8 tradizionalmente la lingua dell'epica, quindi le molte proposte avanzate hanno tentato di spiegare soprattutto la consistente presenza dell'eolico: quella con pi\u00f9 seguito accademico sostiene che le forme eoliche possano essere spiegate da ragioni quasi esclusivamente metriche e poetiche.\nL'Odissea \u00e8 ricca di \"formule\", ovvero espressioni usate in sedi metriche fisse per esprimere un'idea essenziale, secondo la definizione di Milman Parry (gli esempi tipici potrebbero essere \"l'astuto Odisseo\" o \"Aurora dalle dita rosate\"). Queste formule, oltre ad essere poetiche, ci mostrano l'originaria natura orale dei poemi: sembra infatti che aiutassero gli aedi a comporre i loro canti improvvisandoli su richiesta dell'uditorio.\nL'Odissea \u00e8 anche stata vista come l'archetipo del romanzo, in quanto racconta dall'inizio alla fine la vicenda scelta, senza lasciarsi troppo distrarre, per cos\u00ec dire, da eventi secondari e non strettamente correlati alle avventure di Odisseo.\n\u00c8 da segnalare, infine, che la suddivisione in 24 libri non risale alla redazione di Pisistrato. Furono infatti i filologi alessandrini a suddividere i due poemi omerici in 24 capitoli e ad assegnare ad ogni capitolo una lettera dell'alfabeto greco (composto da 24 lettere, appunto) maiuscole per l'Iliade e minuscole per l'Odissea.\nMetrica e suddivisione.\nL'Odissea si presenta attualmente in forma scritta, mentre in origine il poema era tramandato oralmente da abili ed esperti aedi e rapsodi. Essi recitavano i versi a memoria, servendosi, nella narrazione, di un metro regolare chiamato \"esametro dattilico\" o \"esametro epico\". Ciascuno degli esametri del testo originale \u00e8 composto da 6 piedi; ciascun piede \u00e8 alternativamente un dattilo, uno spondeo ad eccezione dell'ultimo che pu\u00f2 anche essere un trocheo. \u00c8 suddiviso in 24 libri, ognuno dei quali indicato con una lettera dell'alfabeto greco minuscolo, per un totale di 12.110 esametri.\nAll'interno dei 24 libri, possiamo distinguere 5 nuclei tematici principali:\nSi descrive la situazione determinatasi ad Itaca in assenza di Odisseo e si narra la cosiddetta Telemach\u00eca, ovvero il viaggio del figlio di Odisseo, Telemaco, a Pilo, presso il re Nestore, e successivamente a Sparta, presso Menelao ed Elena, i quali alla fine si sono riconciliati. In questa sezione Odisseo non compare come personaggio.\nOccupati dalla \"Feacide\", che narra il naufragio di Odisseo nell'isola di Scheria, abitata appunto dai Feaci. La causa del naufragio \u00e8 stato Poseidone, uno dei pi\u00f9 accaniti antagonisti di Odisseo. Nella \"Feacide\", inoltre, non viene solo narrato il naufragio di Odisseo, ma anche la sua permanenza presso i Feaci e il loro re, Alcinoo.\nOccupati dai cosiddetti \"Apologhi presso Alcinoo\" (altrimenti detti \u03bc\u1fe6\u03b8\u03bf\u03b9, \"m\u0177thoi\", racconti): nella notte del ventitreesimo giorno dall'inizio del poema, Odisseo narra ad Alcinoo e alla sua corte tutte le sue peripezie e le sue avventure per mare allo scopo di giungere in patria. Gli \"Apologhi presso Alcinoo\", quindi, costituiscono un'analessi, un salto indietro nel tempo in cui vengono narrati i fatti precedentemente accaduti.\nAccompagnato dai Feaci, impietositi dalla triste storia di Odisseo e dalle sue disavventure, il protagonista sbarca sulla costa della tanto agognata Itaca. Il poema, per\u00f2, non \u00e8 ancora finito. Infatti, inizia ora la sua seconda macrosequenza, che narra la vendetta sui proci da parte di Odisseo, che si \u00e8 riconciliato con il figlio Telemaco nella tenda del fedele servo Eumeo. Dopo aver superato la \"prova dell'arco\", Odisseo si vendica dei proci e dei servi infedeli e torna a regnare su Itaca con la fedele moglie Penelope.\nUltimo libro, costituito da una sorta di \"riepilogo\" che fa un quadro generale della vicenda.\nEdizioni.\nL'edizione pisistratea non rappresentava un canone fisso. In seguito, infatti, essa convisse con successive edizioni scritte, redatte nelle citt\u00e0 greche di Massalia (odierna Marsiglia), Creta, Cipro, Argo, Sinope e probabilmente altre ancora. Queste edizioni erano dette \"politiche\" (dal greco \u03ba\u03b1\u03c4\u03ac \u03c0\u03cc\u03bb\u03b5\u03b9\u03c2, \"kat\u00e0 p\u00f3leis\") nel senso di appartenenti alle \"poleis\", alle citt\u00e0, ma sono oggi andate perdute.\nEsisteva anche un'edizione pre-ellenistica di origine ignota, chiamata \u03c0\u03bf\u03bb\u03cd\u03c3\u03c4\u03b9\u03c7\u03bf\u03c2 (\"pol\u00fdstichos\", letteralmente \"con molte linee\"), e che presentava un maggior numero di versi rispetto alla versione pisistratea: gli studiosi tendono oggi a considerarla una versione \"annacquata\" da interventi operati da chi la tramandava oralmente.\nEsistevano inoltre edizioni dette \"personali\", nel senso che appartenevano a uomini illustri, come Antimaco di Colofone o Euripide (l'omonimo figlio del famoso drammaturgo). Sembra che anche il filosofo Aristotele avesse un'edizione personale delle opere di Omero. Di tali versioni tuttavia si sa molto poco, n\u00e9 \u00e8 possibile ipotizzare in cosa differissero dal testo oggi noto.\nIn et\u00e0 moderna nella Firenze umanistica apparve la prima edizione a stampa dell\u2019opera, curata da Demetrio Chalcondylas nel 1488. Un'altra importante edizione fu quella di Stephanus (Henri Estienne), stampata a Ginevra nel 1566, \u00abil cui testo ebbe a lungo un\u2019autorevolezza indiscussa, superata solo con le edizioni settecentesche\u00bb.\nPer ulteriori approfondimenti sul tema si veda il contributo di Franco Montanari (1990).\nTraduzioni.\nLa prima traduzione dell'Odissea, in latino arcaico, risale al III secolo a.C. per opera di Livio Andronico e reca il titolo di \"Odusia\".\nAl giorno d'oggi, una delle pi\u00f9 note traduzioni in italiano dell'Odissea \u00e8 quella di Ippolito Pindemonte, di stampo decisamente classicistico. Quella oggi pi\u00f9 usata, uscita per la prima volta nel 1963, \u00e8 di Rosa Calzecchi Onesti; sebbene sia in poesia, \u00e8 caratterizzata da un lessico pi\u00f9 moderno e di pi\u00f9 facile lettura. Si ricorda inoltre la traduzione (pi\u00f9 moderna e semplice rispetto a quella della Calzecchi) di Aurelio Privitera. Esiste anche la traduzione di Emilio Villa, pubblicata una prima volta da Feltrinelli nel 1964 e ripubblicata nel 2004 da Derive Approdi. Si riporta poi la traduzione in prosa di Maria Grazia Ciani per Marsilio Editori. Altra traduzione da segnalare (in versi, ma senza un metro fisso) \u00e8 quella che Vincenzo Di Benedetto ha realizzato per la BUR nel 2010, caratterizzata dall'ampio commento.\nContenuti.\nIl protagonista Ulisse.\nUlisse (o Odisseo, dal greco \u1f48\u03b4\u03c5\u03c3\u03c3\u03b5\u03cd\u03c2, Odysse\u00fas), originario di Itaca, \u00e8 uno degli eroi achei descritti e narrati da Omero nell\"'Iliade\".\nAl contrario di Achille, personaggio principale dell'Iliade, che agisce secondo istinti primordiali (l'Ira in particolare), Ulisse invece (uomo dal multiforme ingegno) ricorre sovente a stratagemmi e ai suoi molteplici talenti (idea il cavallo di Troia con l'aiuto della dea Atena, \u00e8 in grado di costruirsi una zattera sull'isola di Calipso e si finge mendicante a Itaca per verificare chi gli sia fedele o no, ad esempio). Quindi, mentre Achille rappresenta l'uomo che eccelle per forza fisica, dominato dall'impulsivit\u00e0, Ulisse rappresenta l'uomo che eccelle in astuzia e intelligenza, che agisce consciamente, riuscendo tramite le sue abilit\u00e0 a dominare l'ambiente circostante.\nL'opera canonica appartiene ai poemi Nostoi (\"N\u03cc\u03c3\u03c4\u03bf\u03b9\", \"ritorni\"), i poemi greci del ciclo epico che descrivevano il ritorno degli eroi achei in patria dopo la distruzione di Troia. Questo ritorno si pu\u00f2 anche descrivere in tre nuclei:\nTelemachia (I-IV).\nTelemaco, il figlio di Ulisse, era ancora un bambino quando suo padre part\u00ec per la Guerra di Troia. Al momento in cui la narrazione dell'Odissea ha inizio, dieci anni dopo che la guerra stessa \u00e8 terminata, Telemaco \u00e8 ormai un uomo di circa vent'anni; condivide la casa paterna con la madre Penelope e, suo malgrado, con un gruppo di nobili locali arroganti, i proci, che intendono convincere Penelope ad accettare il fatto che la scomparsa del marito \u00e8 ormai definitiva e che, di conseguenza, lei dovrebbe scegliere tra loro un nuovo marito; la donna ha promesso che lo far\u00e0 solo quando avr\u00e0 finito di tessere un sudario per il suocero Laerte; Penelope ogni notte disfa la tela tessuta durante il giorno.\nLa dea Atena, protettrice di Ulisse, in un momento in cui il dio del mare Poseidone, suo nemico giurato, si \u00e8 allontanato dall'Olimpo, discute del destino dell'eroe con il re degli dei, Zeus. Quindi, assunte le sembianze di uno straniero di nome Mente, va da Telemaco e lo esorta a partire al pi\u00f9 presto alla ricerca di notizie del padre. Telemaco gli offre ospitalit\u00e0 e insieme assistono alle gozzoviglie serali dei proci, mentre il cantastorie Femio recita per loro un poema. Penelope si lamenta del testo scelto da Femio, ovvero il \"Ritorno da Troia\", perch\u00e9 le ricorda il marito scomparso, ma Telemaco si oppone alle sue lamentele.\nIl mattino seguente Telemaco convoca un'assemblea dei cittadini di Itaca e chiede loro di fornirgli una nave ed un equipaggio. Sciolta l'assemblea senza aver ottenuto nulla, Telemaco \u00e8 raggiunto da Mentore che gli promette la nave e i compagni. Cos\u00ec, all'insaputa della madre, fa vela verso la casa di Nestore, il pi\u00f9 venerabile dei guerrieri greci che avevano partecipato alla guerra di Troia e che aveva fatto ritorno nella sua Pilo. Da qui Telemaco, accompagnato dal figlio di Nestore, Pisistrato, si dirige via terra verso Sparta, dove incontra Menelao ed Elena che si sono alla fine riconciliati. Gli raccontano che erano riusciti a fare ritorno in Grecia dopo un lungo viaggio durante il quale erano passati anche per l'Egitto: l\u00ec, sull'isola incantata di Faro, Menelao aveva incontrato il vecchio dio del mare Proteo che gli aveva detto che Odisseo era prigioniero della misteriosa Ninfa Calipso. Telemaco viene cos\u00ec a conoscenza anche del destino del fratello di Menelao, Agamennone, re di Micene e capo dei greci sotto le mura di Troia, che era stato assassinato dopo il suo ritorno a casa da sua moglie Clitemnestra con la complicit\u00e0 dell'amante Egisto.\nArrivo di Odisseo a Scheria e racconto del suo viaggio (V-XII).\nIntanto Odisseo, dopo svariate peripezie che dobbiamo ancora apprendere, ha trascorso appunto gli ultimi sette anni prigioniero sulla lontana isola Ogigia dove viveva la bellissima ninfa Calipso. Quest'ultima si innamor\u00f2 perdutamente di Odisseo. Il messaggero degli dei Ermes la convince per\u00f2 a lasciarlo andare, e Odisseo si costruisce a questo scopo una zattera. La zattera, dato che il dio del mare Poseidone gli \u00e8 nemico, fa inevitabilmente naufragio, ma egli riesce a salvarsi a nuoto toccando alla fine terra a Scheria sulla cui riva, nudo ed esausto, cade addormentato. Il mattino dopo, svegliatosi udendo delle risa di ragazze, vede la giovane Nausicaa che era andata sulla spiaggia spinta da Atena a giocare a palla con le sue ancelle. Odisseo le chiede cos\u00ec aiuto, ed ella lo esorta a chiedere l'ospitalit\u00e0 dei suoi genitori Arete e Alcinoo, re dei Feaci. Questi lo accolgono amichevolmente senza nemmeno, dapprima, chiedergli chi egli sia. Resta parecchi giorni con Alc\u00ecnoo, partecipa ad alcune gare atletiche ed ascolta il cieco cantore Demodoco esibirsi nella narrazione di due antichi poemi.\nIl primo narra di un altrimenti poco noto episodio della guerra di Troia, \"La lite tra Odisseo ed Achille\"; il secondo \u00e8 il divertente racconto della storia d'amore tra due d\u00e8i dell'Olimpo, Ares e Afrodite. Alla fine Odisseo chiede a Demodoco di continuare ad occuparsi della guerra di Troia, e questi racconta dello stratagemma del Cavallo di Troia, episodio nel quale Odisseo aveva svolto la parte dell'indiscusso protagonista. Incapace di dominare le emozioni suscitate dall'aver rivissuto quei momenti, Odisseo finisce per rivelare la sua identit\u00e0, ed inizia a narrare l'incredibile storia del suo ritorno da Troia.\nDopo aver saccheggiato la citt\u00e0 di Ismara, nella terra dei Ciconi, lui e le dodici navi della sua flotta persero la rotta a causa di una tempesta che si abbatt\u00e9 su di loro. Approdarono nella terra dei lotofagi e successivamente finirono per essere catturati dal ciclope Polifemo figlio di Poseidone, riuscendo a fuggire, dopo aver subito sei gravi perdite, con lo stratagemma di accecargli l'unico occhio e uscire dalla sua grotta appendendosi al ventre delle sue pecore. Questo scaten\u00f2 per\u00f2 la rabbia di Poseidone. Sostarono per un periodo alla reggia del signore dei venti Eolo, che diede ad Odisseo un otre di pelle che racchiudeva quasi tutti i venti, un dono che avrebbe garantito loro un rapido e sicuro ritorno a casa. I marinai, per\u00f2, aprirono sconsideratamente l'otre mentre Odisseo dormiva: i venti uscirono insieme dall'otre, scatenando una tempesta che ricacci\u00f2 le navi indietro da dove erano venute.\nPregarono Eolo di aiutarli nuovamente, ma egli rifiut\u00f2 di farlo. Rimessisi in mare finirono per approdare sulla terra dei mostruosi cannibali Lestrigoni: solo la nave di Odisseo riusc\u00ec a sfuggire al terribile destino. Nuovamente salpati, giunsero all'isola della maga Circe, che con le sue pozioni magiche trasform\u00f2 in maiali molti dei marinai di Odisseo. Il dio Ermes venne quindi in soccorso di Odisseo e gli don\u00f2 un'erba magica, utile come antidoto contro l'effetto delle pozioni di Circe. In questo modo egli costrinse la maga a liberare i suoi compagni dall'incantesimo. Ulisse divent\u00f2 poi l'amante di Circe, tanto che rest\u00f2 con lei sull'isola per un anno. Alla fine, i suoi uomini riuscirono a convincerlo del fatto che era giunto il momento di ripartire.\nGrazie anche alle indicazioni di Circe, Odisseo e la sua ciurma attraversarono il Mar Mediterraneo e raggiunsero una baia situata all'estremo limite occidentale del mondo conosciuto, nella terra dei Cimmeri. L\u00ec, dopo aver celebrato un sacrificio in loro onore, Odisseo invoc\u00f2 le ombre dei morti, allo scopo di interrogare lo spettro dell'antico indovino Tiresia sul suo futuro. Incontr\u00f2 poi lo spettro di sua madre, che era morta di crepacuore durante la sua lunga assenza, ricevendo cos\u00ec per la prima volta notizie di quanto succedeva nella sua casa, messa in serio pericolo dall'avidit\u00e0 dei proci. Incontr\u00f2 poi molti altri spiriti di uomini e donne illustri e famosi, tra i quali il fantasma di Agamennone (che lo mise al corrente del suo assassinio), quello di Aiace Telamonio (che si rifiut\u00f2 di parlargli) e quello di Achille (che gli domand\u00f2 notizie di suo figlio Neottolemo e del suo vecchio padre Peleo).\nQuando tornarono all'isola di Circe questa, prima della loro nuova partenza, li mise in guardia sui pericoli che li attendevano nelle rimanenti tappe del loro viaggio. Riuscirono a fiancheggiare indenni gli scogli delle Sirene e passare in mezzo alla trappola rappresentata da Scilla, mostro dalle innumerevoli teste, e dal terribile gorgo Cariddi, approdando sull'isola Trinacria. Qui i compagni di Odisseo, ignorando gli avvertimenti ricevuti da Tiresia e Circe, catturarono e uccisero per cibarsene alcuni capi della sacra mandria del dio del sole Helios. Questo sacrilegio fu duramente punito dal dio, che, con l'aiuto di Poseidone, colp\u00ec Odisseo e i suoi compagni con un naufragio nel quale tutti, tranne Odisseo stesso, finirono annegati. L'eroe fu spinto dai flutti sulle rive dell'isola di Calipso, che lo costrinse a restare con lei come suo amante per sette anni.\nL'arrivo a Itaca e la fine dei Proci (XIII-XXIV).\nDopo aver ascoltato con grande interesse e curiosit\u00e0 la sua lunga storia, i Feaci, che sono un popolo di abili navigatori, decidono di aiutare Odisseo a tornare a casa: nottetempo, mentre \u00e8 profondamente addormentato, lo portano ad Itaca approdando in un luogo nascosto. Al suo risveglio la dea Atena lo trasforma in un vecchio mendicante. In questi panni si incammina verso la capanna di Eumeo, guardiano dei porci, che gli \u00e8 rimasto fedele anche dopo cos\u00ec tanti anni. Il porcaro lo fa accomodare e gli d\u00e0 da mangiare. Dopo aver cenato insieme, racconta ai suoi contadini e braccianti una falsa storia della propria vita. Dice loro di essere nativo di Creta e di aver guidato un gruppo di suoi conterranei a combattere a Troia al fianco degli altri Greci, di aver quindi trascorso sette anni alla corte del re dell'Egitto e di essere alla fine naufragato sulle coste tesprote e da l\u00ec venuto ad Itaca.\nIntanto Telemaco fa vela da Sparta verso casa e riesce a scampare ad un'imboscata tesagli dai Proci. Dopo essere sbarcato sulla costa di Itaca, va anche lui alla capanna di Eumeo. Finalmente il padre e il figlio si incontrano: Odisseo si rivela a Telemaco (ma non ancora ad Eumeo) e insieme decidono di uccidere i Proci. Dopo che Telemaco \u00e8 tornato a palazzo per primo, Odisseo, accompagnato da Eumeo, fa ritorno nella sua casa ma continua a restare travestito da mendicante. In questo modo osserva il comportamento violento e tracotante dei Proci e studia il piano per ucciderli. Incontra per primo il suo cane Argo che lo riconosce e dopo un ultimo sussulto di gioia muore felice per aver rivisto il padrone, incontra poi anche sua moglie Penelope, che non lo riconosce; egli cerca di capire le sue intenzioni raccontando anche a lei di essere cretese e che un giorno sulla sua isola aveva incontrato Odisseo. Incalzato dalle ansiose domande di Penelope, dice anche che di recente in Tesprozia ha avuto notizia delle sue pi\u00f9 recenti avventure.\nLa vecchia nutrice Euriclea capisce la vera identit\u00e0 di Odisseo quando egli si spoglia per fare un bagno, mostrando una cicatrice sopra il ginocchio che si era procurato durante una battuta di caccia, ed egli la costringe a giurare di mantenere il segreto. Il giorno dopo, su suggerimento di Atena, Penelope spinge i Proci a organizzare una gara per conquistare la sua mano: si tratter\u00e0 di una competizione di abilit\u00e0 nel tiro con l'arco e i Proci dovranno servirsi dell'arco di Odisseo, che nessuno a parte lui stesso \u00e8 mai riuscito a tendere. Nessuno dei pretendenti riesce a superare la prova e a quel punto, tra l'ilarit\u00e0 generale, quello che \u00e8 creduto un vecchio mendicante chiede di partecipare a sua volta: Odisseo naturalmente riesce a tendere l'arma e a vincere la gara, lasciando tutti stupefatti. Prima che si riprendano dalla sorpresa rivolge quindi l'arco contro i Proci e, con l'aiuto di Telemaco, li uccide tutti. Odisseo e il figlio decidono poi di far giustiziare dodici delle ancelle della casa che erano state amanti dei Proci e uccidono il capraio Melanzio che era stato loro complice. Adesso Odisseo pu\u00f2 finalmente rivelarsi a Penelope: la donna esita e non riesce a credere alle sue parole, ma si convince dopo che il marito le descrive alla perfezione il letto che lui stesso aveva costruito in occasione del loro matrimonio.\nIl giorno dopo, insieme a Telemaco, va ad incontrare suo padre Laerte nella sua fattoria, ma anche il vecchio accetta la rivelazione della sua identit\u00e0 solo dopo che Odisseo gli ha descritto il frutteto che un tempo Laerte stesso gli aveva donato. Gli abitanti di Itaca hanno seguito Odisseo con l'intenzione di vendicare le uccisioni dei Proci loro figli: quello che sembra essere il capo della folla fa notare a tutti che Odisseo \u00e8 stato la causa della morte di due intere generazioni di uomini a Itaca, prima i marinai e coloro che l'avevano seguito in guerra dei quali nessuno \u00e8 sopravvissuto, poi i Proci che ha ucciso con le sue mani. La dea Atena per\u00f2 interviene nella disputa e convince tutti a desistere dai propositi di vendetta.\nI temi dell'Odissea.\nLo \"spazio\" \u00e8 differente rispetto all'Iliade in quanto nell'Iliade \u00e8 circoscritto alla citt\u00e0 di Troia e dintorni, mentre nell'Odissea \u00e8 ambientato nell'area mediterranea in luoghi reali e fantastici. Lo \"spazio domestico\" sede degli affetti famigliari \u00e8 ben presente nell'Odissea a differenza dell'Iliade. Motivo conduttore del poema \u00e8 il \"ritorno\" al quale \u00e8 connesso quello del \"viaggio\" in cui sono inseriti \"elementi meravigliosi e fantastici\": esseri prodigiosi, giganti cannibali e mostri, bacchette magiche, erbe miracolose, riti per evocare i morti. Questi aspetti appartengono al patrimonio delle credenze popolari e dei saperi magici delle antiche civilt\u00e0. Il finale \"eroico\", cio\u00e8 la vendetta di Odisseo sui proci, riafferma, come nell'Iliade, la concezione di vita dell'aristocrazia guerriera. Gli dei invece sono presentati diversamente nei due poemi omerici. Gli \"dei\" dell'Odissea infatti sono meno capricciosi di quelli dell'Iliade e pi\u00f9 consapevoli del loro ruolo di difensori della giustizia e dei valori posti alla base del vivere civile.\nLa geografia dell'Odissea.\nL'Odissea si svolge principalmente nel Peloponneso, nelle isole ioniche e nel Mediterraneo occidentale, ma identificare esattamente i luoghi visitati da Ulisse appare quasi impossibile, anche perch\u00e9 il testo offre in genere assai pochi spunti per identificare i luoghi in modo certo, essendo un testo poetico e non geografico. \nLa critica moderna propende a pensare che l'autore dell'Odissea abbia assegnato alle avventure di Ulisse un'ambientazione fantastica, fornendo al lettore la possibilit\u00e0 di immaginarle in spazi geografici di sua conoscenza, tranne, naturalmente, alcuni luoghi fondamentali, citati con il loro nome reale, come Itaca. L'indeterminatezza, d'altra parte, \u00e8 caratteristica delle creazioni poetiche. \nCionondimeno, sin dall'epoca arcaica, si sono succeduti nei secoli vari tentativi di localizzazione delle imprese narrate da Omero, senza giungere mai a conclusioni definitive; tale ipotesi testimoniano anche l'avanzata della colonizzazione greca in Occidente: man mano che i Greci esploravano nuove terre occidentali, localizzavano in esse i luoghi omerici.\nLocalizzazioni classiche.\nLe ipotesi di localizzazione oggi pi\u00f9 note diventarono le pi\u00f9 diffuse solo a partire dalla romanizzazione d'Italia. Secondo esse, i luoghi omerici corrispondono allo schema seguente:\nLocalizzazioni arcaiche.\nSecondo la tradizione pi\u00f9 antica, testimoniataci da Apollonio Rodio (che attinge da fonti pi\u00f9 antiche rispetto a quelle che sono alla base delle localizzazioni oggi pi\u00f9 note), molti luoghi omerici si localizzano in Adriatico, secondo lo schema seguente:\nLocalizzazioni moderne.\nSuccessivamente sono stati proposti molti altri luoghi, la maggior parte di questi situati nell'area mediterranea, ma alcuni studiosi sono anche arrivati ad ipotizzare che Ulisse abbia raggiunto l'Oceano Atlantico, oltre i confini rappresentati dalle cosiddette colonne d'Ercole (lo stretto di Gibilterra), o addirittura che tutta la sua vicenda si sia svolta nel Mar Baltico (la cosiddetta \"teoria dell'Omero nel Baltico\"). Esiste infine una teoria dell'origine siciliana dell'Odissea.\nUno studio moderno sostiene persino che l'Itaca di Odisseo non sia da identificare con la moderna Itaca, ma con Cefalonia, poich\u00e9 le descrizioni geografiche reali (ad esempio il numero di isole dell'arcipelago) non corrispondono perfettamente alla descrizione omerica.\nSignificativamente, alcuni di questi studi non sono dovuti a storici o archeologi, ma a studiosi di altre discipline ed anche a dilettanti.\nLa societ\u00e0 nell'Odissea.\nL'Odissea \u00e8 lo specchio di una nuova epoca nella storia del mondo greco, un periodo di transizione dal regime monarchico, ormai privo di prestigio e potere, a quello oligarchico della polis, la citt\u00e0-stato in formazione. La presenza violenta e invadente dei Proci segna il contrasto fra il potere assoluto del re e l'aristocrazia. D'altronde nella \"polis\" i nobili rivendicano il proprio ruolo politico-militare ed economico e mirano a limitare il potere del monarca. Questo poema omerico \u00e8 anche testimonianza di una pi\u00f9 stratificata e complessa struttura sociale rispetto a quella dell'Iliade: oltre agli aristocratici sono ricordati anche aedi (Femio e Demodoco), indovini (Tiresia), servi (la nutrice Euriclea e il fedele servo Eumeo), artigiani, mercanti, predoni. Il viaggio di Odisseo rappresenta inoltre la nuova epoca in cui i Greci si spingono in terre lontane e poco conosciute per avviare attivit\u00e0 commerciali.\nLa vita materiale nell\u2019Odissea.\nNella dicotomica narrativa dei fatti che si svolgono nell\u2019opera omerica, fra le avventure mirabolanti dell\u2019eroe e la vita domestica della sua sposa, la reggia di Ulisse, le attivit\u00e0 di Penelope e le indagini di Telemaco risultano interessanti spunti di riflessione archeologica sulla vita materiale all\u2019epoca dello svolgimento dei fatti. Questo nuovo tema, che coinvolge sempre pi\u00f9 gli studiosi, sta facendo scaturire una messe abbondante di opere. Il quadro che emerge dal confronto archeologico e letterario su manufatti e vita materiale, parrebbe confermare che alla base del racconto vi siano ampie conoscenze del tardo mondo miceneo.\nInterpretazioni del testo.\nSecondo Rudolf Steiner l'Odissea \u00e8 un'opera in cui il personaggio principale \u00e8 alla ricerca dell'anima. Gli episodi sarebbero delle prove simboliche che come in un cammino iniziatico elevano le qualit\u00e0 della persona. Nell'affrontare Polifemo egli vince la violenza bruta. Circe rappresenterebbe l'effimero che spinge l'uomo verso l'animalit\u00e0 (i compagni di viaggio infatti vengono trasformati in maiali). Le sirene la sensualit\u00e0, Scilla e Cariddi una prova tra spirito e sensualit\u00e0. Fino a giungere all'ultima prova liberando Penelope.\nInfluenze culturali.\nInfluenze dei miti mediorientali.\nAlcuni studiosi ritengono di poter rintracciare nell'Odissea forti influenze da parte di temi tipici della mitologia mediorientale. Martin West ha evidenziato sostanziali parallelismi tra l'Epopea di Gilgamesh e il poema omerico.\nSia Odisseo che Gilgamesh compiono un viaggio fino ai confini della terra e discendono da vivi nel mondo dei morti. Nel corso della sua discesa agli inferi Odisseo segue i consigli e le indicazioni dategli da Circe, una semidea figlia del dio del sole Elio, la cui isola Eea si trova ai limiti del mondo conosciuto e per la quale si pu\u00f2 fare una chiara associazione con il sole. Come Odisseo, Gilgamesh trova il modo di raggiungere il mondo dei morti grazie ad un aiuto divino: nel suo caso quello della dea Siduri che, come Circe, vive in mare nei pressi dei confini del mondo. Anche la sua casa \u00e8 in relazione con il sole: Gilgamesh la raggiunge attraversando una galleria che passa sotto al monte Mashu, l'alta montagna dietro la quale il sole sorge per poi innalzarsi nel cielo.\nWest ne deduce quindi che le somiglianze dei viaggi di Odisseo e Gilgamesh ai confini della terra siano il risultato dell'influenza avuta dall'epopea di Gilgamesh sulla composizione dell'Odissea."}
{"id": "1366141", "revid": "1573940", "url": "https://it.wikipedia.org/wiki?curid=1366141", "title": "Achroia grisella", "text": "La tarma minore della cera (Achroia grisella ()), \u00e8 un lepidottero appartenente alla famiglia Pyralidae che infesta gli alveari di \"Apis mellifera\" ().\nDescrizione.\nAdulto.\nL'ala anteriore si mostra superiormente grigiastra, ellittica, con costa arcuata, apice arrotondato e termen obliquo. Nel maschio le nervature della zona discale sono molto pi\u00f9 inclinate che nella femmina, mentre la 9 \u00e8 assente.\nL'ala posteriore appare biancastra, triangolare e di lunghezza inferiore; nel maschio ha apice sporgente ed acuto, con termen inciso all'altezza della nervatura 1, e fortemente inclinato a livello del tornus. Le nervature discali sono molto angolate, mentre la 4 \u00e8 assente. Al contrario, nella femmina si osserva un apice pi\u00f9 smussato, un termen pi\u00f9 diritto ed una cellula discale pi\u00f9 corta.\nLa spirotromba \u00e8 sottile, nel maschio i palpi labiali sono piccoli, ricurvi verso l'alto e seminascosti sotto i peli della fronte, mentre nella femmina sono rivolti verso il basso e si estendono oltre la fronte stessa. I palpi mascellari appaiono ridotti e ricoperti di scaglie.\nLe antenne sono lunghe oltre la met\u00e0 della costa, con scapo piuttosto sviluppato e rivestito di ciuffi di scaglie nella parte inferiore.\nL'apparato boccale \u00e8 atrofizzato, tanto che l'adulto non si alimenta.\nIl genitale maschile rivela un uncus bilobato ed un vinculum ottuso con tegumen ad arco, mentre l'anellus \u00e8 rappresentato da un'ampia piastra a forma di \"U\". L'edeago \u00e8 robusto e pi\u00f9 lungo dell'harpe, che al contrario si mostra larga basalmente ed affusolata a formare un cucullus poco appuntito. All'interno del sacculus, pi\u00f9 o meno al centro, si nota un processo triangolare. Il socius \u00e8 costituito da un lobo carnoso. La vescica, infine, \u00e8 armata da un singolo cornutus, lungo e ricurvo.\nNel genitale femminile, l'ostium \u00e8 ampio e trasversale, ed emerge da un'ampia porzione posteriore granulata del ductus bursae, che appare sottile e membranoso. Pure il ductus seminalis si diparte dalla frazione posteriore del ductus bursae. La bursa copulatrix risulta membranosa. Il signum \u00e8 assente.\nL'apertura alare \u00e8 di circa 16\u201324\u00a0mm.\nUova.\nLe uova sono sferoidali, biancastre, ed impiegano da quattro a otto giorni per giungere alla schiusa, a seconda della temperatura microclimatica; \u00e8 preferito un ambiente umido.\nLarva.\nIl bruco \u00e8 pressoch\u00e9 cilindrico, con il capo tondo e rosso-brunastro. Il corpo \u00e8 color crema nei primi stadi di sviluppo, mentre pi\u00f9 avanti tende a diventare grigiastro, talvolta rosato. La lunghezza \u00e8 di circa 16\u201320\u00a0mm.\nPupa.\nLa crisalide, di forma ovoidale allungata, misura circa 12\u00a0mm di lunghezza, per una larghezza massima di circa 3\u00a0mm.\nDistribuzione e habitat.\nLa specie rappresenta un flagello per la produzione di miele in molte parti del mondo, essendo stata involontariamente propagata dalle attivit\u00e0 umane che implicano l'allevamento di \"Apis mellifera\". \nSi riscontra la presenza di questo lepidottero in Europa (dalle Azzorre e Madera fino a tutto il Mediterraneo, Scandinavia, Europa Centrale ed Orientale), America Settentrionale, Centrale e Meridionale (Stati Uniti, Porto Rico, Giamaica e pi\u00f9 a sud fino in Trinidad e Tobago, Colombia, Brasile), Asia (Pakistan, India, Sri Lanka, Bangladesh, Thailandia, Giappone), Africa (dal Marocco al Madagascar) e Oceania (Australia, Isole Marchesi, Tahiti).\nCiclo vitale.\nAdulto.\nQueste falene volano di rado, quasi esclusivamente durante la notte, e possono essere attirate dalle luci artificiali; durante il giorno restano pressoch\u00e9 immobili in zone buie e ben riparate. Se disturbate, tendono a scappare correndo anzich\u00e9 volando, presumibilmente per risparmiare energia, tenuto conto che sono impossibilitate ad alimentarsi.\nCome per altri taxa, i feromoni giocano un ruolo chiave nelle dinamiche legate all'accoppiamento. Tuttavia si \u00e8 potuto stabilire che il maschio utilizza anche una gamma di ultrasuoni, prodotti grazie alla rapida vibrazione delle ali, per richiamare le femmine circostanti. Recenti studi hanno dimostrato che quando due o pi\u00f9 maschi entrano in competizione per una singola femmina, l'intensit\u00e0 degli ultrasuoni tende via via ad aumentare, a discapito della durata. Ogni maschio trascorre dalle sei alle dieci ore ogni notte alla ricerca della partner, ma impiega solo pochi minuti nell'emissione di ultrasuoni, fatto che pu\u00f2 essere spiegato con l'elevato consumo energetico di questa attivit\u00e0.\nUn componente del feromone sessuale femminile \u00e8 il nonanale, un'aldeide alchilica dal marcato odore floreale o fruttato, presente tra l'altro anche nella cera delle api; questo fatto potrebbe spiegare la ragione per cui la femmina preferisca, all'atto della ovoposizione, luoghi ricchi di cera come gli alveari.\nUova.\nLe uova sono deposte in piccoli gruppi all'interno degli alveari, solitamente nella parte superiore delle cellette. Vengono preferiti alveari abbandonati, oppure occupati da una colonia infiacchita da parassitosi o condizioni ambientali avverse, cos\u00ec che la sorveglianza da parte delle operaie possa venir meno.\nUna femmina pu\u00f2 produrre fino a 1600 uova per volta.\nLarva.\nAppena dopo la schiusa, la larva inizia a scavare una galleria attraverso gli strati del favo, e si accresce ai danni delle riserve di cera vergine che trova a disposizione, ma anche il polline, nonch\u00e9 le exuvie e gli escrementi delle api, entrano a far parte della sua dieta. Questo stadio pu\u00f2 durare da uno a sei mesi, a seconda della temperatura ambientale; durante tutto questo tempo, viene prodotto un sottilissimo tubulo sericeo, attraverso il quale il bruco si libera di escrementi di colore grigiastro, lasciando cos\u00ec una traccia del percorso compiuto.\nI danni maggiori vengono arrecati agli alveari siti in zone calde e poco ventilate. In qualche modo i bruchi avvertono la presenza di loro simili, probabilmente tramite l'olfatto o per via dell'emissione di anidride carbonica. Qualora un favo infestato dalle larve venga reciso e gettato sul terreno nudo, questi bruchi tenderanno ad abbandonarlo prontamente e a dirigersi in maniera radiale, ciascuno in una diversa direzione, per cercare un nuovo alveare da parassitare.\nLa struttura lignea dell'arnia viene intaccata solo in modo lieve e principalmente a livello dei bordi, laddove la cera si insinua nelle feritoie tra una tavola e l'altra; questo fenomeno \u00e8 provocato essenzialmente da quei bruchi che non hanno trovato modo di alimentarsi sufficientemente all'interno dell'alveare, rimanendo di dimensioni ridotte, e spesso morendo senza riuscire a raggiungere la taglia necessaria per iniziare l'impupamento.\nPupa.\nAll'atto dell'impupamento, la larva produce una fibra piuttosto grezza, con la quale intesse un bozzolo molto resistente, dall'aspetto cartaceo. Il colore della fibra di cui \u00e8 costituito il bozzolo deriva dal materiale su cui avviene l'impupamento: normalmente le pupe si formano su legno dolce, che d\u00e0 origine a bozzoli biancastri, in cui restano intrappolati frammenti lignei pi\u00f9 o meno grossolani. Quando le crisalidi si sviluppano su un substrato di faesite, invece, il bozzolo appare pi\u00f9 scuro. La crisalide pu\u00f2 essere rinvenuta all'interno del favo oppure tra i detriti accumulatisi sul fondo dell'alveare; in ogni caso essa \u00e8 assicurata al telaio di legno in corrispondenza di una qualche rientranza.\nLo stadio pupale pu\u00f2 durare anche fino a due mesi, se la temperatura ambientale \u00e8 pi\u00f9 bassa.\nAlimentazione.\nCome accennato in precedenza, i bruchi si alimentano della cera dell'alveare che parassitano, del polline portato dalle operaie, nonch\u00e9 delle exuvie lasciate dalle api stesse.\nAl contrario, gli adulti non si alimentano affatto, essendo privi di un apparato boccale funzionale; il loro compito \u00e8 esclusivamente riproduttivo. Per questo motivo lo stadio adulto non rappresenta una minaccia diretta per l'integrit\u00e0 strutturale degli alveari.\nMetodi di lotta.\nPer limitare il danno arrecato da questa specie alla produzione di miele, vengono impiegati innumerevoli metodi di lotta, sia biologica, sia biotecnica, tra cui:\nImpieghi commerciali.\nIl particolare regime alimentare delle larve spiega l'elevato contenuto in grassi dei loro tessuti. Per questa ragione i bruchi vengono talvolta allevati in cattivit\u00e0 su scala industriale, utilizzando vari substrati costituiti da cereali, miele ed acqua in quantit\u00e0 variabile. Un impiego commerciale riguarda il campo dell'allevamento di uccelli da compagnia; in questo caso le larve di \"Achroia grisella\" vengono adoperate come mangime per i nidiacei. Inoltre nell'industria della pesca sportiva, i bruchi possono essere venduti come esche, dopo essere stati opportunamente raffreddati o congelati per rallentarne il metabolismo.\nTassonomia.\nSottospecie.\nAl momento (febbraio 2012) non sono riconosciute sottospecie.\nSinonimi.\nSono stati riportati quindici sinonimi:"}
{"id": "1366142", "revid": "110157", "url": "https://it.wikipedia.org/wiki?curid=1366142", "title": "Division I 1999-2000", "text": "La Division I 1999-2000 \u00e8 stata la 97\u00aa edizione della massima serie del campionato belga di calcio disputata tra il settembre 1999 e il maggio 2000 e conclusa con la vittoria del , al suo venticinquesimo titolo.\nCapocannonieri del torneo furono Toni Brogno (Westerlo) e Ole Martin \u00c5rst () con 30 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime due classificate retrocedettero in Division 2.\nLe societ\u00e0 ammesse alle coppe europee furono sette: la squadra campione si qualific\u00f2 alla UEFA Champions League 2000-2001, seconda e terza pi\u00f9 la vincitrice della coppa nazionale alla Coppa UEFA 2000-2001 e altre due squadre alla coppa Intertoto 2000. Il settimo club ammesso fu il Lierse grazie al UEFA Fair Play ranking."}
{"id": "1366147", "revid": "110157", "url": "https://it.wikipedia.org/wiki?curid=1366147", "title": "Division I 2000-2001", "text": "La Division I 2000-2001 \u00e8 stata la 98\u00aa edizione della massima serie del campionato belga di calcio disputata tra il settembre 2000 e il maggio 2001 e conclusa con la vittoria del , al suo ventiseiesimo titolo e secondo consecutivo.\nCapocannoniere del torneo fu Tomasz Radzinski (), con 23 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime due classificate retrocedettero in Division 2.\nLe societ\u00e0 ammesse alle coppe europee furono sei: la squadra campione si qualific\u00f2 alla UEFA Champions League 2001-2002, seconda e terza pi\u00f9 la vincitrice della coppa nazionale alla Coppa UEFA 2001-2002 e altre due squadre alla Coppa Intertoto 2001."}
{"id": "1366148", "revid": "547992", "url": "https://it.wikipedia.org/wiki?curid=1366148", "title": "Coppa Mitropa 1990", "text": "La Coppa Mitropa 1990 fu la quarantottesima edizione del torneo e venne vinta dagli italiani del , alla prima vittoria nella competizione.\nAnche in questa edizione come due anni prima, ci si trov\u00f2 davanti ad una Serie B terminata \"ex aequo\": per compensare, si invitarono due squadre jugoslave.\nTorneo.\nFase a gironi.\nGruppo A.\n\"Gare giocate il 17, 18 e 19 maggio\" (il Bari gioca in casa, Radnicky-Pecsi si gioca al \"D'Angelo\" di Altamura e Radnicky-Bari al Puttilli di Barletta).\nGruppo B.\n\"Gare giocate il 17, 18 e 19 maggio\" (Genoa-Slavia Praga si gioca al Comunale di Andria, Slavia Praga-Osijek si gioca al \"Citt\u00e0 degli Ulivi\" di Bitonto, Genoa-Osijek si gioca al della Vittoria di Bari)."}
{"id": "1366149", "revid": "17654", "url": "https://it.wikipedia.org/wiki?curid=1366149", "title": "Unit test", "text": ""}
{"id": "1366161", "revid": "125068818", "url": "https://it.wikipedia.org/wiki?curid=1366161", "title": "Laurasiatheria", "text": "Laurasiatheria \u00e8 un clade elevato al rango di coorte o di superordine della classe dei Mammiferi, nell'infraclasse degli Eutheria, sulla base di analisi della sequenza del DNA e sui dati di presenza o assenza dei retrotrasposoni.\nEvoluzione.\nSi ritiene che questo superordine di Mammiferi si sia evoluto sul supercontinente di Laurasia (da cui il nome del clade), dopo la sua separazione dal Gondwana, quando si framment\u00f2 la Pangea. \u00c8 un \"sister group\" di Euarchontoglires e Afrotheria.\nOrdini.\nComprende i seguenti ordini attuali:\nSulla base di recenti evidenze che suggeriscono l'esistenza di un antenato comune tra cetacei ed artiodattili \u00e8 stata proposta la riunificazione dei due suddetti ordini nell'ordine Cetartiodactyla.\nAll'interno dei Laurasiatheria, gli Erinaceomorpha sembrano (sorprendentemente) essere il ramo pi\u00f9 divergente. Alcuni studiosi classificano Perissodactyla e Ferae in un clade Zooamata ; altri classificano Perissodactyla e Cetartiodactyla in un clade di veri ungulati .\nSi propone di attribuire ai Laurasiatheria anche alcuni ordini estinti :\nFilogenesi.\nLa filogenesi sarebbe la seguente secondo recenti studi molecolari."}
{"id": "1366163", "revid": "56620", "url": "https://it.wikipedia.org/wiki?curid=1366163", "title": "Thomas De Quincey", "text": ""}
{"id": "1366167", "revid": "92719", "url": "https://it.wikipedia.org/wiki?curid=1366167", "title": "Placentalia", "text": ""}
{"id": "1366171", "revid": "484362", "url": "https://it.wikipedia.org/wiki?curid=1366171", "title": "Zooamata", "text": "Zooamata \u00e8 un clade proposto di mammiferi comprendente Ferae (carnivori e pangolini) e Perissodactyla (ungulati a dita dispari). Insieme a Cetartiodactyla (ungulati a dita pari e balene) formano Ferungulata e fanno parte dei Laurasiatheria. Il nome deriva da un misto di greco (\"zoon\" = animale) e latino (\"amatum\" = amato) e significa \"animali amici\", in riferimento all'inclusione di gatti, cani e cavalli.\nUna proposta in contrasto a questa classifica Perissodactyla e Cetartiodactyla in un clade chiamato Eu-ungulata. Entrambe queste proposte sono basate su aspetti molecolari, ma nessuno di questi cladi n\u00e9 Ferungulata vengono riconosciuti. Nonostante tutte queste sottoclassificazioni, tutti i gruppi di Ferungulati fanno parte dei Laurasiatheria."}
{"id": "1366180", "revid": "297031", "url": "https://it.wikipedia.org/wiki?curid=1366180", "title": "Dave Gibbons", "text": "Fumetti.\nIPC Comics.\nGibbons irruppe sulla scena fumettistica inglese lavorando ad opere d'azione ed horror sia per la DC Thomson che per la IPC. Quando venne fondata la rivista di fumetti \"2000 AD\", Gibbons cominci\u00f2 a lavorare l\u00ec come Art Director. Qui disegn\u00f2 una delle strisce originali in \"Prog1\" dal nome \"Harlem Heroes\", cos\u00ec come strisce di \"Future Shock\". Dopo il primo anno inizi\u00f2 ad illustrare \"Dan Dare\", un progetto caro a Gibbons che era stato un fan delle serie originali.\nInoltre era noto ai lettori di \"Tornado\", un'opera di breve durata della IPC: cos\u00ec come \"2000 AD\" era \u201credatto\u201d dall'alieno Tharg, \"Tornado\" era \u201credatto\u201d da un supereroe, Big E, che lavorava anche sulla rivista col nome del suo alter ego, Percy Pilbeam. Questi personaggi apparvero in foto all'interno del fumetto, e sia Big E che Pilbeam vennero disegnati da Gibbons per l'intero corso di 22 numeri di \"Tornado\" prima che esso fosse incluso in \"2000 AD\".\nDoctor Who.\nDopo aver abbandonato 2000AD, Gibbons divent\u00f2 il capo-disegnatore di \"Doctor Who Weekly/Monthly\", disegnando la striscia fumettistica principale per la maggior parte dei numeri dall'1 al 69.\nDC Comics: gli anni ottanta.\nGibbons fu uno dei talenti britannici scoperti da Len Wein nel 1982 e venne assunto per disegnare \"Lanterna Verde\" per la DC.\nNegli USA \u00e8 rinomato per aver collaborato con Alan Moore alla miniserie di 12 numeri \"Watchmen\", ad oggi una delle graphic novel pi\u00f9 vendute di tutti i tempi. Il lavoro di Gibbons in \"Watchmen\" \u00e8 degno di nota per la sua griglia regolare di nove riquadri su una pagina cos\u00ec come la sua intensa narrativa e la sua profondit\u00e0 simbolica (alcuni elementi simbolici di sfondo erano stati suggeriti da Moore, altri sono stati creati da Gibbons).\nOpere recenti.\nIl pi\u00f9 recente lavoro completo di Gibbons (2004) \u00e8 una graphic novel in bianco e nero, \"The Originals\", che ha sceneggiato e disegnato. Pubblicata dalla Vertigo, l'opera \u00e8 ambientata in un futuro prossimo, ma trae molto spunto dalle figure dei Mod e dei Rockers degli anni sessanta.\nGli ultimi progetti ai quali Gibbons ha lavorato sono la miniserie di sei numeri della DC Comics \"The Rann/Thanagar War\" (che si lega alla miniserie di sette numeri \"Crisi infinita\") e \"Green Lantern Corps: Recharge\". Gibbons ha inoltre realizzato le immagini di copertina per \"Albion\", la miniserie di sei numeri della Wildstorm abbozzata da Alan Moore e scritta da sua figlia Leah e dal marito di lei. Gibbons ha inoltre scritto uno spin-off di \"Albion\" Thunderbolt Jaxon, con disegni di John Higgins.\nPi\u00f9 recentemente Gibbons sta realizzando copertine per il ciclo di Kurt Busiek e Fabian Nicieza su \"Action Comics\" numeri 841-843 e sta anche sceneggiando Green Lantern Corps, che attualmente \u00e8 una parte dell'arco narrativo Sinestro Corps, ispirato da una storia di Lanterna Verde scritta da Alan Moore negli anni ottanta.\nTra il 2012 e il 2013 collabora con Millarworld disegnando la miniserie in sei parti \"The Secret Service\", scritta da Mark Millar e Matthew Vaughn.\nAltri media.\nDave Gibbons ha collaborato pi\u00f9 volte con lo sviluppatore di videogiochi britannico Revolution Software. La prima volta fu per il videogioco \"Beneath a Steel Sky\", pubblicato nel 1994: Gibbons si occup\u00f2 del disegno dei fondali. Diversi anni dopo, Gibbons ha realizzato ex novo dei disegni e delle inquadrature per ' (2009), ' (2009) e \" (2010), remake di storici titoli dell'azienda.\nNel 1976 ha illustrato il fumetto per il disco \" del gruppo musicale rock inglese Jethro Tull. Nel 1996 ha disegnato la cover dell'album \"K\", disco d'esordio della band Kula Shaker.\nNel 2007 \u00e8 stato consulente per il film \"Watchmen\", ispirato al fumetto omonimo disegnato da Gibbons stesso.\nPremi.\nGibbons ha vinto diversi premi:\nHa inoltre ricevuto candidature per altri riconoscimenti:"}
{"id": "1366188", "revid": "287204", "url": "https://it.wikipedia.org/wiki?curid=1366188", "title": "Arco catenario", "text": "L'arco catenario o arco di catenaria o arco parabolico (termine improprio) \u00e8 un arco la cui curva ricorda quella di una lunga catena tenuta dalle due estremit\u00e0 e lasciata pendere, la catenaria appunto, che somiglia ad una parabola.\n\u00c8 detto anche arco equilibrato perch\u00e9 la sua forma consente una omogenea redistribuzione del carico; a differenza di altri tipi di archi, quali l'arco romano (a tutto sesto) o l'arco gotico (a sesto acuto), non necessita n\u00e9 di contrafforti n\u00e9 di altri elementi di supporto.\nL'equazione della catenaria pu\u00f2 essere espressa matematicamente tramite il coseno iperbolico:formula_1Uno dei pi\u00f9 famosi edifici dove fu adottata questa soluzione \u00e8 senz'altro il tempio della Sagrada Fam\u00edlia a Barcellona, oltre alla cupola della cattedrale di San Paolo di Londra.\nUno degli esempi pi\u00f9 famosi, il \"Gateway Arch\" di St. Louis, Missouri, non \u00e8 in realt\u00e0 una catenaria pura nella forma espressa dalla formula matematica caratteristica. Si tratta invece di una catenaria pesata, che ha la formula pi\u00f9 generica y=Acosh(Bx) con A e B indipendenti."}
{"id": "1366189", "revid": "21880", "url": "https://it.wikipedia.org/wiki?curid=1366189", "title": "Arco parabolico", "text": ""}
{"id": "1366190", "revid": "21880", "url": "https://it.wikipedia.org/wiki?curid=1366190", "title": "Arco di catenaria", "text": ""}
{"id": "1366191", "revid": "869733", "url": "https://it.wikipedia.org/wiki?curid=1366191", "title": "Federico Zanandrea", "text": "Biografia.\nFederico Zanandrea prende parte ad alcune produzioni televisive quali: le soap opera \"Vivere\", in onda su Canale 5, e \"Cuori rubati\", trasmessa da Rai 2, e la sit-com \"La strana coppia\", diretta da Lucio Pellegrini e Max Croci e trasmessa nel 2007 da Italia 1.\nNel 2004 conduce la prima edizione di \"Free Pass\" e la seconda di \"Band Hit\", programmi musicali entrambi in onda su Italia Teen Television. Nel 2006 \u00e8 co-protagonista del film \"Ol\u00e9\", regia di Carlo Vanzina, con Massimo Boldi e Vincenzo Salemme.\nDebutta come regista teatrale nel 2000 con lo spettacolo \"Dodici uomini arrabbiati\" di Reginald Rose, al quale seguiranno: ' di Dan Gordon; \"Lo zoo di vetro\" di Tennessee Williams; \"Due scapoli e una bionda\" di Neil Simon; \"Lo stesso giorno, il prossimo anno\" di Bernard Slade; \"Socrate\", tratto dallApologia di Socrate\", \"Fedone\" e \"Critone\"; \"Otto donne e un mistero\" di Robert Thomas; \"Otello\" di William Shakespeare; Frankenstein, tratto dal romanzo omonimo di Mary Shelley, di cui cura anche l'adattamento, \"Alveare di Specchi\" di Simone De Domenico; \"Lungs\" di Duncan Mcmillan\nDal 2012 \u00e8 presidente de \"Il Mecenate\" che gestisce la stagione teatrale del Teatro Delfino di Milano e che dal 2000 ha prodotto pi\u00f9 di 30 spettacoli con alcuni dei pi\u00f9 importanti nomi del panorama televisivo e teatrale italiano.\n\u00c8 lo speaker ufficiale del canale televisivo TV8. Inoltre \u00e8 la voce italiana di Freezer in \"Dragon Ball Super\", al posto di Gianfranco Gamba, scomparso nel 2004.\n\u00c8 direttore di doppiaggio di diversi film e di alcune serie di successo quali: \"I Borgia\", \"The Crown\", \"Tredici\"."}
{"id": "1366193", "revid": "599013", "url": "https://it.wikipedia.org/wiki?curid=1366193", "title": "Jeff Van Gundy", "text": "Carriera.\nVan Gundy ha iniziato la sua carriera da allenatore a Rochester, New York alla McQuaid Jesuit High School. L'anno seguente \u00e8 divenuto assistente sotto Rick Pitino al Providence College, aiutandolo ad arrivare alle Final Four. Nel secondo anno passato a Providence, \u00e8 stato promosso assistent coach sotto gli ordini di Gordon Chiesa ma \u00e8 passato subito dopo per una stagione alla Rutgers University come vice di Bob Wenzel.\nDall'8 marzo 1996 fino alle dimissioni date l'8 dicembre 2001, Van Gundy \u00e8 stato head coach dei New York Knicks guidandoli per ben 6 volte ai play-off, inclusa un'apparizione alle NBA Finals del 1999. Jeff \u00e8 il fratello del ex coach degli Orlando Magic Stan Van Gundy.\nIl 18 maggio 2007, Van Gundy si \u00e8 dimesso da coach degli Houston Rockets dopo aver perso al primo turno dei play-off in gara-7 contro gli Utah Jazz. Da quella notte, Van Gundy \u00e8 diventato commentatore e analista per ESPN proprio nella gara che ha visto di fronte Utah Jazz e San Antonio Spurs giocata a San Antonio, Texas ed ha proseguito cos\u00ec la sua collaborazione con ESPN per tutta la durata dei play-off NBA 2006-07. \nIl suo commento per la ESPN \u00e8 stato pubblicamente apprezzato da tutti i grandi esperti di basket Americano."}
{"id": "1366196", "revid": "486946", "url": "https://it.wikipedia.org/wiki?curid=1366196", "title": "Baccalaureato europeo", "text": ""}
{"id": "1366200", "revid": "160926", "url": "https://it.wikipedia.org/wiki?curid=1366200", "title": "Sum41", "text": ""}
{"id": "1366204", "revid": "2044650", "url": "https://it.wikipedia.org/wiki?curid=1366204", "title": "Mois\u00e9s Arias", "text": "Conosciuto per aver interpretato Rico in Hannah Montana e Poe nel film A un metro da te.\nCarriera.\nMois\u00e9s ha fatto dei camei in \"Everybody Hates Chris\", \"Zack e Cody al Grand Hotel\", e ricopriva il personaggio minore di Rico in \"Hannah Montana\", dove poi ha ottenuto un ruolo regolare a partire dalla seconda stagione. Ha anche svolto il ruolo della Coscienza di Max Russo (Jake T. Austin) in alcuni episodi de \"I maghi di Waverly\".\nHa partecipato anche al film Disney per la televisione \"Un pap\u00e0 da salvare\", al fianco di altre star di Disney Channel come David Henrie e Emily Osment, nel ruolo di Andr\u00e8.\nIl fratello, Mateo Arias, ha recitato il ruolo di Jerry nella serie \"Kickin' It - A colpi di karate\" su \"Disney XD\" e \"Disney Channel\".\nVita privata.\nParla Inglese, spagnolo e italiano.\nDoppiatori italiani.\nNelle versioni in italiano dei suoi lavori, Moises Arias \u00e8 stato doppiato da:\nCome doppiatore, \u00e8 stato sostituito da:"}
{"id": "1366216", "revid": "547992", "url": "https://it.wikipedia.org/wiki?curid=1366216", "title": "Felice Invernici", "text": ""}
{"id": "1366219", "revid": "3623", "url": "https://it.wikipedia.org/wiki?curid=1366219", "title": "FIPV", "text": ""}
{"id": "1366221", "revid": "124123", "url": "https://it.wikipedia.org/wiki?curid=1366221", "title": "Abbas El Fassi", "text": "Biografia.\nDal 1977 al 1981 \u00e8 stato Ministro dell'Ambiente, poi Ministro dell'Artigianato e degli Affari Sociali dal 1981 al 1985. Passato all'attivit\u00e0 diplomatica, diviene ambasciatore del Marocco in Tunisia e presso la Lega Araba dal 1985 al 1990, ed a seguirsi in Francia dal 1990 al 1994.\nDi nuovo in politica nazionale, diviene Ministro dell'Occupazione, della Formazione professionale, dell'Evoluzione sociale e della Solidariet\u00e0 dal 2000 al 2002. Re Mohammed VI ha nominato El Fassi Primo ministro il 19 settembre, dopo la vittoria alle elezioni parlamentari del 2007 del Partito dell'Indipendenza (Istiqlal), di cui \u00e8 Segretario generale."}
{"id": "1366228", "revid": "767487", "url": "https://it.wikipedia.org/wiki?curid=1366228", "title": "Pok\u00e9mon Ranger e il Tempio del Mare", "text": ", in inglese \"Pok\u00e9mon Ranger and the Temple of the Sea\", \u00e8 un film del 2006 diretto da Kunihiko Yuyama.\nSi tratta del nono film dei Pok\u00e9mon, l'ultimo della serie \"Advanced Generation\".\nProiettato nei cinema giapponesi il 15 luglio 2006 e trasmesso negli Stati Uniti d'America il 23 marzo 2007 sull'emittente Cartoon Network, \u00e8 basato sugli eventi del videogioco \"Pok\u00e9mon Ranger\". Per la produzione del lungometraggio il regista del film, Kunihiko Yuyama, si \u00e8 recato nelle citt\u00e0 italiane di Roma, Napoli e Capri.\nNel 2008 \u00e8 stata tradotto in inglese il manga del film. In Italia il lungometraggio \u00e8 stato trasmesso il 30 novembre 2009 su Hiro; come sigla finale \u00e8 stata utilizzata la stessa canzone della versione americana, \"Together we make a promise\", eseguita da Cori Yarckin. Il film \u00e8 stato successivamente inserito nel palinsesto del canale televisivo Boing il 18 maggio 2014.\nTrama.\nL'uovo di Manaphy viene recuperato da parte del Capitano Phantom che vuole mettere le mani sulla Corona del Mare. Tuttavia un Pok\u00e9mon Ranger, Jack \"Jackie\" Walker, riesce a recuperare l'uovo e fuggire dalla nave con l'aiuto di un Mantine.\nAsh ed i suoi amici continuano nel frattempo nel loro viaggio fino ad incontrare un gruppo di artisti specializzati in Pok\u00e9mon acquatici. Dopo averli aiutati ad allestire uno show, Vera si trova tra le mani uno strano contenitore cilindrico che attrae il Buizel di Lizabeth, che gli viene subito requisito da un pagliaccio. Jessie e James del Team Rocket, che assistono da lontano alla scena, scoprono che l'oggetto ospita l'uovo di Manaphy e decidono di contattare il Capitano Phantom.\nLa stessa notte Vera sogna Manaphy che si reca verso il Tempio del Mare. L'indomani mattina la ragazza racconta il suo sogno e Lizabeth le rivela che ha effettuato lo stesso sogno, in quanto discendente del Popolo dell'Acqua.\nNel frattempo il Team Rocket prova a prendere possesso dell'uovo, ma Manaphy utilizza Cuorbaratto per scambiare i corpi del trio. Quando Ash e i suoi amici scoprono il furto, Jessie, James e Meowth fuggono a bordo di un aerostato. Il pagliaccio prima ferma il tentativo di Ash di far utilizzare Fulmine al suo Pikachu, poi cattura un Fearow e gli ordina di attaccare il Team Rocket una volta che il Pok\u00e9mon elettrico ha recuperato il contenitore.\nAl termine dell'operazione Ash nota lo Styler di Cattura e il pagliaccio rivela di essere un Pok\u00e9mon Ranger. Jackie racconta ad Ash che la sua missione \u00e8 portare al termine la schiusa dell'uovo, lontano dalle grinfie del Capitano Phantom e della sua ciurma. Questi tuttavia sono riusciti a localizzare Jackie e tentano di rientrare in possesso di Manaphy. Dopo una lotta tra i ragazzi ed il pirata, il Pok\u00e9mon nasce tra le braccia di Vera.\nSventato un altro tentativo di attacco da parte del Capitano Phantom, Ash ed i suoi amici raggiungono Samaya, la localit\u00e0 in cui si trovava il vecchio Tempio del Mare. Secondo la leggenda il Popolo dell'Acqua, per difendere la Corona del Mare dai tentativi di furto, ha costruito un secondo tempio, situato sotto la superficie del mare ed accessibile solamente durante un'eclissi lunare. Tuttavia per localizzarlo \u00e8 necessario utilizzare le capacit\u00e0 di un Manaphy, considerato dal Popolo dell'Acqua il Principe del Mare.\nQuando Lizabeth, la sua famiglia e Jackie decidono di partire alla ricerca del Tempio, Manaphy sente la mancanza di Vera e, quando la nave ha gi\u00e0 lasciato il porto, esegue un Cuorbaratto tra il Ranger ed Ash. La nave quindi carica a bordo Ash ed i suoi amici ed insieme partono alla ricerca del Tempio del Mare.\nDurante il viaggio Jackie racconta ad Ash i motivi che l'hanno spinto a diventare un Ranger, mentre Vera impara ad accettare il fatto che, una volta trovato il tempio, dovr\u00e0 abbandonare il Pok\u00e9mon. Nel corso di un attimo di riposo, Manaphy si allontana per raccogliere la bandana di Vera, trasportata da uno Sharpedo e depositatosi su un Cloyster. La sua assenza causa preoccupazione tra Ash ed i suoi amici, che con un sottomarino si mettono sulle tracce del Pok\u00e9mon.\nDopo aver rintracciato Manaphy, vengono guidati dal Pok\u00e9mon leggendario verso il Tempio del Mare. Tuttavia il Capitano Phantom si \u00e8 messo sulle loro tracce e riesce ad avere accesso alla Corona del Mare. L'avidit\u00e0 del pirata nell'estrarre i cristalli che la compongono causa l'inabissamento dell'intera struttura.\nInizialmente Jackie affronta il Capitano Phantom, tentando di rimettere a posto la Corona del Mare, ma entrambi saranno spazzati via da un forte getto d'acqua. Dato che Manaphy non riesce ad abbandonare la struttura, anche Ash e Vera si recano nella sala centrale del tempio, al fine di evitarne lo sprofondamento. Tuttavia un cristallo \u00e8 stato trascinato dalla corrente durante la colluttazione precedente.\nMentre Phantom, il Team Rocket, Jackie, Brock, Max e Lizabeth lasciano il Tempio del Mare, Ash e Vera continuano a cercare il cristallo. Una volta recuperato, il ragazzo metter\u00e0 in salvo Vera, Pikachu e Manaphy all'interno di uno dei pezzi del sommergibile del Capitan Phantom e proceder\u00e0 alla sistemazione dello stesso.\nIl Tempio del Mare torner\u00e0 nuovamente a galla, attirando numerosi Pok\u00e9mon d'Acqua, compreso il leggendario Kyogre. Il Capitan Phantom tuttavia vuole ancora rapire Manaphy, ma viene fermato da Ash che ha acquistato i poteri del Re del Mare e guida i Pok\u00e9mon marini all'attacco del veicolo del Capitan Phantom.\nTale attacco coordinato permetter\u00e0 di scoprire che il pirata ha da sempre indossato una tuta meccanica in grado di conferirgli una forza sovrumana. Al termine del film Manaphy si separa da Vera e Jackie comunica di aver concluso con successo la sua missione.\nDistribuzione.\nDVD.\nIl DVD di questo film ha venduto in tutto il 2007 un totale di 4,3 milioni di pezzi in Giappone, piazzandosi al diciottesimo posto tra i film pi\u00f9 visti in tutta la nazione."}
{"id": "1366229", "revid": "307923", "url": "https://it.wikipedia.org/wiki?curid=1366229", "title": "Geografia (disambigua)", "text": ""}
{"id": "1366230", "revid": "1305772", "url": "https://it.wikipedia.org/wiki?curid=1366230", "title": "Ercole su'l Termodonte", "text": "Ercole su'l Termodonte (RV 710) \u00e8 un dramma per musica in tre atti di Antonio Vivaldi su libretto di Antonio Salvi, in precedenza erroneamente attribuito a Giacomo Francesco Bussani (numero di catalogo RV 710).\nStoria.\nRappresentata per la prima volta al Teatro Capranica di Roma, il 23 gennaio 1723, in occasione della stagione di carnevale (la celebre caricatura del compositore fatta da Pier Leone Ghezzi e riprodotta a fianco, testimonia la sua presenza per l'allestimento), riscosse sicuramente un grande successo, a giudicare sia dai commenti dei presenti (tra cui Johann Joachim Quantz) e dalle numerose arie (oltre a due duetti) pervenute in copia manoscritta (le collezioni pi\u00f9 importanti si trovano a Parigi, Bruxelles, M\u00fcnster). Conformemente a quanto spesso accadeva a Roma in seguito al divieto pontificio per le donne di accedere ai palcoscenici, tutti i ruoli furono interpretati da cantanti di sesso maschile, quasi tutti castrati.\nL'opera \u00e8 stata ricostruita da Alessandro Ciccolini e rappresentata, in forma incompleta, nel 2006 al Festival di Spoleto sotto la direzione di Alan Curtis. La \"prima rappresentazione integrale in tempi moderni\", nella revisione critica di Fabio Biondi, ha avuto invece luogo al Teatro Malibran di Venezia il 4 ottobre del 2007\nArgomento.\nQuesto \u00e8 l'argomento del libretto come riportato nell'edizione RAI per la trasmissione dello spettacolo del Festival di Spoleto del 2006.\n\"Euristeo, re di Micene, istigato da Giunone invidiosa delle glorie d'Ercole, comand\u00f2 al medesimo che in sconto de' dodici talenti, de' quali gli era debitore, gli portasse per trofeo l'armi d'Antiope, allora regina delle Amazzoni, credendola un'impresa impossibile. Conosciutasi dalla Grecia l'indiscretezza di Euristeo, tutta la pi\u00f9 scelta nobilt\u00e0, con Teseo e Telamone, volle accompagnare Ercole In tale impresa.And\u00f2 Ercole con nove navi in Cappadocia, e sorprese all'improvviso le Amazzoni, gli riusc\u00ec far sue prigioniere Ippolita e Melanippe, sorelle della regina. D'Ippolita invaghitosi Teseo, l'ottenne in moglie da cui nacque Ippolito, e Menalippe fu riscattata da Antiope con dare in prezzo del riscatto le proprie armi ad Ercole: cos\u00ec \"Giustino\" nel \"Libro 2.\"A Menalippe si \u00e8 mutato il nome in Martesia per darle miglior suono, e si \u00e8 finta figliuola e non sorella di Antiope.\"\nRegistrazioni.\nGli interpreti sono citati nel seguente ordine: Ercole, Antiope, Martesia, Ippolita, Orizia, Teseo, Alceste, Telamone."}
{"id": "1366231", "revid": "93556", "url": "https://it.wikipedia.org/wiki?curid=1366231", "title": "Ferrari 195 S", "text": "La 195 S \u00e8 un'autovettura da competizione che fu presentata dalla Ferrari il 2 aprile 1950, per il Giro di Sicilia, che annunciava, come di consueto, l'inizio delle competizioni riservate alle vetture Sport.\nStoria.\nIn occasione di questa competizione la Ferrari iscrisse oltre alle tradizionali 166 MM Touring, due vetture di derivazione, guidate rispettivamente da Giannino Marzotto e Alberto Ascari.\nL'auto derivava dalla 166 MM, tranne per alcune differenze poco rilevanti, ineccepibili nell'aspetto estetico, sia nella versione aperta di Ascari che in quella chiusa condotta dal Conte Marzotto.\nLe principali novit\u00e0 risiedevano nell'aspetto meccanico, la potenza del 12 cilindri classico della 166 MM a V di 60\u00b0 era stato infatti incrementato a 170 CV, aumentando il diametro dei pistoni a 65 mm, mentre le cilindrata totale era salita a 2341,02 cc. Le due 195 S(denominazione attribuita a tale evoluzione del modello 166) furono precocemente costrette al ritiro in questa gara, ma il loro impiego si ripresent\u00f2 anche nella Mille Miglia dello stesso anno, cui furono iscritti tre esemplari di questo modello. Uno dei tre pilotato da Dorino Serafini, e due guidate dai fratelli Marzotto, Vittorio e Giannino. Quest'ultimo stup\u00ec il pubblico in Piazza Vittoria a Brescia, presentandosi con una berlinetta Touring resa ancora pi\u00f9 elegante da un'insolita, e mai vista prima, livrea azzurro pastello.\nLa competizione, dominata da una situazione meteorologica pesantemente avversa, fu toccata dalla pioggia per quasi tutto il tracciato. Il conte Marzotto, grazie anche alla possibilit\u00e0 di guidare una vettura chiusa, si port\u00f2 in testa alla corsa gi\u00e0 al controllo orario di Ravenna, segnando un rispettabilissimo tempo di percorrenza di 13h 39'20\".\nSceso dalla sua vettura, il Conte, riconosciuto da tutto il Bel mondo dell'epoca per la sua invidiabile eleganza, indossava un doppiopetto che pareva appena toccato dalla pesante pioggia che aveva caratterizzato tutta la competizione. Giunto all'arrivo, Marzotto giustific\u00f2 il proprio abbigliamento da gentleman, dichiarando che date le difficili situazioni meteorologiche, sapeva che la gara sarebbe durata poche ore. \nCon la medesima elegantissima vettura, Marzotto si aggiudic\u00f2 anche la 3 Ore Notturna di Roma, il 10 giugno dello stesso anno, quando solo pochi mesi prima, un prezioso secondo posto era stato portato a casa dal pilota Franco Cornacchia nella Coppa di Toscana.\nIl motore era il classico 12 cilindri a V con per\u00f2 l'aumento del diametro dei pistoni a 65mm, con conseguente aumento di cilindrata, sia totale che unitaria, da cui appunto il nuovo nome di \"195\".\nCuriosit\u00e0.\nMarzotto e il compagno di equipaggio Marco Crosara giunsero primi al traguardo dell'edizione del 1950 della MilleMiglia, con una velocit\u00e0 media altissima per l'epoca, che si attest\u00f2 sui 123,209 km/h. I due arrivarono con circa sette minuti di vantaggio sull'equipaggio che seguiva, l'altra Ferrari 195 S di Dorino Serafini ed Ettore Salami, anch'essa della medesima carrozzeria di Milano, ma in versione barchetta."}
{"id": "1366232", "revid": "599013", "url": "https://it.wikipedia.org/wiki?curid=1366232", "title": "Mike Zonneveld", "text": "Carriera.\nCresciuto nelle giovanili dell', non ha mai debuttato nella prima squadra del team dei \"Lancieri\". Prima d'approdare al PSV, ha giocato nel Go Ahead Eagles, nel N.E.C. e nel NAC Breda."}
{"id": "1366233", "revid": "983767", "url": "https://it.wikipedia.org/wiki?curid=1366233", "title": "Geografia (Tolomeo)", "text": "La Geografia () \u00e8 un trattato di Tolomeo, la cui riscoperta in Europa nel XV secolo dette un importante impulso al recupero dei metodi della geografia matematica e della cartografia. L'opera \u00e8 divisa in otto libri, il primo dei quali espone le basi teoriche dell'argomento. I sei successivi sono dedicati alle diverse parti del mondo conosciuto e contengono soprattutto le coordinate di 6345 localit\u00e0. L'ottavo e ultimo libro, dopo una breve introduzione, usava le informazioni contenute nei libri precedenti per realizzare lo scopo dell'opera: disegnare carte di tutto il mondo abitato. Esso conteneva 27 mappe: una generale e ventisei di particolari regioni.\nPrecedenti e fonti.\nCarte geografiche basate su principi scientifici e in particolare sull'uso di un reticolo di meridiani e paralleli (ossia sull'uso di coordinate sferiche) erano state realizzate fin dai tempi di Eratostene, nel III secolo a.C. Nel secolo successivo la geografia matematica aveva compiuto grandi progressi grazie ad Ipparco. In epoca imperiale gli studi su questo argomento, prima che da Tolomeo, erano stati ripresi da Marino di Tiro, che Tolomeo cita ampiamente. Essendosi perdute tutte le opere precedenti non \u00e8 facile giudicare in che misura i procedimenti esposti da Tolomeo siano originali, ma si ritiene in genere che le principali proiezioni cartografiche descritte nella \"Geografia\" siano opera di Tolomeo.\nPer i dati relativi alle particolari regioni esaminate, oltre a Ipparco e Marino, Tolomeo us\u00f2 certamente gli itinerari e peripli disponibili ai suoi tempi.\nL'ecumene di Tolomeo.\nTolomeo non intende rappresentare l'intero globo, ma solo quello che ritiene il \"mondo abitato\" (\"ecumene\"). Esso era compreso tra le latitudini di 63\u00b0 N (che per Tolomeo era il parallelo di Thule) e quello a 16\u00b0 25' S (parallelo di Anti-Meroe). Sulla scorta di Ipparco di Nicea, Tolomeo riteneva che l'ecumene si estendesse in longitudine per 180\u00b0; la localit\u00e0 pi\u00f9 occidentale (nella quale aveva fissato il meridiano di riferimento) era costituita dalle Isole Fortunate, generalmente identificate con le odierne isole Canarie; i luoghi pi\u00f9 orientali presi in considerazione appartengono alla penisola indocinese. Secondo Lucio Russo, peraltro, le Isole Fortunate corrispondevano originariamente per Ipparco non alle Canarie (di cui non hanno n\u00e9 la forma n\u00e9 la latitudine), bens\u00ec alle Isole Sopravento Meridionali e le Isole Sottovento delle Piccole Antille, e tale corretta identificazione delle Fortunate sarebbe in seguito divenuta impossibile a causa di un'asserita perdita di conoscenze geografiche intervenuta tra Ipparco e Tolomeo: quest'ultimo sarebbe quindi stato costretto a scalare le longitudini per accomodare l'estensione minore dell'ecumene, risultando in un diametro della Terra troppo piccolo..\nLa teoria esposta nel primo e ottavo libro.\nLatitudini e longitudini.\nIl primo libro della \"Geografia\" contiene una discussione dei problemi affrontati e dei metodi impiegati. Volendo disegnare carte geografiche il primo problema da risolvere \u00e8 quello di determinare le coordinate, ossia latitudine e longitudine, dei luoghi che si vogliono rappresentare.\nLa latitudine, almeno in linea di principio, non poneva grossi problemi. Vi erano diversi sistemi per calcolarla. Quello al quale Tolomeo fa continuo riferimento consiste nel ricavarla dalla massima durata delle ore di luce.\nLa longitudine era molto pi\u00f9 difficile da misurare. Il solo sistema abbastanza preciso disponibile nell'antichit\u00e0 era quello di dedurre la differenza di longitudine dalla differenza tra i tempi locali in cui era osservata una stessa eclisse di Luna. Si tratta del metodo che era stato raccomandato da Ipparco e che era ben noto a Tolomeo. Egli si lamenta per\u00f2 di avere a sua disposizione ben pochi dati ottenuti in questo modo. Il pi\u00f9 delle volte Tolomeo \u00e8 costretto a ricavare le differenze di longitudine da stime sulle distanze lineari ricavate da itinerari e dalla lunghezza del relativo parallelo (calcolabile teoricamente). Va tuttavia osservato che la differenza di longitudine tra due luoghi non posti sullo stesso parallelo pu\u00f2 anche essere stimata conoscendone la differenza di latitudine e l'angolo che la congiungente forma con il meridiano.\nProiezioni cartografiche.\nSe si conoscono le coordinate dei luoghi, il secondo problema \u00e8 quello, che caratterizza la cartografia, di rappresentare una porzione di superficie sferica su una carta piana. \u00c8 ovvio che non si pu\u00f2 farlo senza distorsioni e bisogna scegliere quali sono le caratteristiche che si vuole che la trasformazione conservi.\nTolomeo descrive due proiezioni che possono essere usate per realizzare una carta generale dell\"'ecumene\".\nLa prima, pi\u00f9 semplice, \u00e8 essenzialmente una Proiezione conica equidistante, nella quale i paralleli sono rappresentati con circonferenze concentriche e i meridiani con rette convergenti in un unico punto. Questo sistema avrebbe per\u00f2 portato a rappresentare i paralleli con archi la cui lunghezza cresceva sempre procedendo verso sud, anche quando, al di l\u00e0 dell'equatore, la lunghezza reale diminuisce. Considerando inaccettabile questo contrasto tra carta e realt\u00e0, Tolomeo modifica la proiezione nella fascia posta a sud dell'equatore nel modo seguente: assegna all'arco che rappresenta il parallelo pi\u00f9 meridionale (parallelo di Anti-Meroe, alla latitudine 16\u00b0 25' S) la stessa lunghezza del suo simmetrico rispetto all'equatore (alla latitudine 16\u00b0 25' N); rappresenta poi i tratti dei meridiani a sud dell'equatore con segmenti che uniscono i punti dell'equatore con quelli del parallelo di Anti-Meroe posti alla stessa longitudine.\nLa seconda proiezione, che Tolomeo preferisce, \u00e8 pi\u00f9 complessa e rappresenta i meridiani non con spezzate, ma con archi di circonferenza. Descriviamone brevemente la costruzione. Il meridiano centrale (90\u00b0 a Est delle Isole Fortunate), o meglio la sua parte contenuta nell'ecumene, \u00e8 rappresentato da un segmento verticale sul quale le distanze sono riportate proporzionalmente a quelle reali. Sul prolungamento di questo segmento e al di sopra di esso Tolomeo sceglie un punto C come centro dei paralleli. Considera poi le circonferenze di centro C che passano per gli estremi del segmento e per il suo punto medio. Di queste tre circonferenze traccia archi, simmetrici rispetto al meridiano centrale, che rappresentano tre paralleli: i due estremi che limitano l'ecumene (il parallelo di Thule a Nord e quello di anti-Meroe a Sud) e quello a met\u00e0 strada tra i due. La lunghezza degli archi \u00e8 scelta in modo da riprodurre i paralleli reali nella stessa scala usata per il meridiano centrale e ciascuno dei tre paralleli \u00e8 diviso in archi eguali per individuare le longitudini a intervalli di 5\u00b0. I meridiani (tracciati ogni 5\u00b0) sono poi rappresentati con archi di circonferenza che passano per i tre punti di eguale longitudine sui tre particolari paralleli scelti. Gli altri paralleli sono tracciati con archi concentrici ai tre gi\u00e0 tracciati, ma su di essi le distanze non sono proporzionali a quelle reali.\nPer le carte regionali Tolomeo, come spiega all'inizio dell'ottavo libro, usa una terza proiezione: la semplice proiezione cilindrica gi\u00e0 usata da Marino di Tiro, nella quale meridiani e paralleli sono rappresentati da una griglia di linee rette che si intersecano ortogonalmente. Le distorsioni introdotte da questa proiezione, a parere di Tolomeo, la rendevano improponibile per una carta generale ma erano sufficientemente contenute nel caso delle carte regionali.\nLe carte originali sono perdute. Non \u00e8 stato tuttavia difficile ricostruirle in massima parte, grazie alle dettagliate istruzioni di Tolomeo sulle proiezioni usate e alla massa di coordinate trasmesse dai manoscritti.\nCoordinate geografiche ed errori.\nSei libri della Geografia (dal secondo al settimo) contengono dati relativi alle caratteristiche geografiche del mondo conosciuto. Vi sono localizzati popoli, fiumi, monti, citt\u00e0, isole e altro; a circa 8000 localit\u00e0 vengono assegnate latitudine e longitudine. I dati contengono errori di varia natura. Molte delle latitudini hanno un errore ben superiore all'errore di misura che ci si aspetterebbe in relazione ai metodi allora disponibili. In qualche caso, come in quello della citt\u00e0 di Babilonia, conosciamo la latitudine determinata da Ipparco e possiamo verificare come il valore di Tolomeo sia molto meno accurato.\nI dati di Tolomeo, oltre ai singoli errori dovuti alla scarsa attendibilit\u00e0 delle fonti (soprattutto per le regioni lontane dall'impero romano) sono affetti da due errori sistematici. Il primo riguarda le dimensioni della Terra. Mentre Eratostene aveva misurato la lunghezza del meridiano con notevole accuratezza e Ipparco aveva accettato la sua misura, Tolomeo accetta il valore inferiore (pari ai 5/7 del precedente) usato dal suo immediato predecessore Marino di Tiro. L'origine dell'errore di Marino e Tolomeo \u00e8 poco chiara ed \u00e8 stata diversamente interpretata.\nLe longitudini, inoltre, a differenza delle latitudini, sono affette da un errore sistematico, che porta ad una sopravvalutazione delle differenze di longitudine.\nLa forma dei continenti non richiede una discussione, in quanto le carte presenti nelle edizioni non seguono un'autonoma tradizione manoscritta, ma con ogni probabilit\u00e0 sono ridisegnate ogni volta sulla base delle coordinate riportate nell'opera.\nNell'ambito di un progetto di ricerca interdisciplinare alla Technische Universit\u00e4t Berlin sono stati analizzati gli errori nelle coordinate geografiche dei libri II e III e identificati i luoghi sconosciuti.\nAttendibilit\u00e0 degli etnonimi.\nAll'inizio del XX secolo si \u00e8 cominciato a considerare errati gli etnonimi forniti da Tolomeo, tentandone una correzione. Questo metodo \u00e8 sicuramente pericoloso, visto che obbliga a modificare il testo originale. A volte i testi antichi venivano modificati inavvertitamente, ed il principale problema della ricostruzione \u00e8 che il testo originale resta sconosciuto, e quindi inverificabile.\nTolomeo elenca 8000 e pi\u00f9 nomi, ma molti di quelli che riguardano la Grande Germania (Germania Magna) sono molto simili alle versioni ricostruite in germanico comune. La circostanza che latitudini e longitudini siano affette dagli errori gi\u00e0 discussi non autorizza a considerare necessariamente inattendibili i nomi dei popoli.\nInfluenza e storia editoriale.\nNella tarda antichit\u00e0 l'opera di Tolomeo era ben nota sia nel mondo greco che in quello latino: essa \u00e8 alla base della descrizione del mondo abitato compilata da Pappo di Alessandria intorno al 300 ed \u00e8 citata da Ammiano Marcellino e ancora alla met\u00e0 del VI secolo da Cassiodoro. Successivamente se ne perdono le tracce nell'Europa occidentale, mentre continua ad essere nota nel mondo bizantino fino al XII secolo, quando Giovanni Tzetzes include nelle sue \"Chiliadi\" una trasposizione in versi di alcuni passi dell'opera. Dopo di allora per circa un secolo la \"Geografia\" sembra dimenticata anche a Costantinopoli. Nel frattempo il mondo islamico l'aveva conosciuta, forse solo indirettamente, fin dal IX secolo.\nIntorno al 1300 l'opera viene ritrovata dallo studioso bizantino Massimo Planude, che ne ricostruisce le mappe perdute sulla base del testo scritto. La riscoperta dell'opera nell'Europa rinascimentale avviene attraverso la tradizione bizantina e per le mappe dipende dalla ricostruzione di Planude. Dopo la prima traduzione in latino, eseguita nel 1406 da Jacopo d'Angelo da Scarperia, furono preparate varie carte sulla base dei dati di Tolomeo (un esempio \u00e8 riportato a sinistra), provocando una rinascita della cartografia che dette un importante contributo all'estendersi dei viaggi di esplorazione. La traduzione di Jacopo Angelo fu stampata nel 1475 e ripetutamente in seguito. Nel 1482 fu stampata in Toscana da Francesco Berlinghieri, con alcune mappe aggiunte come in seguito diventer\u00e0 comune (Italia fisica, Spagna fisica, Terra Santa).\nAlla Biblioteca Apostolica Vaticana si conservano due trascrizioni manoscritte su pergamena, della \"Geografia\" di Tolomeo, nella versione dal greco in latino, fatta nel 1409 dal fiorentino Jacopo di Angelo di Scarperia. I codici sono datati rispettivamente 1469 e 1471-1472 e sono stati miniati dal cartografo fiorentino Pietro del Massaio.\nL'editio princeps del testo originale greco fu stampata a Basilea nel 1533, a cura di Erasmo da Rotterdam. Come spesso accadde per le opere greche, fu preceduta dalla traduzione latina di Jacopo d'Angelo, stampata per la prima volta a Vicenza nel 1475. \nIacopo Angeli scelse il titolo \"Cosmografia\" per rendere l'idea della concezione geografica di Tolomeo, nella quale la geografia terrena e quella celeste concorrono a formare il medesimo cosmo. Nella prefazione con dedica ad Alessandro V, Angeli da Scarperia sottoline\u00f2 la superiorit\u00e0 della cosmografia tolemaica rispetto ai geografi latini, perch\u00e9 essa fu l'unica ad indicare un metodo di proiezione della sfera (terrestre-celeste) nel piano cos\u00ec come una mappatura dell'ecumene, il planisfero dettagliato da diverse carte regionali che conservavano una proporzione fra la parte il tutto. Palla Strozzi, che nel 1434 fu condannato all'esilio da Cosimo dei Medici, lasci\u00f2 in eredit\u00e0 ai figli Onofrio e Giovanfrancesco i due codici della \"Cosmografia\", donatigli da Manuele Crisolora. Questi aveva a sua volta portato da Costantinopoli uno dei due manoscritti, quando nel 1390 si era trasferito a Firenze per insegnare il greco."}
{"id": "1366234", "revid": "599013", "url": "https://it.wikipedia.org/wiki?curid=1366234", "title": "Capo C\u00f2rso", "text": ""}
{"id": "1366243", "revid": "1543377", "url": "https://it.wikipedia.org/wiki?curid=1366243", "title": "Valle del Torto e dei Feudi", "text": "La Valle del Torto e dei Feudi \u00e8 un ente sovracomunale che nasce con l'intenzione di mettere insieme, per creare vantaggi ai comuni aderenti, alcuni servizi. Esso raggruppa i comuni di Alia, Castronovo di Sicilia, Lercara Friddi, Roccapalumba, Valledolmo, Vicari.\nComposizione.\nInizialmente il distretto \"Valle del Torto e dei Feudi\" riuniva i sette comuni di Alia, Castronovo di Sicilia, Roccapalumba, Valledolmo, Vicari, Campofelice di Fitalia e Mezzojuso, ma questi ultimi due uscirono dal sodalizio e hanno formato un altro distretto denominato \"Unione di \"Pizzo Marabito\"\". In seguito si aggiunse Lercara Friddi.\nSede.\nLa sede dell'Ente \u00e8 a Vicari, presso il Comune, in piazza Paolo Borsellino.\nPresidenza e Vice-presidenza.\nIl presidente \u00e8 Francesco Todaro, sindaco di Alia. Vicepresidente \u00e8 Gaetano Calato, sindaco di Vicari."}
{"id": "1366246", "revid": "599013", "url": "https://it.wikipedia.org/wiki?curid=1366246", "title": "Stazione di Vizzavona", "text": "La stazione di Vizzavona (in francese: \"Gare de Vizzavona\": in corso: \"Gara di Vizzavona\") \u00e8 la stazione ferroviaria della linea Bastia\u00a0\u2013 Ajaccio a servizio dell'omonima localit\u00e0 del comune di Vivario (Alta Corsica). \u00c8 situata a 906 metri d'altitudine, al culmine della linea, in prossimit\u00e0 del confine di dipartimento. \nUbicata a met\u00e0 percorso del sentiero GR20, la stazione di Vizzavona \u00e8 un punto di ritrovo importante per gli escursionisti, che possono sceglierla come punto di partenza o di arrivo.\nDi propriet\u00e0 della Collectivit\u00e9 Territoriale de la Corse (CTC), \u00e8 gestita dalla Chemins de fer de la Corse (CFC).\nStoria.\nLa stazione fu aperta il 14 luglio 1889 assieme al tronco proveniente da Bocognano.\nTra il 2008 e il 2009, l'impianto ferroviario \u00e8 stato oggetto di lavori per il rinnovo dell'armamento. A conclusione degli stessi il fabbricato viaggiatori \u00e8 stato riaperto al servizio e dotato di una sala d'aspetto con biglietteria.\nStrutture ed impianti.\nLa stazione \u00e8 dotata del tipico fabbricato viaggiatori delle ferrovie della Corsica. Sul suo lato settentrionale \u00e8 adagiato il fabbricato ristorante (\"buffet\"), mentre su quello meridionale \u00e8 presente un'ala ad un unico livello fuori terra riservata al magazzino e ad altri locali di servizio.\nIl piazzale \u00e8 composto da due binari, entrambi serviti da banchina. \u00c8 presente un binario tronco, prosecuzione del primo binario, per il deposito del materiale rotabile. In origine era presente un terzo binario, anch'esso tronco, al cui termine era posizionata una piattaforma girevole per le giratura delle locomotive a vapore.\nLa galleria di Vizzavona.\nAll'uscita sud della stazione \u00e8 posto l'imbocco della galleria omonima che, passando sotto il colle di Vizzavona, mette in comunicazione la valle del fiume Vecchio con quella della Gravona.\nI lavori di perforazione, iniziati nel 1880, furono rallentati a seguito di infiltrazioni d'acqua. Il primo treno pot\u00e9 passare solo nel 1889.\nL'ingresso del tunnel \u00e8 alla quota di 901\u00a0m, e l'uscita alla quota di 828\u00a0m s.l.m.; esso ha pertanto una pendenza costante del 2%. Con i suoi 3916\u00a0m, \u00e8 la galleria pi\u00f9 lunga della rete ferroviaria della Corsica e, nell'insieme delle linee a scartamento ridotto, risulta essere anche la pi\u00f9 lunga di Francia.\nMovimento.\nNell'orario invernale e feriale, la stazione \u00e8 servita da tre coppie di corse, esercite dalla CFC, della direttrice Bastia \u2013 Ajaccio che si riducono a due in quello festivo."}
{"id": "1366248", "revid": "71155", "url": "https://it.wikipedia.org/wiki?curid=1366248", "title": "Molinara (vitigno)", "text": "Il Molinara \u00e8 un vitigno a bacca nera autoctono del territorio di Verona impiegato in modo complementare ma, dal 2003, non obbligatorio nell'uvaggio dei vini prodotti nella zona della Valpolicella tra i quali il pi\u00f9 famoso Amarone della Valpolicella. Nella composizione degli uvaggi pu\u00f2 essere presente nella misura dal 5% al 25%. Il nome deriva dalla grande quantit\u00e0 di pruina che ricopre gli acini, tanto da sembrare ricoperti di farina bianca, come all'interno di un mulino di un tempo. Apprezzata per le note minerali che apporta nei vini."}
{"id": "1366253", "revid": "2122884", "url": "https://it.wikipedia.org/wiki?curid=1366253", "title": "Massimo Di Benedetto", "text": "Nella manifestazione annuale \"Cartoon &amp; TV Awards\" del 2005, gli \u00e8 stato assegnato il premio \"Miglior Rivelazione Voce Maschile\"."}
{"id": "1366260", "revid": "21880", "url": "https://it.wikipedia.org/wiki?curid=1366260", "title": "Acanthopelminae", "text": ""}
{"id": "1366266", "revid": "767487", "url": "https://it.wikipedia.org/wiki?curid=1366266", "title": "Materozza", "text": "La materozza \u00e8 un serbatoio di metallo liquido utilizzato nei processi di fonderia. Pi\u00f9 in generale, la materozza \u00e8 un accorgimento mediante il quale si fa in modo di preservare il getto da difetti dirigendoli nella materozza stessa, elemento ricavato sul getto stesso.\nLa materozza non va confusa con il bastone e il canale di colata che formano il sistema di colata cio\u00e8 l'alimentazione del getto.\nPer produrre un getto mediante processi tecnologici di fusione, innanzitutto bisogna preparare la forma (transitoria o permanente), dove si versa metallo liquido alla temperatura di colata. Tale temperatura sar\u00e0 sempre superiore alla temperatura di fusione nel caso di un metallo o alla temperatura di completamento della fusione nel caso di lega metallica. \u00c8 indispensabile che la temperatura di colata sia abbastanza elevata al fine di evitare che il metallo fuso inizi a solidificare durante il deflusso del liquido, in quanto tale solidificazione potrebbe compromettere la qualit\u00e0 del getto finale.\nUna volta completata la colata, il getto dovr\u00e0 raffreddarsi. Durante il raffreddamento qualsiasi metallo o lega metallica si ritira, ovvero il suo volume diminuisce, dando luogo al cosiddetto cono di ritiro. La materozza assolver\u00e0 dunque il compito di serbatoio di metallo liquido compensando via via tutti i ritiri che si formano naturalmente nel pezzo. Alla fine del processo di solidificazione il cono di ritiro sar\u00e0 presente solo nella materozza. Essa verr\u00e0 segata e riciclata per produrre altro fuso.\n\u00c8 fondamentale per\u00f2 assicurarsi che la materozza sia l'ultimo elemento a solidificare. In ambito progettuale sar\u00e0 necessario quindi posizionare tutte le zone che hanno un rapporto volume/superficie (modulo termico) pi\u00f9 alto il pi\u00f9 lontano possibile dall'ingresso del metallo liquido, in modo che queste zone solidifichino dopo. Non sempre questo \u00e8 possibile: quando le specifiche tecniche non lo consentono si proceder\u00e0 allora a raffreddare con opportune placche metalliche le zone di piccoli rapporti volume/superficie che per le specifiche di progetto si trovano pi\u00f9 vicine all'ingresso del liquido rispetto alle altre di pi\u00f9 elevati rapporti, le quali si trovano invece pi\u00f9 lontane dal canale di colata.\nPer la progettazione e dimensionamento della materozza si pu\u00f2 usare il metodo Pellini-Bishop o quello del Diagramma di Caine, che partono entrambi dai valori del modulo di getto e materozza calcolati tramite la Regola di Chvorinov, che ci fornisce il tempo totale di solidificazione (TST).\nAffinch\u00e9 si eviti il cono di ritiro nel getto (e lo si abbia quindi nella materozza) la materozza deve avere un TST, quindi un modulo di raffreddamento, maggiore della parte del getto che solidifica per ultima.\nI moduli di raffreddamento di un getto, infatti, variano a seconda della zona solidificata in quanto varia la superficie da considerare.\nLa materozza si utilizza anche in altri processi di fusione, come la pressofusione di leghe leggere o lo stampaggio di resine plastiche. In alcuni casi assume altre denominazioni pi\u00f9 settoriali in quanto assume forme diverse da quella classica cilindrica o conica."}
{"id": "1366270", "revid": "486946", "url": "https://it.wikipedia.org/wiki?curid=1366270", "title": "Nevrasse", "text": ""}
{"id": "1366273", "revid": "287204", "url": "https://it.wikipedia.org/wiki?curid=1366273", "title": "Saoutchik", "text": "La Saoutchik \u00e8 stata una carrozzeria francese attiva dal 1907 fino a met\u00e0 anni cinquanta. Negli anni '20 e '30 l'azienda \u00e8 stata una delle pi\u00f9 note case automobilistiche in Francia e, insieme a Figoni &amp; Falaschi e Franay, \u00e8 considerata la pi\u00f9 importante rappresentante dello stile \"barocco\" nella costruzione di carrozzerie francesi in anni '30 e '40.\nStoria e profilo.\nIl nome Saoutchik \u00e8 noto presso gli appassionati per essere stato uno dei maggiori esponenti nel design automobilistico fino alla Seconda guerra mondiale.&lt;br&gt;\nTale carrozzeria fu fondata da \"Jacques Saoutchik\", francese di origine russa. Dopo i primi anni in sordina, frenati anche dallo scoppio della Prima guerra mondiale, il suo stile cominci\u00f2 a farsi conoscere all'inizio degli anni venti come semplice ma estremamente efficace e gradevole. Notevole fu anche la qualit\u00e0 delle sue lavorazioni, caratterizzate da rifiniture di prim'ordine. Tali caratteristiche portarono in alto il nome della carrozzeria, che in quel decennio realizz\u00f2 capolavori su base Ballot e Rolls-Royce.\nNegli anni trenta, con l'avvento della moda delle linee aerodinamiche, la Saoutchik concep\u00ec altri notevoli capolavori, come molte delle Mercedes-Benz 500K e 540K, oppure vari esemplari di Delage, Delahaye e Talbot-Lago.\nLa realizzazione pi\u00f9 celebre della rinomata carrozzeria francese, \u00e8 certamente la \"Hispano-Suiza H6 C Saoutchik Coup\u00e9 Xenia\", costruita in esemplare unico su commissione del pilota-imprenditore Andr\u00e9 Dubonnet e ultimata nel 1938.\nAll'indomani del secondo armistizio, la Saoutchik usc\u00ec decisamente provata; prov\u00f2 a proporre alcune nuove carrozzerie per alcune vetture di prestigio, ma i tempi erano oramai cambiati. Dopo alcuni anni il nome di tale carrozzeria scomparve dalla scena automobilistica."}
{"id": "1366277", "revid": "1444886", "url": "https://it.wikipedia.org/wiki?curid=1366277", "title": "Franco Tosi Meccanica", "text": "La Franco Tosi Meccanica (originariamente denominata Franco Tosi) \u00e8 una azienda metalmeccanica italiana fondata nel 1881 da Franco Tosi, pioniere di questo settore dell'industria.\nStoria.\nDalla fondazione alla prima guerra mondiale.\nNata come Cantoni-Krumm nel 1874, nel 1881 prese il nome di \"Franco Tosi\". Il primo motore che fu sviluppato dall'azienda fu uno di . Nel 1881 segu\u00ec il \"Ryder\" da , mentre nel 1883 uscirono dagli stabilimenti della Franco Tosi i macchinari a servizio di una centrale elettrica che fu realizzata nel centro di Milano, nei pressi di piazza del Duomo, che all'epoca era, al momento dell'inaugurazione, la terza al mondo dopo due centrali che si trovavano, rispettivamente, a New York e a Londra. Nel 1894, come conseguenza della cospicua crescita che conobbe l'azienda, la Franco Tosi raggiunse i mille dipendenti.\nNello stesso periodo l'azienda, per formare i dipendenti, sia presenti che futuri, istitu\u00ec corsi serali per adulti e scuole diurne per i figli dei propri lavoratori. Dello stesso periodo \u00e8 la costruzione della case operaie, considerate tra i pi\u00f9 moderni quartieri operai d'Italia: per gli impiegati vennero edificate villette unifamiliari, mentre per gli operai delle case pi\u00f9 ampie. Queste costruzioni non furono realizzate in periferia, ma in centro citt\u00e0, vicino agli stabilimenti e alle scuole aziendali. Inoltre la Franco Tosi istitu\u00ec, per i propri dipendenti, la mutua di assistenza per le malattie, la cassa di previdenza e il dopolavoro.\nUna motrice a vapore prodotta dall'azienda a fine XIX secolo \u00e8 conservata presso il museo della Scienza e della Tecnologia di Milano. \u00c8 installata nella centrale termoelettrica \"Regina Margherita\", visibile all'ingresso del museo e funzionante con cilindri e pistoni. Progettata al Politecnico di Milano, era installata nel setificio \"Egidio e Pio Gavazzi\" di Desio. Venne inaugurata il 9 novembre 1895. Alla cerimonia di inaugurazione presenziarono i reali d'Italia, Umberto I e Margherita di Savoia; la centrale fu poi dedicata alla regina. La produzione di energia elettrica della centrale cess\u00f2 nel 1954, e nel 1958 venne donata al museo dagli eredi Gavazzi. La centrale \"Regina Margherita\" non era per\u00f2 un impianto al passo con i tempi: dieci anni prima dell'inaugurazione era gi\u00e0 comune la turbina a vapore. Questa tecnologia presenta infatti un rendimento superiore.\nLa Franco Tosi svilupp\u00f2 nel 1904 il primo motore a vapore con potenza superiore a mentre nel 1907 l'azienda inizi\u00f2, prima in Italia, a realizzare industrialmente motori diesel. In questi anni alla Franco Tosi lavor\u00f2 Ettore Maserati, uno dei fondatori dell'omonima casa automobilistica: ricopriva il ruolo di ingegnere capo per lo sviluppo dei motori.\nTra il 1912 e il 1913 la Franco Tosi costru\u00ec a sue spese, e grazie al contributo di Antonio Bernocchi, il campo di via Lodi, primo stadio casalingo del Football Club Legnano, sodalizio sportivo che nel 1936 mut\u00f2 nome in \"Associazione Calcio Legnano\" e che \u00e8 attivo tuttora.\nNel 1914 la Franco Tosi impiant\u00f2 dei cantieri navali a Taranto. I sommergibili costruiti in questo arsenale furono i primi al mondo a raggiungere una profondit\u00e0 di immersione di . Durante la prima guerra mondiale fabbriche legnanesi convertirono i loro impianti per la produzione di forniture belliche, e la Franco Tosi non fu un'eccezione: in particolare l'azienda metalmeccanica legnanese contribu\u00ec ad attrezzare i reparti di artiglieria del Regio Esercito.\nDal primo dopoguerra alla seconda guerra mondiale.\nNegli anni trenta la Franco Tosi forn\u00ec i macchinari necessari (turbine, motori Diesel, caldaie, ecc.) all'attivazione della Centrale Montemartini di Roma. Questa centrale fu il primo impianto pubblico di produzione elettrica della Capitale.\nNei primi anno '20 la Franco Tosi forniva anche caldaie per l'importante impianto Shell di Vado Ligure.\nIn questi anni alla Franco Tosi furono assunti Felice Musazzi e Tony Barlocco, che in seguito fondarono la compagnia teatrale dialettale \"I Legnanesi\". Legata alla Franco Tosi fu la seconda visita di Benito Mussolini a Legnano, che \u00e8 datata 4 ottobre 1934: il Duce parl\u00f2 in piazza San Magno da un palco posizionato sopra una turbina della Franco Tosi davanti qualche migliaio di persone.\nDurante la seconda guerra mondiale, il 5 gennaio 1944, con la Franco Tosi militarizzata dai nazisti, le SS fecero un'azione di rappresaglia a causa di uno sciopero indetto dai lavoratori. Vennero individuati sei operai di idee antifasciste che erano parte del consiglio di fabbrica; alla ribellione degli altri lavoratori, vennero arrestati 63 operai. Dopo lunghi interrogatori i tedeschi liberarono i lavoratori, a esclusione di sette, che furono deportati nei lager nazisti, da cui non fecero pi\u00f9 ritorno.\nDopo la caduta del fascismo, anche a Legnano riprese l'attivit\u00e0 sindacale, che era stata oggetto di forte repressione durante la dittatura, con l'organizzazione di scioperi nelle fabbriche, perlopi\u00f9 finalizzati ai rinnovi dei contratti, alle condizioni e agli orari di lavoro nonch\u00e9 alla difesa dei diritti delle donne: a Legnano i movimenti sindacali ripresero con vigore, risolutezza che port\u00f2 frequenti scioperi, e la Franco Tosi non fu un'eccezione. Le aree politiche a cui facevano riferimento i sindacati legnanesi erano due, la sinistra e le forze cattoliche, che all'epoca erano in forte contrapposizione. Tra esse c'era un'accesa rivalit\u00e0, che in un'occasione port\u00f2 a un'interrogazione parlamentare da parte del deputato democristiano Dino Del Bo:\nIl ministro dell'interno Mario Scelba avvalor\u00f2 le osservazioni di Del Bo aggiungendo che si sarebbe rivolto agli organi di polizia con l'obiettivo di aumentare la sorveglianza sulla Franco Tosi.\nDal secondo dopoguerra agli anni ottanta.\nDopo la seconda guerra mondiale, da un punto di vista produttivo, per commercializzare a livello mondiale le turbine nel campo nucleare e i generatori di vapore, la Franco Tosi inizi\u00f2 a collaborare, rispettivamente, con le aziende americane \"Westinghouse Electric Corporation\" e \"Combustion Engineering Company\". Da un punto di vista occupazionale, la Franco Tosi, nel 1951, raggiunse i 4.800 dipendenti. La Franco Tosi, negli anni cinquanta, divent\u00f2 un vero e proprio colosso. Un detto in dialetto legnanese che si riferiva a chi lavorava in Franco Tosi recita: \"Te ghe ul pan a vita\" (it. \"Hai il pane a vita\", ovvero \"sei a posto per sempre\").\nNella Franco Tosi i sindacati dominanti erano la CGIL e la CISL: per tale motivo, essendo i primi di estrazione politica, rispettivamente socialista e comunista, il governo statunitense decise d'improvviso di non avere pi\u00f9 commesse con questo tipo di aziende, e la Franco Tosi non fu un'eccezione. Si osserva per\u00f2 che nel 1956-57 furono prodotti molti generatori di vapore su licenza C.E. (americana) poi installati nelle centrali termoelettriche italiane.\nNonostante questo problema, la Franco Tosi continu\u00f2 a crescere, complici anche gli imponenti investimenti sui propri impianti industriali e l'ampliamento del sito produttivo con la costruzione di nuovi capannoni. \u00c8 sempre degli anni cinquanta l'apertura dello spaccio aziendale della Franco Tosi, che si trovava in via XXIX Maggio.\nLa Franco Tosi negli anni sessanta riusc\u00ec ad ottenere un ingente numero di commesse, tra cui forniture per le centrali Enel di Piacenza, Brindisi, Vado Ligure e Torvaldilaga, per gli impianti Edison e Esso di Marghera e Augusta, nonch\u00e9 per impianti delle medesime societ\u00e0 che si trovavano in Malaysia, Indonesia e Giamaica. La Franco Tosi ottenne poi commesse da altre aziende per impianti che si trovavano in Corea del Sud, Argentina, Arabia Saudita, Iran, India e Panama: questa enorme mole di lavoro port\u00f2 la forza lavoro della Franco Tosi a superare, a met\u00e0 degli sessanta, i 4.500 lavoratori. \nDegno di nota, in ambito sindacale, fu l'invasione dei binari della ferrovia Milano-Gallarate, che avvenne il 21 ottobre 1969 ad opera degli operai della Franco Tosi e di quelli delle Industrie Elettriche, che bloccarono la circolazione dei treni: fu la prima azione di questo genere mai tentata a Legnano ad opera delle forze sindacali.\nNegli anni settanta, nel periodo di maggior sviluppo, l'azienda metalmeccanica legnanese impiegava circa 6.000 lavoratori. La crisi inizi\u00f2 nella seconda parte degli anni ottanta a causa del referendum sulla localizzazione delle centrali nucleari in Italia, che port\u00f2 a un vistoso calo degli ordini dei componenti per questo tipi di impianti; a questo, si aggiunse la sempre pi\u00f9 forte concorrenza a livello internazionale, che peggior\u00f2 ulteriormente la situazione.\nGirandola di cessioni.\nNegli anni novanta la Franco Tosi pass\u00f2 di propriet\u00e0: il controllo della storica azienda legnanese pass\u00f2 infatti all'Ansaldo. A dicembre 1999 la Franco Tosi dava lavoro a 1.600 persone. Nel 2000 il \"Gruppo Casti\" acquist\u00f2 da Finmeccanica l'azienda legnanese. Nell'occasione la societ\u00e0 cambi\u00f2 nome in \"Franco Tosi Meccanica S.p.A.\". Al 2001 la potenza totale installata negli impianti prodotti dalla Franco Tosi ammonta a circa . Nel giugno 2009 la Franco Tosi viene acquistata dalla societ\u00e0 indiana Gammon Group, specializzata in opere civili.\nIl 25 luglio 2013 il tribunale fallimentare di Milano ha dichiarato lo stato di insolvenza per l'azienda a cui ha fatto seguito la decisione di porre la societ\u00e0 in amministrazione straordinaria. Il 9 giugno 2015, a conclusione della procedura di cessione, il gruppo Presezzi ha acquistato il ramo d'azienda relativo alla gestione caratteristica della Franco Tosi Meccanica che comprende, tra l'altro, tutti i beni strumentali destinati all'attivit\u00e0 d'impresa (impianti, macchinari, attrezzature), il marchio \"Franco Tosi\", i brevetti e ogni altro diritto di propriet\u00e0 industriale e intellettuale, il \"know-how\" e tutta la documentazione tecnica, tra cui l'archivio disegni e, infine, tutti i lavori in corso e il portafoglio ordini. Prezzo: 3.6 milioni di euro."}
{"id": "1366282", "revid": "1318658", "url": "https://it.wikipedia.org/wiki?curid=1366282", "title": "Politica dell'Ucraina", "text": "La politica dell'Ucraina si svolge in una repubblica democratica semi-presidenziale, con sistema multipartitico. Il potere esecutivo \u00e8 esercitato dal governo, mentre il potere legislativo dal Parlamento (Verkhovna Rada).\nIntroduzione.\nPoco dopo essere divenuta indipendente nel 1991, l'Ucraina nomin\u00f2 una commissione parlamentare per elaborare una nuova Costituzione. Adottati un sistema multipartitico e garanzie per i diritti civili e politici per le minoranze nazionali. Il 28 giugno 1996 fu adottata una nuova costituzione democratica, che instaura un sistema politico pluralista con la garanzia dei diritti umani di base e le libert\u00e0 civili.\nViene garantita per legge la libert\u00e0 di religione, anche se le organizzazioni religiose devono essere registrate presso le autorit\u00e0 locali e il governo centrale. I diritti delle minoranze sono rispettati in accordo a una legge del 1991 che garantisce alle minoranze nazionali i diritti alla scuola e alla propria cultura, come anche l'utilizzo delle lingue nazionali nella gestione dei propri affari. Secondo la Costituzione dell'Ucraina, la lingua ucraina \u00e8 la sola lingua ufficiale dello Stato. In Crimea, tuttavia, e in altre parti dell'Ucraina orientale, aree con sostanziali minoranze etniche russe, \u00e8 molto diffuso l'utilizzo della lingua russa.\nSono garantite per legge le libert\u00e0 di parola e di stampa, ma le autorit\u00e0 interferiscono talvolta con i media attraverso diverse forme di pressione. In particolare, il fallimento del governo nella conduzione di un'investigazione credibile e pulita sulla sparizione e l'assassinio nel 2000 del giornalista indipendente Georgiy Gongadze ha avuto un effetto negativo sull'immagine internazionale dell'Ucraina.\nLa forte ucrainizzazione e il ritorno dei tartari crimeani in Crimea nel 1992 fece nascere una serie di organizzazioni politiche filorusse che invocavano la secessione della Crimea e la sua annessione alla Russia (la Crimea era stata ceduta all'Ucraina nel 1954 dal Primo Segretario dell'URSS Nikita Khrushchev, come riconoscimento dei legami storici e per convenienza economica, per segnare il 300\u00ba anniversario dell\"'unione ucraina con la Russia\".) Nel luglio 1992 i parlamenti crimeano e ucraino decisero che la Crimea sarebbe rimasta sotto la giurisdizione ucraina, mantenendo una forte autonomia culturale e religiosa.\nNumerose imprese commerciali si sono unite sotto la Federazione delle Unioni del Lavoro. Diverse unioni indipendenti, nate nel 1992, hanno formato il Consiglio di Consultazione delle Unioni Libere del Lavoro. Anche se lo sciopero \u00e8 legalmente garantito, quelli basati solo su richieste politiche sono proibiti.\nCrisi sulle elezioni presidenziali del 2004.\nLa Rivoluzione arancione fu costituita da una serie di proteste pacifiche che spinsero il governo all'annullamento delle elezioni del 21 novembre 2004. La Corte suprema dell'Ucraina ordin\u00f2 la ripetizione delle elezioni il 26 dicembre 2004 e chiese di investigare sui casi di frode elettorale.\nRamo esecutivo.\nIl Presidente viene eletto con voto popolare per un mandato di cinque anni. Il Presidente nomina il Primo ministro, che deve essere confermato dal Parlamento. Il governo viene \"de jure\" nominato dal Presidente su proposta del Primo Ministro, \"de facto\" viene nominato dal Presidente dopo i negoziati con i principali partiti politici e le fazioni parlamentari.\nRamo legislativo.\nLa Verkhovna Rada (Parlamento dell'Ucraina) conta 450 membri, eletti ogni cinque anni (quattro fino al 2006). Fino al 2006, met\u00e0 dei membri erano eletti con il sistema proporzionale, mentre l'altra met\u00e0 con il maggioritario nelle singole circoscrizioni. A partire dalle elezioni parlamentari del 2006 tutti i 450 membri della Verkhovna Rada sono eletti con il sistema proporzionale. Il Parlamento d\u00e0 vita alle leggi, ratifica trattati e approva i bilanci.\nPartiti politici ed elezioni.\nCaratterizzazioni.\nLa politica ucraina dall'indipendenza in avanti \u00e8 stata caratterizzata dalla divisione in due blocchi:\nIl primo ha una buona presenza nell'Ucraina occidentale e centrale, mentre il secondo \u00e8 presente nella zona orientale e meridionale. I due blocchi elettorali, quindi, hanno finito per rappresentare maggiormente le diverse esigenze etno-economiche, piuttosto che con vigore le tradizionali famiglie culturali (conservatori, liberali, democristiani, socialdemocratici).\nLa distribuzione politica coincide a volte con le distinzioni linguistiche, con russofoni al 30% e ucrainofoni al 70%. Non mancano corrispondenze con le divisioni religiose del paese. Il 70% degli ucraini si dice \"cristiano\" (il restante 30% si definisce non credente), ma non mancano le differenze. Gli ortodossi rappresentano il 60% della popolazione, a questi si aggiungono un 9% di cattolici di rito bizantino, un 1,5% di cattolici di rito romano, 1,5% di protestanti. Gli ortodossi a loro volta si dividono in \"Chiesa Ortodossa Ucraina-Patriarcato di Mosca\" (COU-PM), \"Chiesa Ortodossa Ucraina-Patriarcato di Kiev\" (COU-PK), \"Chiesa Ortodossa Ucraina Autocefala\" (COUA). Non \u00e8 certamente un caso che, come i filo-occidentali, la COU-PK e la COUA sono diffuse prevalentemente nella zona centrale e occidentale del paese, cos\u00ec come per i cattolici di rito bizantino e per quelli di rito romano. La COU-PM, la componente maggioritaria (8900 sacerdoti su 12100 preti ortodossi), \u00e8 diffusa soprattutto ad oriente e meridione, comunque con importanti presenze anche nella zona centrale. Le differenze religiose e linguistiche non corrispondono certamente a quelle politiche, ma influenzano certamente queste ultime.\nA partire dal 2006, si sono susseguite elezioni per il rinnovo del Parlamento ogni anno; le elezioni anticipate sono state dovute alle crisi del 2007 e del 2008.\nPartiti.\nA seguito delle elezioni parlamentari del 2012, sono presenti alla Verchovna Rada (il parlamento dell'Ucraina) i seguenti partiti:\nRamo giudiziario.\n\"Giurisdizione costituzionale\":\n- Corte Costituzionale dell'Ucraina.\n\"Giurisdizione generale\":\n- Corte suprema dell'Ucraina;\n- tribunali specializzati: l'Alta Corte d'Arbitrato d'Ucraina (in ucraino: \u0412\u0438\u0449\u0438\u0439 \u0433\u043e\u0441\u043f\u043e\u0434\u0430\u0440\u0441\u044c\u043a\u0438\u0439 \u0441\u0443\u0434 \u0423\u043a\u0440\u0430\u0457\u043d\u0438), l'Alta Corte Amministrativa d'Ucraina;\n- tribunali regionali d'appello, tribunali militari d'appello, tribunali specializzati d'appello;\n- tribunali dei distretti locali, e tribunali delle guarnigioni militari.\nLe leggi del Parlamento e del Governo, gli editti presidenziali e gli atti del Parlamento della Repubblica Autonoma di Crimea possono essere annullati dalla Corte Costituzionale, quando sono ritenuti in contrasto con la Costituzione dell'Ucraina. Gli altri atti normativi sono soggetti a revisione giudiziaria. La Corte suprema \u00e8 il corpo legislativo principale nel sistema dei tribunali di giurisdizione generale. La Costituzione impone i processi con giuria; questa pratica non \u00e8 stata per\u00f2 mai utilizzata.\nGoverno locale.\nIl governo locale viene garantito ufficialmente. I consigli locali e i sindaci cittadini vengono eletti dal popolo ed esercitano il controllo sui budget locali.\nIn pratica, i poteri dei governi locali sono limitati. Una riforma in grande scala del sistema di governo locale (che richiederebbe cambiamenti costituzionali) \u00e8 in progetto dal 2000, principalmente sotto la spinta del Partito Socialista d'Ucraina e di Oleksandr Moroz.\nPartecipazione ad organizzazioni internazionali.\nAEIA, BSEC, CE, CEI, COI, Comitato Zangger, CSD, CSI, EAPC, EBRD, ECE, FMI, IBRD, ICAO, ICRM, IFC, IFRCS, IHO, ILO, IMO, Inmarsat, Intelsat (non firmatario), Interpol, OIM (osservatore), ISO, ITU, NAM (osservatore), NSG, OAS (osservatore), OPAC, OCSE, PCA, PFP, ONU, UNCTAD, UNESCO, UNIDO, UNMIBH, UNMIK, UNMOP, UNMOT, UPU, WCO, WFTU, OMS, OMPI, OMM, OMT, OMC (in applicazione)."}
{"id": "1366283", "revid": "199795", "url": "https://it.wikipedia.org/wiki?curid=1366283", "title": "Politica ucraina", "text": ""}
{"id": "1366286", "revid": "599013", "url": "https://it.wikipedia.org/wiki?curid=1366286", "title": "Danny Koevermans", "text": "Carriera.\nGiocatore.\nClub.\nInizia la sua carriera con la squadra amatoriale dell'Excelsior '20.\nNel 1998 \u00e8 stato acquistato dallo Sparta Rotterdam, con cui ha giocato per cinque stagioni segnando 90 reti tra Eredivisie, Eerste Divisie e KNVB beker.\nNel 2005 \u00e8 andato all': Pur essendo solamente il centravanti di riserva, alla prima stagione ha messo a segno addirittura 9 gol.\nNella stagione 2006-07,\nsi \u00e8 rivelato uno dei pi\u00f9 spietati realizzatori del campionato, segnando 22 gol.\nNello stesso anno, all'et\u00e0 di 27 anni, \u00e8 stato convocato per la prima volta in Nazionale.\n\u00c8 arrivato al PSV nell'agosto 2007 come sostituto dell'ivoriano Arouna Kon\u00e9, trasferitosi al Siviglia. Ha debuttato con la maglia del PSV il 1\u00ba settembre 2007, in -PSV, sostituendo il compagno Danko Lazovi\u0107. Con il PSV gioca per quattro stagioni. Con il PSV vince l'Eredivisie nella stagione 2007-2008.\nNel 2011 si trasferisce in America, firmando un triennale con il Toronto FC. Dopo una buona prima stagione, il 15 luglio 2012, in New England Revolution-Toronto FC si infortuna, rompendosi il legamento crociato. Conclude la stagione anzitempo. Al termine della stagione 2013 rescinde il contratto con il Toronto FC. Il 31 gennaio 2014 viene ingaggiato dall' ma, , il 20 marzo 2014 annuncia il suo ritiro dal calcio giocato.\nNazionale.\nKoevermans ha debuttato con la maglia della Nazionale olandese in occasione di un match di qualificazione al contro la , il 28 marzo 2007.\nIl 17 novembre 2007, sempre in una gara di qualificazione a Euro 2008, l' ha battuto il 1-0 grazie ad un gol di Koevermans.\nCon quella rete (la prima in nazionale per l'attaccante del PSV) gli \"oranje\" hanno staccato il pass per Austria e Svizzera.\nEra tra i 30 preconvocati della Nazionale olandese di Marco van Basten per Euro 2008, ma viene inaspettatamente escluso il 16 maggio.\nDopo il ritiro.\nPer la stagione 2014-2015 \u00e8 stato collaboratore tecnico all'. Dal luglio 2015 \u00e8 collaboratore tecnico allo Sparta Rotterdam."}
{"id": "1366288", "revid": "110157", "url": "https://it.wikipedia.org/wiki?curid=1366288", "title": "Modern Times (Al Stewart)", "text": "Modern Times \u00e8 un album di Al Stewart del 1975\nDisco.\n\"Modern Times\" \u00e8 un disco a forte impronta folk e molto diverso dal precedente \"Past, Present and Future\". Questa volta nessuna traccia a carattere storico ma canzoni profondamente intimiste.\nIl brano che d\u00e0 il titolo al disco \u00e8 una lunga canzone in cui Stewart, incontrando per caso un suo vecchio amico, ricorda gli anni della giovinezza. Ma l'amico non vuole fare altrettanto e chiede di essere lasciato solo.\n\"Sirens of Titan\" \u00e8 ispirata al romanzo omonimo di Kurt Vonnegut (titolo italiano: \"Le sirene di Titano\").\n\"What's Going On?\" non \u00e8 una cover della canzone di Marvin Gaye.\nCome per il precedente \"Past, Present and Future\" la copertina del disco per il mercato USA \u00e8 totalmente diversa da quella distribuita in Europa.\nNella versione CD, del 1993, sono presenti 3 tracce aggiuntive: \"The News from Spain\" (da \"Orange\"), \"Elvaston Place\" (lato B del singolo \"The News from Spain\"), \"Swallow Wind\" (lato B della versione europea del singolo \"Nostradamus\", canzone dell'album \"Past, Present and Future\").\nTracce.\nTutte le canzoni scritte da Al Stewart eccetto \"Modern Times\" scritta da Dave Mudge e Al Stewart."}
{"id": "1366293", "revid": "125793860", "url": "https://it.wikipedia.org/wiki?curid=1366293", "title": "Paolo De Santis", "text": "Biografia.\n\u00c8 nato e cresciuto a Milano, dove ha anche studiato presso il CTA (Centro Teatro Attivo). Lavora tra Milano e Roma e il suo doppiaggio interessa film, telefilm, serie animate e videogiochi; in quest'ultimo campo \u00e8 noto soprattutto per essere la voce di Altair, protagonista di \"Assassin's Creed\", Booker Dewitt, protagonista di \"BioShock Infinite\", Piers Nivans di \"Resident Evil 6\" e Alex Mason protagonista di ' e '.\n\u00c8 anche la voce di Jhin in League of Legends, e di Cypher in Valorant. \u00c8 stato la voce ufficiale dei promo del canale Paramount Comedy, dal 2004 al 2007.\n\u00c8 stato anche lo speaker ufficiale di Italia 2 dal 2011 al 2013.\nAttualmente \u00e8 lo speaker ufficiale del canale Comedy Central dal 2007.\nDal 2017 \u00e8 sposato con la doppiatrice Gea Riva dalla quale ha avuto una figlia, Margherita, nel 2019."}
{"id": "1366307", "revid": "287204", "url": "https://it.wikipedia.org/wiki?curid=1366307", "title": "Lago delle Trote", "text": "Il lago delle Trote \u00e8 un laghetto alpino situato in alta Val Brembana nel comune di Foppolo in provincia di Bergamo.\nAccessi.\nIl sentiero pi\u00f9 breve per raggiungerlo parte da Foppolo Alta, dove si pu\u00f2 salire per i prati che in inverno diventano piste da sci o lungo la carrabile che costeggia gli impianti a est. Si sale fino alla baita Montebello, adiacente all'arrivo della seggiovia principale degli impianti sciistici di Foppolo. La seggiovia, oltre che servire gli impianti sciistici, \u00e8 funzionante anche nel mese di agosto.\nGiunti alla baita si prosegue a sinistra, cio\u00e8 verso ovest, in direzione Lago delle Trote \u2013 Monte Toro. Dalla baita si raggiunge il lago comodamente in 20 minuti di passeggiata.\nIn alternativa lo si pu\u00f2 raggiungere salendo per la carrabile che costeggia gli impianti a sinistra e che, a met\u00e0 salita, si dirige verso il Passo di Dordona.\nPoco prima del passo si diparte dalla carrabile un sentiero sulla destra, cio\u00e8 verso nord-est, che conduce verso il Lago delle Trote \u2013 Monte Toro. Questo percorso \u00e8 pi\u00f9 lungo ma altrettanto semplice da percorrere del primo.\nSul lato ovest del lago parte il sentiero che conduce verso il Lago Alto delle Foppe e il Monte Toro. "}
{"id": "1366308", "revid": "196390", "url": "https://it.wikipedia.org/wiki?curid=1366308", "title": "Filicudi Porto", "text": ""}
{"id": "1366309", "revid": "196390", "url": "https://it.wikipedia.org/wiki?curid=1366309", "title": "Pecorini a Mare", "text": ""}
{"id": "1366314", "revid": "125655237", "url": "https://it.wikipedia.org/wiki?curid=1366314", "title": "Nathan Jones (wrestler)", "text": "Biografia.\nNel 1987, all'et\u00e0 di vent'anni, Nathan Jones venne condannato a sedici anni di reclusione per aver commesso otto rapine nell'arco dei due anni precedenti; dopo essere stato rilasciato nel 1994, intraprese la carriera di powerlifter, disciplina alla quale era stato introdotto in carcere.\nDopo aver fatto da guardia del corpo al multimilionario Rene Rivkin, nel 1997 inizi\u00f2 a dedicarsi al wrestling professionistico; nel 2002 approd\u00f2 nella World Wrestling Entertainment (WWE), ma fu impossibilitato a combattere fino all'inizio del 2003 a causa di alcuni problemi legati al visto d'ingresso.\nContemporaneamente alla carriera sportiva, Jones intraprese quella da attore, interpretando ruoli legati alla sua prestanza fisica, tra cui Boagrius in \"Troy\" (2004), Humungus in \"Asterix alle Olimpiadi\" (2008) e Rictus Erectus in \"\" (2015)."}
{"id": "1366317", "revid": "1516566", "url": "https://it.wikipedia.org/wiki?curid=1366317", "title": "Rosario (araldica)", "text": "Il rosario \u00e8 una figura araldica che compare in taluni stemmi. Un particolare tipo di rosario \u00e8 il paternostro, usato nelle armi dell'Ordine di Malta."}
{"id": "1366318", "revid": "267975", "url": "https://it.wikipedia.org/wiki?curid=1366318", "title": "Martirologio geronimiano", "text": "Il Martirologio geronimiano o gerolimiano (\"Martyrologium Hieronymianum\") costituisce il pi\u00f9 antico catalogo di martiri cristiani della Chiesa latina pervenuto: deve il suo nome al fatto di essere stato a torto attribuito a san Gerolamo.\nL'autore \u00e8 un anonimo del V secolo, vissuto fra Milano e Aquileia: si serv\u00ec come fonte principale di un martirologio siriaco della seconda met\u00e0 del IV secolo (forse il \"Martirologio di Nicomedia\", redatto fra il 360 e il 411) ma fece anche uso del Calendario di Filocalo (354) e di un martirologio africano. Se ne hanno due recensioni: quella \"italica\", a uso liturgico e di edificazione, e quella \"gallicana\", nata alla fine del VI secolo, che ebbe grande diffusione e arricchimenti vari nelle diverse province della Francia. \nIl Martirologio geronimiano venne pubblicato dai bollandisti Hippolyte Delehaye ed Henri Quentin a Bruxelles in \"Acta Sanctorum\" nel 1931: pur dando origine a gravi problemi critici, resta un documento primario per la storia della Chiesa."}
{"id": "1366323", "revid": "123301908", "url": "https://it.wikipedia.org/wiki?curid=1366323", "title": "McDonald Mariga", "text": "Biografia.\n\u00c8 il fratellastro di Victor Wanyama, anch'egli calciatore e nazionale keniota.\nCaratteristiche tecniche.\nCentrocampista in possesso di un buon bagaglio tecnico, ma che ha nella velocit\u00e0, corsa e resistenza fisica le sue armi principali; \u00e8 anche dotato nell'intercettare i palloni persi dagli avversari e ha una discreta visione di gioco.\nCarriera.\nClub.\nInizi.\nLa sua carriera inizia nelle giovanili dell'Ulinzi Stars, per poi passare al Pipeline. Approda nel 2005 in Svezia nelle file del club di terza divisione Enk\u00f6ping. Dopo una sola stagione all'Enk\u00f6ping firma per l'Helsingborg per la stagione 2006, dove colleziona 4 reti in 24 presenze e vince la Coppa di Svezia. Nell'estate 2007 disputa con la formazione svedese i turni preliminari di Coppa UEFA.\nParma.\nSi \u00e8 trasferito al Parma nell'agosto 2007, in prestito con diritto di riscatto a prezzo gi\u00e0 fissato. All'inizio del campionato 2007-2008 trova difficolt\u00e0 nell'affermarsi tra i titolari, a causa dell'agguerrita concorrenza di Stefano Morrone, Daniele Dessena e Francesco Parravicini, e riesce a giocare solo qualche stralcio di partita. L'esordio in Serie A avviene nel match casalingo perso 3-0 contro la il 7 ottobre 2007. \u00c8 stato il primo giocatore keniota a esordire in Serie A. Nel corso della stagione disputa 18 gare. Alla fine della stagione, nonostante la retrocessione in Serie B, rimane al Parma; la societ\u00e0 emiliana ne ha infatti riscattato il cartellino. Segna il suo primo gol in Italia il 28 febbraio 2009 nell'incontro Modena-Parma finito 2-2, mentre nelle successive partite segna 2 gol in 4 partite rispettivamente contro Empoli e Triestina.\nInter.\nIl 1\u00ba febbraio 2010 \u00e8 stato acquistato dall'Inter con la formula della compropriet\u00e0: la societ\u00e0 nerazzurra ha rilevato la met\u00e0 del cartellino del calciatore keniota per una cifra pari a 2.5 milioni di euro. Per averlo i meneghini hanno ceduto la met\u00e0 del cartellino del giovane francese Jonathan Biabiany ed effettuato il prestito di Luis Jim\u00e9nez.\nIl 3 febbraio 2010 fa il suo esordio con la maglia nerazzurra nella gara di andata della semifinale di Coppa Italia, contro la Fiorentina (1-0 per i nerazzurri), subentrando a Wesley Sneijder al 91' e il 16 marzo dello stesso anno esordisce anche in Champions League, sostituendo ancora una volta Sneijder nei minuti finali della partita di ritorno degli ottavi di finale, contro il . Il 24 aprile segna il suo primo gol con la maglia dell'Inter nella vittoria per 3-1 ai danni dell'Atalanta. Il 25 giugno 2010 il Parma annuncia ufficialmente di averne ceduto la met\u00e0 del cartellino all'Inter. Segna negli ottavi di finale di Coppa Italia contro il il 12 gennaio 2011, fissando il 3-1 parziale. La partita terminer\u00e0 sul 3-2. Con l'Inter ha vinto uno scudetto, due Coppe Italia, una Supercoppa italiana, una Champions League e un Mondiale per club.\nPrestiti a Real Sociedad e Parma.\nIl 18 agosto 2011 Inter e Real Sociedad trovano l'accordo per il passaggio del centrocampista keniota alla formazione spagnola in prestito con diritto di riscatto, previo superamento delle visite mediche. Il giorno successivo viene ufficialmente presentato. Debutta in campionato il 10 settembre contro il (2-2) venendo sostituito al minuto 81 da Mikel Aranburu. Gioca sempre da titolare anche la settimana successiva in trasferta contro il Siviglia (1-0) rimediando anche un'ammonizione.\nIl 30 gennaio 2012, dopo aver collezionato 18 presenze totali con gli spagnoli, la Lega Calcio annuncia che il giocatore torna anticipatamente all'Inter. Il giorno stesso viene girato in prestito con diritto di riscatto della met\u00e0 al , facendo cos\u00ec ritorno al club che lo port\u00f2 in Italia nel 2007. Debutta da titolare il 5 febbraio nella vittoria esterna per 1-2 contro il Chievo. Il 31 marzo segna il suo primo gol nella vittoria per 3-1 contro la . L'11 aprile durante la partita di campionato contro il Novara, il giocatore riporta, in uno scontro di gioco avvenuto nei minuti finali della gara, la rottura del legamento crociato anteriore destro contringendolo a chiudere anticipatamente la stagione. Termina la sua seconda esperienza con i parmigiani con 11 presenze ed 1 gol.\nLa stagione successiva ritorna all'Inter. Ritorna in campo il 10 novembre con la maglia numero 8 giocando il primo tempo di Inter-Modena 0-0 della formazione Primavera. Torna a giocare in Serie A quasi sette mesi dopo l'infortunio, il 2 dicembre nella partita casalinga vinta per 1-0 contro il subentrando al minuto 81 ad Esteban Cambiasso. Gioca poi da titolare il 18 dicembre, nella partita Inter-Hellas Verona (2-0), valida per gli ottavi di finale della Coppa Italia.\nIl 30 gennaio 2013 ritorna al Parma con la formula della cessione temporanea con diritto di opzione con accordo di partecipazione con i parmigiani. Fa il suo terzo esordio con la maglia gialloblu il 3 febbraio, nella partita Fiorentina-Parma (2-0), subentrando nel secondo tempo. La settimana seguente in Parma-Genoa si infortuna agli adduttori; questa \u00e8 l'ultima presenza nella nuova esperienza emiliana.\nIl 2 luglio 2013 ritorna all'Inter, dove per\u00f2 non viene convocato per il ritiro pre-campionato dal nuovo allenatore dei nerazzurri, Walter Mazzarri.\nRitorno a Parma.\nRimasto svincolato, torna per la quarta volta al Parma il 12 settembre 2014 firmando un contratto annuale con opzione per altri due anni. Gioca la sua prima partita il 9 novembre subentrando a Mauri in Juventus-Parma 7-0. Il 14 e il 28 gennaio 2015 torna a giocare da titolare in Parma-Cagliari 2-1 e Parma-Juventus 0-1, rispettivamente ottavi e quarti di finale di Coppa Italia. Alla fine del campionato rimane svincolato a causa del fallimento della societ\u00e0 ducale.\nLatina.\nIl 13 gennaio 2016 firma un contratto valido fino al termine della stagione con il . Esordisce con la nuova maglia nella sfida con il Novara del 16 gennaio, subentrando nel secondo tempo a Dumitru. Segna il primo gol con la squadra pontina nella sfida del 13 febbraio 2016 contro il Cagliari, segna il suo secondo gol con i pontini il 2 aprile con un calcio di punizione contro l'. A fine stagione, rimasto svincolato, si lega nuovamente al club nerazzurro fino al 2017. La stagione seguente lo vede nei titolari raccogliendo 27 presenze, non riuscendo per\u00f2 ad evitare la retrocessione in Serie C giunta al penultimo posto.\nReal Oviedo.\nA causa del fallimento della societ\u00e0 pontina, Mariga rimane svincolato al termine della stagione 2016-2017. Firma per un anno con il Real Oviedo, squadra di Segunda Divisi\u00f3n spagnola. Al termine della stagione dopo 15 presenze e il settimo posto finale mancando l'approdo ai play-off solo per gli scontri diretti a sfavore del Numancia. Lascia il club spagnolo dopo solo una stagione.\nCuneo.\nNell\u2019agosto 2018 firma un contratto annuale con il Cuneo, squadra militante in Lega Pro. Tuttavia il mese successivo a causa di mancati accordi inerenti ai bonus contrattuali rescinde consensualmente con i piemontesi, rimanendo svincolato. Decide cos\u00ec di abbandonare il mondo del calcio per dedicarsi alla politica, candidandosi in parlamento nel suo stato di appartenenza, il Kenya.\nNazionale.\nNel 2013 ha esordito con la Nazionale, nel pareggio per 2-2, in amichevole contro l'Uganda. Ha segnato il suo primo gol internazionale con il Kenya contro lo Swaziland il 25 marzo 2007. Ha disputato la sua ultima gara, a 4 anni dalla penultima, il 24 marzo 2018 a Marrakech contro la selezione delle Comore, subentrando al minuto 64. In totale conta 40 presenze con 5 realizzazioni e varie partecipazioni alle fasi di qualificazione di Mondiali e Coppa d'Africa.\nStatistiche.\nPresenze e reti nei club.\n\"Statistiche aggiornate al 17 giugno 2018.\""}
{"id": "1366325", "revid": "104109201", "url": "https://it.wikipedia.org/wiki?curid=1366325", "title": "Terrore e miseria del Terzo Reich", "text": "Terrore e miseria del terzo Reich \u00e8 un lavoro per il teatro di Bertolt Brecht.\nSi tratta di un insieme di scene drammatiche (ventiquattro in tutto), precedute da un'introduzione in versi. L'opera \u00e8 stata scritta tra il 1935 ed il 1938 e vuole essere un tentativo di offrire - attraverso lo sguardo disincantato di vittime e carnefici - uno spaccato della terribile quotidianit\u00e0 della dittatura del nazismo operata sotto il Terzo Reich.\nNella violenza esasperata delle scene affiora, a tratti, qualche spiraglio della visione poetica tipica di questo autore."}
{"id": "1366327", "revid": "196390", "url": "https://it.wikipedia.org/wiki?curid=1366327", "title": "Intelligentzjia", "text": ""}
{"id": "1366330", "revid": "181699", "url": "https://it.wikipedia.org/wiki?curid=1366330", "title": "Siegfried Held", "text": ""}
{"id": "1366337", "revid": "61051", "url": "https://it.wikipedia.org/wiki?curid=1366337", "title": "Gianpiero Piovani", "text": "Caratteristiche tecniche.\nGiocatore.\nPiovani nasce come ala o come seconda punta di movimento; nel corso degli anni arretra la sua posizione a centrocampista offensivo, e quindi a regista arretrato nell'ultima stagione alla Verolese. Nonostante giocasse da attaccante non \u00e8 mai stato molto prolifico, ma si distinse spesso per la fattura spettacolare delle reti realizzate e la qualit\u00e0 degli assist.\nCarriera.\nGiocatore.\nGli esordi.\nCresciuto nel Brescia, esordisce in Serie A il 14 settembre 1986 contro il di Maradona. Nelle stagioni successive milita in prestito nel , in Serie B, e nel Cagliari, con cui conquista una promozione dalla Serie C1 alla Serie B e una Coppa Italia di Serie C.\nPiacenza.\nNel 1990 viene acquistato dal , squadra di Serie C1, allenato dal suo conterraneo Luigi Cagni. Vi militer\u00e0 per undici stagioni consecutive (dal 1990 al 2001), conquistando una promozione in Serie B (1991) e tre promozioni in Serie A (1993, 1995 e 2001), mentre le retrocessioni in Serie B saranno 2 (1994 e 2000). Piovani detiene numerosi record nella storia della societ\u00e0 piacentina: ha totalizzato in tutto 341 presenze e 57 goal in campionato, che lo rendono il giocatore con pi\u00f9 presenze nella storia del club e il terzo miglior marcatore in assoluto (primo nel Dopoguerra). Con 170 partite giocate \u00e8 il giocatore pi\u00f9 presente negli otto campionati di Serie A disputati dalla societ\u00e0 piacentina.\nMolto amato dalla tifoseria, ha disputato la sua miglior stagione in assoluto nel campionato di Serie B 1994-1995, realizzando 15 reti in un attacco formato da Filippo Inzaghi, Antonio De Vitis e Francesco Turrini, e nella stagione successiva ha realizzato il suo record di marcature stagionali in Serie A (8). Ha vestito la fascia di capitano solo nella stagione 1997-1998, peraltro in alternanza a Giuseppe Scienza.\nIl finale di carriera.\nNel 2001, non rientrando nei piani dell'allenatore Walter Novellino, viene ceduto al , in Serie C1. Con i toscani viene impiegato da tornante a destra, con Igor Protti sulla fascia opposta; conquista la sua settima promozione vincendo il campionato agli ordini di Osvaldo Jaconi e riportando il Livorno in Serie B dopo trent'anni. Nella stagione successiva, con Roberto Donadoni allenatore, gioca la prima parte del campionato di Serie B prima di ridiscendere in Serie C1 a gennaio, con la maglia della Lucchese ritrovando il mister Jaconi, con cui si salva agli spareggi per non retrocedere. In seguito milita nel (con cui sfiora la promozione in Serie B perdendo la finale playoff contro il ), e nel Chiari, in Serie D, con cui si salva nelle ultime giornate.\nNel 2005 passa all'Ivrea, con cui conquista la promozione in Serie C1 e di cui diventa capitano all'inizio della stagione 2006-2007; a dicembre scende in Serie D militando nel Associazione Calcio Rodengo Saiano, con cui centra la nona promozione. Nell'estate 2008 passa alla Nuova Verolese, in Serie D, con cui conclude la carriera di calciatore.\nLa selezione padana.\nHa militato nella selezione di calcio della Padania, a partire dal 1998, e tornando a vestirne la maglia a 40 anni, nel 2008.\nAllenatore.\nInizia ad allenare nella Nuova Verolese, dove aveva concluso la carriera, conquistando la salvezza nel campionato di Serie D 2009-2010 (14\u00ba posto); a fine stagione rassegna le dimissioni. Il 28 ottobre 2010 diventa allenatore del Rodengo Saiano Serie C2 a seguito delle dimissioni di Paolo Rodolfi: ottiene un piazzamento di centroclassifica, ma a fine stagione, anche a causa del fallimento della societ\u00e0 bresciana, rimane senza incarico.\nL'11 ottobre 2011 viene chiamato sulla panchina del Darfo Boario, militante nel campionato di Serie D, in sostituzione dell'esonerato Massimiliano Maffioletti.\nCon la squadra camuna termina la stagione con la salvezza sul campo e 49 punti conquistati, ma la penalizzazione di un punto per errato tesseramento di un giocatore costringono la societ\u00e0 allo spareggio Play Out. A fine anno rassegna le dimissioni per divergenze con la societ\u00e0.\nIl 5 luglio acquisisce a Coverciano il titolo di allenatore di Prima Categoria UEFA Pro e quindi il diritto di ricoprire il ruolo di tecnico in una squadra della massima serie.\nIl 30 gennaio 2013 viene ingaggiato dal Casteisangiorgio, squadra militante nel girone C dell'Eccellenza lombarda. Al termine del campionato giunge undicesimo con i mantovani, che dopo un vero miracolo ad un punto di distanza dagli spareggi per non retrocedere, si salvano all'ultima giornata.\nIl 9 giugno 2013 viene ingaggiato dalla , squadra di Lega Pro Prima Divisione, come allenatore degli Allievi Nazionali. Il 16 maggio 2014 diviene il responsabile del settore giovanile della squadra bresciana, subentrando a Emanuele Filippini, e il 5 novembre 2015 sostituisce Aimo Diana (passato ad allenare la prima squadra) sulla panchina della formazione Berretti del club.\nNell'estate 2017 viene ufficializzato il suo passaggio al femminile, sottoscrivendo un contratto annuale rilevando la panchina di Milena Bertolini che aveva lasciato la societ\u00e0 a fine campionato. Pur con un organico profondamente rinnovato, durante la stagione 2017-2018 Piovani riesce a dirigere la squadra con autorevolezza senza mai lasciare le parti alte della classifica, inseguendo le avversarie della dalla settima giornata, dall'incontro che vede le bianconere superare il Brescia nell'incontro casalingo per 4-0, fino alla diciassettesima, quando a Vinovo riprendono la vetta del campionato battendole per 2-1 e condividendo la posizione fino al termine, costringendo le due squadre ad aggiudicarsi lo Scudetto ad uno spareggio in partita secca, titolo che poi si aggiudicher\u00e0 la Juventus solo dopo i tiri di rigore. Le capacit\u00e0 espresse durante la stagione valgono a Piovani la sua prima Panchina d'oro di Serie A femminile 2017-2018, ritirata pur con l'amarezza dell'annunciata non iscrizione della societ\u00e0 al successivo campionato che privano Piovani della sua seconda esperienza internazionale, la UEFA Women's Champions League, da allenatore.\nIl 10 luglio viene annunciato il suo ingaggio dal femminile, offrendo a Piovani l'opportunit\u00e0 di guidare una squadra femminile in Serie A per il secondo anno consecutivo. Il 29 aprile 2021 prolunga il suo contratto con le neroverdi fino al 30 giugno 2024.\nStatistiche.\nPresenze e reti nei club.\n\"Statistiche aggiornate al 23 marzo 2009.\"\nStatistiche da allenatore.\n\"Statistiche aggiornate al 18 marzo 2019.\""}
{"id": "1366340", "revid": "729019", "url": "https://it.wikipedia.org/wiki?curid=1366340", "title": "Pierre Hola", "text": "Biografia.\nPierre nasce a Sydney in Australia, da genitori di origini tongane; frequenta la Canterbury Boys' High School nel Nuovo Galles del Sud, dove si forma a livello giovanile nei Canterbury Bulldogs, club di rugby a 13.\nDal 1998 al 2000 gioca per il in Shute Shield; nel 2000 si trasferisce in Giappone ai , club di Top League giapponese, con il quale vince il campionato nel 2003-04.\nRimane in Giappone fino al 2009, quando viene ingaggiato in Italia dal in Super 10, raggiungendo la finale scudetto.\nNel 2010 fa ritorno in Patria al per una stagione; dalla stagione successiva milita per quattro anni nell', vincendo due Shute Shield nel 2011 e nel 2014, segnando, in quest'ultima, 94 punti.\nNel 2015 disputa una stagione negli , prima di ritirarsi dall'attivit\u00e0 sportiva all'et\u00e0 di 37 anni.\nCarriera internazionale.\nIl 18 settembre 1998, a Sydney, debutta a livello internazionale con la Nazionale tongana contro le Samoa, in una partita valida per le qualificazioni alla Coppa del Mondo di rugby 1999.\nNel 2002 disputa il Pacific Tri-Nations, mentre, nel 2003, fa parte del gruppo di giocatori convocati per la Coppa\ndel Mondo in Australia, disputando tutti e quattro i \"match\" della fase a gironi da titolare contro: , , e . Nel 2005 disputa nuovamente il Pacific Tri-Nations e nel 2006 e nel 2007 gioca la Pacific Nations Cup. Nel 2007 viene nuovamente selezionato con le per la Coppa del Mondo in Francia, disputando, anche in questa occasione, tuttie 4 di \"match\" in programma nella fase a gironi contro: , , ed .\nNel 2008 viene convocato nei , giocando la partita contro l' a Twickenham.\nNel 2008 e nel 2009 disputa ancora due edizioni della Pacific Nations Cup.\n\u00c8 stato il migliore marcatore della propria Nazionale nella Coppa del Mondo 2003, con 17 punti, e del Coppa del Mondo 2007 con 44 punti."}
{"id": "1366349", "revid": "810736", "url": "https://it.wikipedia.org/wiki?curid=1366349", "title": "Bob Shaw (scrittore)", "text": "Biografia.\nNato e cresciuto a Belfast, nell'Irlanda del Nord, negli anni settanta si trasfer\u00ec in Inghilterra con moglie e figli a causa dell'instabilit\u00e0 della situazione politica.\nLaureato in ingegneria meccanica, lavor\u00f2 anche come giornalista prima di dedicarsi interamente alla letteratura fantascientifica, dal 1975.\nLo scrittore italiano Vittorio Curtoni, che ha tradotto molte delle opere di Shaw, cos\u00ec parla della sua scrittura:\n\u00c8 stato co-presidente (insieme a Brian Aldiss ed Harry Harrison) del \"Birmingham Science Fiction Group\".\nOpere.\nCiclo di \"Orbitsville\".\nI titoli sono stati poi raggruppati nell'opera \"Universo Orbitsville\" (Editrice Nord)"}
{"id": "1366350", "revid": "767487", "url": "https://it.wikipedia.org/wiki?curid=1366350", "title": "Specie di Primula", "text": "Elenco delle specie di \"Primula\" "}
{"id": "1366352", "revid": "287204", "url": "https://it.wikipedia.org/wiki?curid=1366352", "title": "Remy Belvaux", "text": ""}
{"id": "1366353", "revid": "149587", "url": "https://it.wikipedia.org/wiki?curid=1366353", "title": "Belvedere di Siracusa", "text": ""}
{"id": "1366356", "revid": "339392", "url": "https://it.wikipedia.org/wiki?curid=1366356", "title": "Fryderyk Franciszek Szopen", "text": ""}
{"id": "1366360", "revid": "11340970", "url": "https://it.wikipedia.org/wiki?curid=1366360", "title": "Piano-sequenza", "text": ""}
{"id": "1366364", "revid": "24443", "url": "https://it.wikipedia.org/wiki?curid=1366364", "title": "San Pietro di Avigliana", "text": ""}
{"id": "1366368", "revid": "121577067", "url": "https://it.wikipedia.org/wiki?curid=1366368", "title": "Hippolyte Delehaye", "text": "Dal 1901 fece parte della Societ\u00e0 dei bollandisti, di cui fu anche presidente dal 1912.\nBiografia.\nHippolyte Delehaye entr\u00f2 nei Gesuiti il 23 settembre 1876 e fece il suo noviziato ad Arlon.\nAlla fine della sua formazione spirituale ed accademica fu ordinato sacerdote a Lovanio il 24 agosto 1890.\nDurante i suoi studi di teologia, tra il 1886 ed il 1888, pubblic\u00f2 tre articoli sulla vita del filosofo scolastico medievale Enrico di Gand, il cosiddetto \"Doctor Solemnis\". Questi articoli attirarono l'attenzione del presidente dei Bollandisti, padre Charles De Smedt, che lo chiam\u00f2 a Bruxelles. Sotto la sua direzione Hippolyte Delehaye prepar\u00f2 una tesi sul monaco benedettino Gilberto di Gembloux.\nAlla fine dei suoi studi, nel 1891, fu responsabile della pubblicazione degli \"Acta Sanctorum\", il lavoro principale e collettivo della Societ\u00e0 dei Bollandisti.\nLa sua area di specializzazione era l'agiografia bizantina.\nNel 1895, apparve la sua prima \"Bibliotheca hagiographica graeca\" (BHG), rivista nel 1909 ed acclamata dalla critica come uno strumento magistrale per lo studio dell'antico mondo ellenico-cristiano.\nNel 1902, pubblic\u00f2 il suo \"Martyrologe byzantin\" e tre anni dopo (1905) \"Les l\u00e9gendes hagiographiques\".\nAltre pubblicazioni accademiche seguirono a un ritmo costante.\nPrima di dedicarsi completamente all'agiografia, divenendo nel 1912 presidente dei Bollandisti, in successione a Charles De Smedt, fu professore di matematica al Sainte-Barbe College di Gand.\nIl 5 febbraio 1918, Hippolyte Delehaye, insieme all'avvocato Albert van de Kerckhove, fu arrestato dai tedeschi per la sua partecipazione alle attivit\u00e0 della stampa clandestina della Resistenza.\nCondannato a 15 anni di lavori forzati.\nIl 30 ottobre 1918, prima dell'Armistizio di Compi\u00e8gne dell'11 novembre 1918, fu rilasciato.\nIl suo lavoro agiografico fu ripreso e, con l'aiuto di Paul Peeters ed altri, continu\u00f2 la pubblicazione degli \"Acta Sanctorum\".\nDiede nuovo impulso agli studi agiografici: inizi\u00f2 a studiare le vite dei santi dividendoli in gruppi, secondo il genere di vita o per area geografica.\nOltre a questo lavoro su larga scala ed a lungo termine, Hippolyte Delehaye scrisse innumerevoli articoli per riviste e monografie belghe e straniere, pubblicati spesso sulla rivista \"Analecta Bollandiana\".\nCome maestro di agiografia, era probabilmente uguale al suo illustre predecessore Daniel van Papenbroeck (immediato successore di Jean Bolland) per il suo acume intellettuale e la sicurezza del suo giudizio critico.\nOltre ai pi\u00f9 tradizionali metodi della ricerca storico-filologica si avvalse di quelli legati all'archeologia e alla codicologia, perfezionando i metodi di critica cos\u00ec da riportare in vita il Bollandismo contemporaneo.\nTra le numerose pubblicazioni si ricordano particolarmente:\nCollabor\u00f2 attivamente agli \"Acta Sanctorum\" e agli \"Analecta Bollandiana\".\nAccademie.\nHippolyte Delehaye, storiografo e agiografo di fama mondiale, \u00e8 stato eletto corrispondente di molte Accademie e Societ\u00e0 accademiche:"}
{"id": "1366370", "revid": "1745361", "url": "https://it.wikipedia.org/wiki?curid=1366370", "title": "Nenci", "text": "I nenci o nenezi o nenec (in nenec \"\u043d\u0435\u043d\u0451\u0446\u044f\" /nen\u00ebtsja/ = \"uomo\"; in russo \"\u043d\u0435\u043d\u0446\u044b\", \"nency\") sono una popolazione indigena della Russia di origine samoieda. Secondo gli ultimi dati Census del 2002, nella Federazione Russa sono oggi presenti 41.302 Nenezi, la maggior parte dei quali stanziati in Jamalia e Nenezia. La loro lingua \u00e8 il nenec (o nenets), utilizzata nella letteratura locale e insegnata nei distretti scolastici delle richiamate regioni.\nStoria.\nI Nenezi si dividono in due gruppi distinti, la cui differenziazione si basa essenzialmente sulle diverse attivit\u00e0 economiche praticate: i \"Nenezi della Tundra\" (stanziati nel nord) traggono il proprio sostentamento dall'allevamento delle renne mentre i \"Chandejar\" o \"Nenezi della Foresta\" vivono invece di caccia e pesca. Un terzo gruppo, i Nenezi Kominized (gente di Jaran) \u00e8 emerso come il risultato dei matrimoni tra Nenezi e membri della trib\u00f9 I\u017ema, di etnia Komi.\nAlcuni storici ritengono si siano separati dal ceppo uralico intorno al 3000 a.C. e che in seguito si siano spostati verso est dove si mescolarono con popolazioni di origine altaica intorno al 200 a.C. Coloro che rimasero in Europa furono assoggettati dai russi nel XIII secolo e furono presto assorbiti da tale etnia, ma i gruppi che si spostarono nel lontano est siberiano non entrarono in contatto con tale civilt\u00e0 almeno fino al XIV secolo. All'inizio del XVII secolo tutti i Neneti si trovavano sotto l'egida dello Stato russo.\nLe trib\u00f9 che si spostarono pi\u00f9 a oriente si stabilirono nella tundra della Penisola di Kanin e fra le foreste che si stendono tra l'Ob' e lo Enisej. Qui alcuni si stanziarono in piccole comunit\u00e0 di coltivatori, altri continuarono le loro attivit\u00e0 di caccia, pesca e (almeno per quel che concerne i \"Nenezi della Tundra\") allevamento di renne, da cui ancora oggi ricavano la loro tipica pelliccia detta \"malica\". Selezionarono il cane samoiedo affinch\u00e9 fosse adatto al traino di slitte e al ruolo di \"cane pastore\". Riuscirono ad adattare cos\u00ec bene tale razza alle condizioni climatiche sfavorevoli che, in seguito, il samoiedo fu utilizzato nelle spedizioni polari dagli esploratori europei.\nAll'inizio del '900, con il progredire delle comunicazioni, i Nenci persero gradualmente il proprio isolamento dal resto del mondo. In tale periodo vennero introdotti dai mercanti russi l'alcool, il cui uso smodato provoc\u00f2 un progressivo degrado nello stile di vita indigeno. Oltre a tali conseguenze i Nenci, poco abituati a confrontarsi economicamente con l'esterno, contrassero grossi debiti con tali mercanti, debiti che poi si tramandavano di generazione in generazione, impoverendo oltremisura la popolazione.\nDopo la Rivoluzione russa, il governo sovietico costrinse i nomadi Nenezi a stanziarsi, velocizzando in tal modo il processo di assimilazione: la vicinanza fisica con le altre etnie e l'educazione scolastica impartita ai giovani (secondo un decreto del 1957 l'amministrazione si assumeva l'onere inderogabile di crescere culturalmente i bambini fino alla maturit\u00e0) finirono per provocare una profonda erosione nell'identit\u00e0 culturale della popolazione samoieda. A questo si deve aggiungere che la progressiva industrializzazione della zona dove abitano e il progressivo ridursi dei pascoli delle renne hanno forzatamente costretto molti membri di tale popolazione a emigrare o a dedicarsi ad altre attivit\u00e0, soprattutto come operai nelle industrie chimiche o petrolifere (secondo recenti stime il 41 % della popolazione). A causa di questo sradicamento l'aspettativa di vita, anche a causa dei suicidi, si attesta oggi intorno ai 45 anni. Se da un lato questo non pu\u00f2 che considerarsi un risvolto negativo dall'altro \u00e8 opportuno rilevare che lo sviluppo di nuove professioni ha portato alcuni membri della comunit\u00e0 a distinguersi in vari campi: Konstantin Pankov, ad esempio, \u00e8 un pittore noto in tutta la Russia.\nReligione.\nSeppur fortemente influenzato dal cristianesimo ortodosso, lo sciamanesimo dei Nenezi si \u00e8 tuttavia preservato fino al XXI secolo. A capo della nutrita schiera di dei e di spiriti venerati vi \u00e8 Num, il Dio supremo che dimora in tutti gli elementi naturali e integra in s\u00e9 ogni fenomeno atmosferico. Privo di forma e mai raffigurato, \u00e8 adorato in modo particolare dai \"Nenezi della tundra\" che due volte l'anno, nel corso delle feste di primavera e autunno, sono soliti immolargli in dono grandi renne bianche. Tra le trib\u00f9 dei Nenezi convertite al cristianesimo l'antico Dio dei padri \u00e8 stato sostituito dalla figura di San Nicola, da loro chiamato \"Mikkulai\", oggetto di profonda venerazione.\nA governare il mondo dei morti \u00e8 o Nga, figlio di Num, o colei che in alcune raffigurazioni \u00e8 indicata come la \"vecchia della terra\". Vi sono poi la grande variet\u00e0 degli \"spiriti sovrani della terra\" e degli \"spiriti sovrani delle acque\" che pervadono gli esseri viventi, tra i quali sono particolarmente venerati quelli che, per la loro funzione di preda o di predatore, influiscono in modo significativo sulla vita quotidiana della trib\u00f9. Cos\u00ec tra le trib\u00f9 \"Chandejar\" si verifica un'adorazione particolare lo spirito del pesce, a causa della grande importanza che questo alimento ha nel nutrimento giornaliero. I \"Nenci della Tundra\" venerano lo spirito orso (la cui testa, quando ucciso, \u00e8 solitamente issata sopra un albero) e il lupo, grande predatore di renne. Lo sciamano, chiamato Tadibja, \u00e8 solito costruire statuette in legno raffiguranti animali le quali, catturando in s\u00e9 lo spirito di ci\u00f2 che viene raffigurato, propiziano la caccia e la pesca.\nOltre a questi spiriti sono presenti anche quelli del focolare (\"haehe\") i quali, raffigurati sopra statuette antropomorfe in legno e in pietra, hanno un preciso posizionamento nelle abitazioni samoiede e la cui importanza e tale da farle trasmettere in eredit\u00e0 da padre in figlio.\nPer quel che concerne la vita ultraterrena i Nenci, influenzati dal cristianesimo, credono nella presenza di un'\"anima respiro\" che, dopo la morte, o scompare nel nulla o sale al cielo."}
{"id": "1366371", "revid": "33689", "url": "https://it.wikipedia.org/wiki?curid=1366371", "title": "Cristodoro", "text": "Biografia.\nOriginario di Coptos in Egitto, Cristodoro scrisse durante il regno di Anastasio I (491-518), come appare dal fatto che dedic\u00f2 a questo imperatore un poema sulla guerra isaurica, ricordato da \"Suda\".\nOpere.\nSecondo \"Suda\", fu autore del poema \"Lydiaka\" (\u039b\u03c5\u03b4\u03b9\u03b1\u03ba\u03ac), sulla storia della Lidia, delle \"Isauriche\" (\u1f38\u03c3\u03b1\u03c5\u03c1\u03b9\u03ba\u03ac), sulla vittoriosa guerra isaurica di Anastasio, di tre libri di epigrammi e altre opere.\nOltre a due epigrammi , di Cristodoro si \u00e8 conservata solamente una descrizione in 416 esametri delle statue che adornavano il ginnasio di Zeusippo di Costantinopoli (\u1f1c\u03ba\u03c6\u03c1\u03b1\u03c3\u03b9\u03c2 \u03c4\u1ff6\u03bd \u1f00\u03b3\u03b1\u03bb\u03bc\u03ac\u03c4\u03c9\u03bd \u03c4\u1ff6\u03bd \u03b5\u1f30\u03c2 \u03c4\u1f78 \u03b4\u03b7\u03bc\u03cc\u03c3\u03b9\u03bf\u03bd \u03b3\u03c5\u03bc\u03bd\u03ac\u03c3\u03b9\u03bf\u03bd \u03c4\u03bf \u1f10\u03c0\u03b9\u03ba\u03b1\u03bb\u03bf\u03c5\u03bc\u03ad\u03bd\u03bf\u03bd \u03c4\u03bf\u1fe6 \u0396\u03b5\u03c5\u03be\u03af\u03c0\u03c0\u03bf\u03c5), conservata anch'essa nell'Antologia Palatina.\nI suoi modelli principali sono Omero e Nonno di Panopoli, di cui segue strettamente la struttura degli esametri."}
{"id": "1366373", "revid": "287204", "url": "https://it.wikipedia.org/wiki?curid=1366373", "title": "Ugo Mulas", "text": "Biografia.\nDi origini sarde, il padre Pasquale faceva il carabiniere, dal 1948 si stabilisce a Milano per studiare alla Facolt\u00e0 di giurisprudenza, decide per\u00f2 di non laurearsi nonostante abbia sostenuto tutti gli esami.A Milano comincia ben presto a frequentare l'ambiente dell'Accademia di Brera e entra in contatto con gli artisti e gli intellettuali che si ritrovano al \"Bar Jamaica\". Affascinato dal mondo dell'arte, Mulas approda alla fotografia quasi per caso, la sua formazione \u00e8 quindi completamente autodidatta. \nComprende presto che essere fotografo vuol dire fornire una testimonianza critica della societ\u00e0 nella quale vive, la societ\u00e0 del dopoguerra. \u00c8 proprio questa sensibilit\u00e0 che guida le sue ricerche tra il 1953 e il 1954; i primi soggetti sono le periferie milanesi, la Stazione Centrale e gli amici del \"Bar Jamaica\".Significativo in questi anni \u00e8 l'incontro con Mario Dondero, con il quale realizza il suo primo reportage in mostra alla Biennale di Venezia del 1954 e pubblicato su \u201cLe Ore\u201d. Questa prima esperienza induce Mulas a seguire la manifestazione veneziana fino all'edizione del 1972.Grazie all'amicizia nata al \"Bar Jamaica\" con Petrino Bianchi, nasceranno le collaborazioni stabili con le testate \u201cSettimo Giorno\u201d e \u201cIllustrazione Italiana\u201d. In questi anni si guadagna da vivere realizzando fotografie per la pubblicit\u00e0 e la moda. Importante \u00e8 la sua collaborazione con la rivista \u201cNovit\u00e0\u201d e la sua collaborazione con la stilista Mila Sch\u00f6n.\nNel 1958 al \"Jamaica\", Mulas conosce Antonia Buongiorno, che diventer\u00e0 presto sua moglie e anche compagna di lavoro, affiancandolo nella gestione di uno studio fotografico professionale. Tra il 1956 e il 1957 collabora con la \u201cRivista Pirelli\u201d e con la rivista \u201cDomus\u201d per cui realizza numerosi servizi di architettura. In questi anni collabora con Strehler, grazie al quale pubblica le fotocronache di \u201cL'opera da tre soldi\u201d(1961) e di \u201cSchweyck nella seconda guerra mondiale\u201d(1962). \nMulas matura il progetto di un reportage dedicato alla scena artistica italiana e internazionale. La prima occasione si realizza durante la mostra \u201cSculture nella citt\u00e0\u201d, che nell'estate del 1962 richiama 53 artisti italiani e stranieri a Spoleto nell'ambito del Festival dei Due Mondi. Qui conosce molti artisti tra i quali Pietro Consagra, Alexander Calder e David Smith. Con quest'ultimo realizza il suo primo libro sulla scultura, un racconto per immagini del lavoro che l'artista americano aveva svolto nella fabbrica di Voltri. Anche dall'incontro con Calder nasce un libro nel 1971, risultato della frequente presenza del fotografo nelle due case dell'artista, a Sach\u00e9 in Francia e a Roxbury in America. Appartengono a questo periodo gli scatti dei paesaggi liguri che verranno utilizzati per le poesie di Montale nella raccolta \u201cOssi di seppia\u201d.\nL'estate del 1964 \u00e8 significativa per Mulas: la Biennale di Venezia presenta la Pop Art al pubblico europeo; Mulas ottiene la collaborazione del critico Alan Solomon e l'appoggio del mercante d'arte Leo Castelli che lo introducono nel panorama artistico americano durante il suo primo viaggio negli Stati Uniti. Qui ha modo di documentare importanti pittori al lavoro, tra i quali Frank Stella, Lichtenstein, Jasper Johns, Robert Rauschenberg, e di ritrarre importanti presenze come Marcel Duchamp, Andy Warhol, John Cage. La collaborazione con gli americani continua nel 1965 e successivamente nel 1967, anno della pubblicazione di \u201cNew York: arte e persone\u201d. Del 1969 \u00e8 il reportage dell'evento \u201cCampo Urbano\u201d tenutosi a Como, del quale Mulas \u00e8 anche autore. Il 1969 vede la realizzazione di due importanti scenografie: la prima realizzata per \"Giro di vite\" di Benjamin Britten, curato dal regista Virginio Puecher; la seconda \"Wozzeck\" di Alban Berg, di nuovo con Puecher.\nNel 1970 Mulas \u00e8 costretto a ridurre l'attivit\u00e0 poich\u00e9 gravemente ammalato. Tuttavia collabora con Paolo Scheggi per il catalogo della mostra \u201cAmore mio\u201d organizzata da Achille Bonito Oliva e realizza un completo reportage della mostra \u201cVitalit\u00e0 del Negativo\u201d. L'anno successivo si dedica alla riproduzione delle sculture di Fausto Melotti e, nell'ultima parte della sua vita, si concentra su nuovi aspetti del proprio lavoro attraverso la serie \u201cLe Verifiche\u201d, una riflessione sui vent'anni di attivit\u00e0, secondo una rilettura della storia della fotografia.Si spegne a Milano il 2 marzo 1973.\nIndice delle Verifiche\nGli artisti fotografati da Mulas.\n\u00c8 vasto l'elenco degli artisti, pittori, scultori letterati e scrittori ma anche galleristi e uomini di cultura in genere che Ugo Mulas ritrasse nella sua ventennale attivit\u00e0 di fotografo. I suoi scatti si trovano oggi sparsi all'interno di una imponente serie di volumi, molti dei quali nati dalla diretta collaborazione tra artista e fotografo, a testimonianza dello speciale rapporto che sapeva stabilire con i personaggi che ritraeva.\nElenco alfabetico di alcuni degli artisti ritratti da Ugo Mulas: Karen Blixen, Bertold Brecht, Tino Buazzelli, Alberto Burri, John Cage, Alexander Calder, Eugenio Carmi, Carlo Carr\u00e0, Tino Carraro, Enrico Castellani, Alik Cavaliere, Marc Chagall, John Chamberlain, Christo, Pietro Consagra, Giorgio De Chirico, Eduardo De Filippo, Jim Dine, Marcel Duchamp, Max Ernst, Agenore Fabbri, Nino Franchina, Lucio Fontana, Lee Friedlander, Alberto Giacometti, Richard Hamilton, Jasper Johns, Jannis Kounellis, Roy Lichtenstein, Fausto Melotti, Milly, Joan Mir\u00f3, Eugenio Montale, Marianne Moore, Barnett Newman, Claes Oldenburg, Pier Paolo Pasolini, Beverly Pepper, Michelangelo Pistoletto, Arnaldo Pomodoro, Gi\u00f2 Pomodoro, Salvatore Quasimodo, Robert Rauschenberg, Antonio Ria, James Rosenquist, George Segal, Gino Severini, David Smith, Frank Stella, Cesare Tacchi, Tot\u00f2, Giuseppe Ungaretti, Veruschka, Luchino Visconti, Federico Fellini, Vittorio De Sica, Andy Warhol, Tom Wesselmann, John Coltrane, Gianni Agnelli, Man Ray, Ella Fitzgerald, Keith Richards, Valentino (stilista), Giorgio Gaber, Raffaele Carrieri, Mina (cantante), Piero Manzoni, Achille Bonito Oliva, Giorgio Zampa, Michelangelo Pistoletto, Oriana Fallaci, Carlo Dapporto, David Smith (scultore), Dino Paolini, Alberto Sordi, Tinto Brass, Claudia Cardinale, Maria Callas ecc"}
{"id": "1366376", "revid": "599013", "url": "https://it.wikipedia.org/wiki?curid=1366376", "title": "Enrico Fabbro", "text": "Carriera.\nAllenatore.\nSi laurea a pieni voti in Scienze Motorie all'Universit\u00e0 dell'Aquila con una tesi sull'allenamento della velocit\u00e0 nel calcio, dopo una lunga carriera di allenatore nelle squadre giovanili della e della Lazio societ\u00e0 con la quale vince il titolo di Campione d'Italia, con i Giovanissimi Nazionali nella stagione 2000-2001, nel luglio del 2005 ottiene il patentino di allenatore professionista di seconda categoria UEFA A.\nNella stagione 2006-2007 \u00e8 componente della Commissione Nazionale Attivit\u00e0 di Base del Settore Giovanile della Federazione Italiana Giuoco Calcio e insegna Teoria Tecnica e Didattica del Giuoco del Calcio.\nNella stagione 2006-2007 accetta il suo primo contratto con un club professionistico e va ad allenare l'Alger, societ\u00e0 che milita nel massimo campionato algerino.\nLa prima stagione si rivela subito positiva: il 28 giugno 2007 conquista la Coppa d'Algeria, sesto successo della squadra in questa competizione. La stagione successiva inizia con una situazione particolare: rassegna le dimissioni, in quanto esistono problemi di politica gestionale tra i dirigenti, ma queste non vengono accettate e Fabbro si accorda con la societ\u00e0 per allenare la squadra almeno fino al termine della stagione. Il 1\u00ba novembre con l'Alger vince la Supercoppa d'Algeria. A giugno 2008 ottiene il titolo di allenatore professionista di prima categoria UEFA PRO LICENCE.\nDopo due stagioni all'estero ricche di soddisfazioni e risultati, decide di tornare in Italia e firma un contratto annuale per guidare la formazione Primavera dell' per la stagione 2008-2009. A luglio 2010 torna a Roma, come tecnico nel settore giovanile della Lazio, ruolo che ricoprir\u00e0 fino al termine della stagione. A giugno 2012 firma un contratto annuale con la JS Kabylie, club di serie A d'Algeria. Il club, tra i pi\u00f9 prestigiosi del continente, ha vinto 14 volte il Campionato, 5 coppe d'Algeria e 2 volte la Coppa dei Campioni africana.\nIl 18 giugno 2013 viene nominato consulente tecnico del CRIBENS (Centro Ricerca di Biochimica e Nutrizione dello Sport), diretto dal Prof. Bruno Giardina, Direttore della sezione romana dell'Istituto CNR per lo studio della Chimica del Riconoscimento Molecolare.\nL'allenatore romano seguir\u00e0 in particolare due ricerche: studio relativo alla ricerca e gestione del talento nel calcio moderno; studio e ricerca delle migliori condizioni di lavoro fisico tecnico tattico, con l'individualizzazione dietoterapica in funzione di fattori climatici particolari \nIl 29 agosto 2013 \u00e8 nominato dalla LEGA PRO, della Federazione Italiana Giuoco Calcio, responsabile degli osservatori per la macro area LAZIO - UMBRIA - ABRUZZO , per la selezione dei giocatori delle Rappresentative nazionali di Lega Under 18 e Under 20.\nA gennaio 2017 diviene Technical Advisor della Lega Italiana Calcio Professionistico (Lega Pro) della Federazione Italiana Giuoco Calcio assumendo il ruolo di Coordinatore della Commissione \"Progetto settore giovanile 2016-2026\" : in particolare si occuper\u00e0 di organizzare, gestire e coordinare corsi di formazione per allenatori e direttori sportivi che seguono i settori giovanili in modo da creare un modello di riferimento per le societ\u00e0 di Lega Pro per la gestione del settore giovanile; seguir\u00e0 inoltre, le Rappresentative di Lega Pro e Coordiner\u00e0 la selezione e quindi l'individuazione del giovane talento di Lega Pro. A febbraio 2017 l'Universit\u00e0 San Raffaele lo nomina Coordinatore del Master di I Livello in Teoria Tecnica e Didattica della Preparazione Fisica nel Settore Giovanile. Il 1\u00ba agosto 2017 viene ufficializzato il suo nuovo incarico come allenatore della squadra Jsk, club che partecipa al campionato di serie A (L1) in Algeria. Sempre alla JSK assume il ruolo di Direttore Tecnico. Il 9 agosto 2018 la Federazione Italiana Giuoco Calcio lo nomina Responsabile Tecnico Centro Federale Territoriale. Dal 16 dicembre 2018 assume l'incarico di Direttore Tecnico dello Stade Gabesien, con la diretta responsabilit\u00e0 della prima squadra del club, che partecipa al campionato di League 1 in Tunisia. Ayachi Aijroudi Mohamed, presidente del club e uomo d'affari internazionale di primissimo piano, ha inoltre affidato a Enrico Fabbro la realizzazione di un Academy che ha, come obiettivo quella di divenire la pi\u00f9 importante dell'Africa.\nUNIVERSITA' CATTOLICA DEL SACRO CUORE\nDipendente della sede romana dell'Universit\u00e0 Cattolica del Sacro Cuore dal 1986 ha lavorato presso le Relazioni Esterne ed Interne, Condirezione di Sede, Direzione di Sede, Stage &amp; Placement. \nPOLITICA\nA settembre 2021 si candida al Consiglio Comunale di Roma.\nCommentatore sportivo.\nA gennaio 2010 firma un contratto come commentatore per Dahlia TV, per la quale commenta, il 25 gennaio, il Match Against Poverty, giocato a Lisbona con Zin\u00e9dine Zidane, Ronaldo, Kak\u00e1, Pavel Nedv\u011bd e altre stelle mondiali che si sono esibite per raccogliere fondi in favore dei terremotati di Haiti.\nDiventa il commentatore tecnico della Coupe de La Ligue.\nA settembre 2016 inizia a collaborare con la TV di lingua araba con El Heddaf per commentare gli aspetti tecnico tattici del campionato italiano di Serie A."}
{"id": "1366380", "revid": "1400228", "url": "https://it.wikipedia.org/wiki?curid=1366380", "title": "Peace Maker Kurogane", "text": " \u00e8 un manga storico creato dalla mangaka Nanae Chrono, composto da 6 tank\u014dbon e serializzato in Giappone dalla Square Enix nello Sh\u014dnen Gangan. \u00c8 stata in seguito prodotta una seconda serie cartacea di 5 tank\u014dbon, serializzati dalla Mag Garden nel \"Comic Blade\" e giunto in Italia grazie alla Star Comics.\nNe venne tratta in seguito un anime, realizzato dallo studio Gonzo, che consiste in 24 episodi, andati in onda in Giappone dal 7 ottobre 2003 al 24 marzo 2004 su TV Asahi. L'anime \u00e8 incentrato anche sui personaggi che componevano il leggendario gruppo della Shinsengumi e le interazioni ed i conflitti che avevano fra loro.\nNe \u00e8 stata fatta infine una versione live action come dorama in 10 puntate di TBS mandato in onda nel 2010.\nTrama.\nLa storia \u00e8 ambientata nel Giappone del XIX secolo, subito prima della restaurazione Meiji, mentre i semi della rivoluzione venivano piantati. La storia \u00e8 incentrata su un ragazzo, Ichimura Tetsunosuke, che volendo diventare forte per vendicare la morte dei suoi genitori, si unisce al gruppo degli shinsengumi come servitore del vice-comandante Hijikata Toshizo.\nMedia.\nManga.\nIl primo manga, scritto e disegnato da Nanae Chrono, \u00e8 stato serializzato dal 12 aprile 1999 all'11 agosto 2001 sulla rivista \"Monthly Sh\u014dnen Gangan\" edita da Enix. I vari capitoli sono stati poi raccolti in cinque volumi \"tank\u014dbon\" pubblicati dall'ottobre 1999 all'ottobre 2001. Nel settembre 2005 l'intera serie \u00e8 stata acquistata da Mag Garden e ristampata in cinque volumi.\nIn Italia la serie \u00e8 stata pubblicata da Star Comics nella collana \"Ghost\" dal 20 ottobre 2006 al 20 febbraio 2007. L'edizione italiana si basa sulla ristampa di Mag Garden.\n\"Peace Maker Kurogane\".\nUna seconda serie manga, ad opera dello stesso autore, \u00e8 stata inizialmente serializzata dal 2001 a luglio 2014 sulla testata \"Monthly Comic Blade\" per poi proseguire su \"Comic Garden\" dal settembre 2014 dove viene tuttora pubblicata; entrambe le riviste sono edite da Mag Garden. I vari capitoli vengono raccolti volumi \"tank\u014dbon\" dal 10 ottobre 2002.\nAnime.\nLa serie \u00e8 stata realizzata dallo studio Gonzo e prodotto da Geneon, \u00e8 stata trasmessa dal 7 ottobre 2003 al 23 marzo 2004 su TV Asahi. Il regista della serie fu Tomohiro Hirata, mentre le musiche furono affidate a Keiichi Oku. La serie non \u00e8 ancora giunta in Italia. La sigla iniziale \u00e8 \"You Gonna Feel\" mentre quella di chiusura \u00e8 \"Hey Jimmy!\", entrambi i brani sono stati interpretati da Hav.\nL'anime segue principalmente la trama del manga originale \"Peace Maker\", ma introduce anche personaggi che vengono mostrati solo in \"Peace Maker Kurogane\". \nGonzo Digimation ha pubblicato la serie in sette DVD tra il 21 dicembre 2003 e il 25 giugno 2004. Successivamente lo stesso editore ha pubblicato un cofanetto DVD, contenente tutti e 7 i DVD, il 22 dicembre 2004.\nIl 14 aprile 2016, \u00e8 stato annunciato che il manga avrebbe ricevuto un nuovo adattamento anime, che \u00e8 stato successivamente confermato essere un film anime in due parti, che avrebbe adattato l'arco narrativo successivo di \"Peace Maker Kurogane\". I due film sono stati diretti da Shigeru Kimiya e sceneggiati da Eiji Umehara, lo studio d'animazione che si \u00e8 occupato della produzione \u00e8 White Fox mentre il character design \u00e8 stato curato da Sayaka Koiso. La prima parte intitolata ed \u00e8 stata proiettata in Giappone il 2 giugno 2018. La seconda parte invece si intitola ed \u00e8 uscita in Giappone il 17 novembre 2018. I diritti internazionali sono stati acquistati da Crunchyroll, che ha pubblicato entrambe le pellicole in versione sottotitolata in vari Paesi del mondo, tra cui l'Italia.\nDrama CD.\nIl 21 dicembre 2003, Geneon ha pubblicato un CD con la colonna sonora dell'anime di \"Peace Maker Kurogane\". Geneon ha pubblicato un set di 5 drama CD per \"Peace Maker Kurogane\". Il primo CD \u00e8 stato pubblicato il 21 dicembre 2003, il secondo CD il 23 gennaio 2004, il terzo CD il 25 febbraio 2004, il quarto CD il 21 marzo 2004 e il quinto CD il 23 aprile 2004. Le canzoni sono state cantate da: Mitsuki Saiga, Yuka Imai, Joji Nakata, Takaya Toshi, Junichi Suwabe, Kappei Yamaguchi e Kenji Nomura. Il 25 novembre 2005, Geneon ha pubblicato un altro drama CD per la seconda stagione di \"Peace Maker Kurogane\". Le canzoni presenti sono state cantate da: Mitsuki Saiga, Joji Nakata, Takaya Toshi, Kappei Yamaguchi e Kenji Nomura, gi\u00e0 presenti del primo, a cui si aggiungono Kousuke Torimi e Takahiro Sakurai.\nIl 10 marzo 2004 \u00e8 stato pubblicato un CD contenente la sigla iniziale, \"You Gonna Feel\" cantata da Hav.\nDorama.\nNe \u00e8 stata fatta infine una versione live action come dorama in 10 puntate di TBS mandato in onda dal 15 gennaio al 19 marzo 2010.\nAccoglienza.\nMegan Levey di Mania.com elogia la tensione e l'emozione del secondo volume di \"Peace Maker Kurogane\" che \"sembra risuonare gi\u00e0 dalle pagine\". Inoltre sempre Megan Levey ha elogiato il terzo volume del manga per le sue \"espressioni facciali molto ravvicinate\" nell'artwork, ma critica le pagine a colori del manga per essere \"estremamente piatte e un po 'sbiadite\".\n\"Peace Maker\" \u00e8 stato classificato al 9\u00ba posto come \"Serie anime preferita\" nel ventiseiesimo sondaggio annuale dei lettori di Animage. THEM Anime Reviews ha commentano che \"il dramma della serie \u00e8 fondamentale\" ma la sua commedia \u00e8 scadente. Animefringe.com critica il protagonista della serie, etichettandolo come \"un monello fastidioso che piange e si lamenta quando non ottiene ci\u00f2 che vuole\". Chris Beveridge di Mania.com elogia l'anime per i suoi \"elementi soprannaturali\" lentamente rivelati cos\u00ec come per la semplicit\u00e0 e la natura comica di Saizo il maialino. John Sinnott di DVD Talk elogia il primo DVD di \"Peace Maker\" per la sua versione in lingua originale rispetto al doppiaggio inglese perch\u00e9 la doppiatrice inglese di Ayumu usa \"uno di quei falsi accenti del sud che sono davvero orribili\". John Sinnott di DVD Talk critica il quinto DVD dell'anime per \"la mancanza di attenzione di questa serie\". Brian Hanson di Anime Jump critica l'anime per aver imitato \"Kenshin - Samurai vagabondo\" e per non aver mostrato le qualit\u00e0 degli altri anime di \"Weekly Sh\u014dnen Jump\" quando diventa \"sorprendentemente violento\". Il recensore Judge Jeff Anderson di DVD Verdict elogia l'anime per la sua \"CGI che si fonde bene con l'animazione\" e il doppiaggio inglese che ha un suono molto pi\u00f9 dinamico rispetto alla traccia giapponese originale. Tasha Robinson di \"Science Fiction Weekly\" elogia l'anime per il suo \"dramma semi-storico altamente strutturato, dettagliato e ben reso, nello spirito di \"Kenshin - Samurai vagabondo\"\" dove viene dimostrato ogni volta che Tetsu \"esce di scena\" o \"sta zitto per alcune scene\".\nNel 2018, i due manga hanno raggiunto i 6 milioni di copie vendute."}
{"id": "1366382", "revid": "1543377", "url": "https://it.wikipedia.org/wiki?curid=1366382", "title": "Museo diocesano di Osimo", "text": "Il museo diocesano di Osimo \u00e8 il museo di arte sacra della citt\u00e0 di Osimo (AN) situato nei pressi della Cattedrale di San Leopardo, all'interno della sede del vescovo (episcopio). \u00c8 gestito dall'arcidiocesi di Ancona-Osimo. Il museo vuole narrare la storia della comunit\u00e0 cristiana di una citt\u00e0 delle Marche.\nStoria.\n\u00c8 sorto alla fine del 1998 con ampliamento e sistemazione di una precedente raccolta curata da mons. Carlo Grillantini, storico della citt\u00e0 e della diocesi di Osimo, nella chiesa di San Giovanni Battista (battistero). \nL'arcidiocesi di Ancona e la diocesi di Osimo furono unite nell'arcidiocesi di Ancona-Osimo nel 1986 e da allora i due musei diocesani sono sezioni museali gestite entrambe dalla stessa arcidiocesi.\nLe diciassette sale del museo raccolgono numerose opere d'arte e interessanti creazioni artigianali, disposte secondo criteri storico-artistici per testimoniare sedici secoli di storia della comunit\u00e0 cristiana osimana.\nLa realizzazione \u00e8 dovuta a mons. Ermanno Carnevali, don Flavio Ricci, attuale direttore, e al rag. Alberto Giuliodori. L'allestimento \u00e8 stato curato dall'architetto Luca Schiavoni di Jesi."}
{"id": "1366384", "revid": "219355", "url": "https://it.wikipedia.org/wiki?curid=1366384", "title": "Salvatore Settis", "text": "Dal 1999 al 2010 \u00e8 stato direttore della Scuola Normale Superiore di Pisa.\nBiografia.\nLaureatosi in Archeologia classica all'Universit\u00e0 di Pisa quale allievo della Scuola Normale Superiore di Pisa nel 1963, ottiene nel 1965 il diploma di perfezionamento. All'Universit\u00e0 di Pisa \u00e8 stato prima assistente (1968-1969), poi professore incaricato (1969-1976), quindi professore ordinario (1976-1985) di Archeologia greca e romana. Tra il 1977 e il 1981 \u00e8 stato direttore dell'Istituto di Archeologia e preside della Facolt\u00e0 di Lettere e Filosofia dello stesso ateneo. Insegna Archeologia classica presso la Normale di Pisa dal 1985.\nHa inoltre diretto il Getty Center for the History of Art and the Humanities di Los Angeles dal 1994 al 1999. \u00c8 stato eletto direttore della Normale dal 1999 al 2010. Nel 2007 la sua rielezione venne vivamente contestata da un gruppo di oppositori interni, fino all'esplosione dell'\"affaire \"del \"corvo\" della Normale.\n\u00c8 inoltre membro del Deutsches Arch\u00e4ologisches Institut, della American Academy of Arts and Sciences, dell'Accademia Nazionale dei Lincei, dell'Accademia delle Arti del Disegno e del Comitato scientifico dell'European Research Council. Dal 2010 \u00e8 Presidente Onorario dell'Associazione Culturale Silvia Dell'Orso. L'8 gennaio 2000 il Sindaco di Rosarno Giuseppe Lavorato gli conferisce il \u201cPremio Rosarno Medma\u201d.\nIl suo libro \"Italia S.p.a.. L'assalto al patrimonio culturale\" nel 2003 ha vinto il premio Viareggio nella categoria Saggistica, premio gi\u00e0 conferitogli come Opera Prima di Saggistica nel 1978 per \"La \"Tempesta\"interpretata\".\nDal 2004 \u00e8 membro del Comitato dei garanti della Scuola Galileiana di Studi Superiori dell'Universit\u00e0 di Padova. Il 20 novembre 2007 l'Universit\u00e0 di Padova gli conferisce la laurea honoris causa in Giurisprudenza. Il 29 ottobre 2008 l'Universit\u00e0 degli Studi di Roma \"Tor Vergata\" gli conferisce, alla presenza del Presidente emerito della Repubblica Italiana Carlo Azeglio Ciampi, la seconda laurea honoris causa in Giurisprudenza. Il 14 gennaio 2014 il Ministro dell'istruzione, dell'universit\u00e0 e della ricerca Maria Chiara Carrozza gli ha conferito a Reggio Calabria, nel corso di una cerimonia svoltasi nell'Universit\u00e0 \"Mediterranea\" la laurea honoris causa magistrale in Architettura.\nNel 2008 si pronuncia in modo esplicito contro la politica di tagli indiscriminati all'Universit\u00e0 promossa dal governo Berlusconi sulle pagine dei quotidiani La Repubblica e Il Sole 24 ore, fatto che lo porta, nel febbraio 2009, a dare le dimissioni dalla presidenza del Consiglio Superiore dei Beni Culturali, dovute soprattutto al desiderio espresso dal Ministro dei beni e delle attivit\u00e0 culturali Sandro Bondi che egli non criticasse la linea del governo. Attualmente ha, a Madrid, la \"C\u00e1tedra\" del Prado. Il 27 marzo 2009 viene nominato Socio Onorario della Societ\u00e0 Geografica Italiana.\nDal 2011 \u00e8 in pensione. \u00c8 tuttora presidente del Consiglio Scientifico del Louvre. \nNel 2012 con il libro \"Paesaggio costituzione cemento. La battaglia per l'ambiente contro il degrado civile\" vince il prestigioso premio letterario Gambrinus \"Giuseppe Mazzotti\" per la sezione \u201cEcologia e paesaggio\u201d.\nNel 2013 affronta nuovamente il problema del paesaggio in rapporto alla Carta Costituzionale nel volume \"Costituzione incompiuta. Arte, paesaggio, ambiente\" scritto assieme a Paolo Maddalena, giurista e magistrato italiano gi\u00e0 membro della Corte costituzionale, Tomaso Montanari, professore di Storia dell'Arte moderna presso l'Universit\u00e0 degli studi di Napoli Federico II, e Alice Leone, figlia di Susanna Camusso.\nDal 2006, Settis \u00e8 stato coinvolto in una polemica con il grecista Luciano Canfora, che \u00e8 assurta agli onori della cronaca, in merito alla autenticit\u00e0 o meno del celebre papiro di Artemidoro. Il professor Settis ha ripetutamente sostenuto l'effettiva datazione del documento al periodo tra il I secolo a.C. ed il I d.C., ritenendo un dato dirimente la diffusa condivisione della tesi da parte dell'ambiente specialistico in ambito archeologico. L'opinione avversa, che lo ritiene un apocrifo dell'Ottocento ad opera di Costantino Simonidis, ha trovato recentemente riscontri, sia da parte della magistratura italiana - nell'accusa di \"incauto acquisto\" rivolta allo Stato italiano - sia ad opera di perizie fisico-chimiche sui materiali, che hanno confermato che il Papiro di Artemidoro \u00e8 un falso. \nNel 2016 ha espresso posizioni vicine al movimento No Cav schierandosi a favore della tutela delle Alpi Apuane.\n\u00c8 membro del Consiglio di Presidenza di Libert\u00e0 e Giustizia."}
{"id": "1366387", "revid": "827882", "url": "https://it.wikipedia.org/wiki?curid=1366387", "title": "0871", "text": "0871 \u00e8 il prefisso telefonico del distretto di Chieti.\nIl distretto comprende la parte occidentale della provincia di Chieti. Confina con i distretti di Pescara (085) a ovest e a nord e di Lanciano (0872) a est e a sud.\nAree locali e comuni.\nIl distretto di Chieti comprende 26 comuni suddivisi nelle 2 aree locali di Chieti e Guardiagrele (ex settori di Canosa Sannita, Guardiagrele e Miglianico). I comuni compresi nel distretto sono: Ari, Arielli, Bucchianico, Canosa Sannita, Casacanditella, Casalincontrada, Chieti, Crecchio, Fara Filiorum Petri, Filetto, Giuliano Teatino, Guardiagrele, Miglianico, Orsogna, Palombaro, Pennapiedimonte, Poggiofiorito, Pretoro, Rapino, Ripa Teatina, Roccamontepiano, San Martino sulla Marrucina, Tollo, Torrevecchia Teatina, Vacri e Villamagna."}
{"id": "1366391", "revid": "1305772", "url": "https://it.wikipedia.org/wiki?curid=1366391", "title": "Fonderie Ilva di Follonica", "text": "La zona nota come area ex-ILVA \u00e8 situata all'interno del centro abitato di Follonica, nella provincia di Grosseto, e racchiude gli stabilimenti ormai dismessi dell'ex-ILVA. La posizione geografica degli stabilimenti dell'ex-Ilva \u00e8 stata determinata dalla equidistanza fra le miniere di ferro elbane e i grandi boschi demaniali dove veniva prodotto il carbone di legna. Sui due lati dell'area si \u00e8 sviluppata una lottizzazione a maglie ortogonali che ha interessato il territorio compreso tra la fabbrica e la marina. Con le espansioni che si sono sviluppate oltre il torrente Petraia, l'area \u00e8 collocata in posizione baricentrica rispetto all'agglomerato urbano complessivo. Attualmente alcuni fabbricati versano in condizioni di completo abbandono, altri sono gi\u00e0 stati destinati ad attivit\u00e0 importantissime per la citt\u00e0, vista la centralit\u00e0 dell'area.\nIl recupero.\nAttualmente l'area dopo una serie di interventi di recupero, \u00e8 sede fra l'altro, della Porta del Parco Tecnologico Archeologico delle Colline Metallifere Grossetane, della Biblioteca Comunale, del Museo del ferro e delle ghisa e del polo universitario distaccato dell'Universit\u00e0 degli Studi di Siena.\nEdifici.\nGli edifici attualmente presenti nell'area sono:"}
{"id": "1366393", "revid": "287204", "url": "https://it.wikipedia.org/wiki?curid=1366393", "title": "Associazione Sportiva Hockey Pergine", "text": "LA.S.D. Hockey Pergine Sapiens \u00e8 una squadra di hockey su ghiaccio di Pergine Valsugana (TN).\nIl Pergine ha sempre militato nelle serie inferiori del campionato italiano, arrivando a vincere un campionato di Serie B2 e tre campionati di Serie C.\nStoria.\nL'ASD Hockey Pergine nacque nel gennaio 1982 da un gruppo di appassionati che si dava regolarmente appuntamento in via Canopi per il puro piacere agonistico. Dal divertimento alla pratica il passo \u00e8 breve, nel 1983 con una maglia targata Italia, avuta dalla federazione, il neonato H. Pergine inizi\u00f2 a disputare alcune amichevoli per poi lanciarsi nel vivo della competizione hockeystica l'anno successivo col suo primo campionato \"Landesliga\".\nIl 22 gennaio 1984 vi fu il battesimo del primo campo di hockey regolamentare a Costasavina, costruito con tanti sacrifici da atleti e dirigenti dell'H. Pergine. \nPer la speciale occasione vi fu anche il primo derby ufficiale tra le squadre locali, seguito da un caloroso pubblico di circa 400 persone.\nDurante i primi 10 anni di attivit\u00e0 il sodalizio \u00e8 cresciuto, dotandosi anche di un settore giovanile in continua crescita. Grazie alla collaborazione con il Camporovere e con l'Asiago la squadra crebbe rapidamente, conquistando il primo titolo di campione provinciale e di vicecampione regionale nella stagione 1984/85. L'anno seguente riusc\u00ec nuovamente ad aggiudicarsi il titolo provinciale e forte di questa conquista, nella stagione 1987/88 si lancia nella sua prima Serie C nazionale, dove milit\u00f2 per altre quattro stagioni fino a conquistare il titolo nel 1991.\nLa societ\u00e0 decise di impegnarsi a fondo e i due anni successivi furono all'insegna dell'allora serie B2, la quale vide vincitrice la compagine perginese al suo secondo anno nel campionato, con un supporto di oltre mille spettatori.\nDal 1995 \u00e8 in funzione lo stadio del ghiaccio comunale di Pergine Valsugana, con piastra artificiale, poi coperto con una moderna struttura in legno lamellare nel 1998, che assicura la possibilit\u00e0 di svolgere l'attivit\u00e0 sportiva per 8 mesi all'anno.\nIn tempi pi\u00f9 recenti la squadra vinse altri due titoli di campione d'Italia Serie C. Il Pergine torna nel campionato di serie B nelle stagioni 2000/01 e 2001/02. Dalla stagione hockeystica successiva il Pergine ha militato nel campionato nazionale Serie C under 26.\nAttualmente \u00e8 particolarmente attivo il settore giovanile, con la fondamentale ed immancabile proposta dei corsi per l'avviamento all'hockey e con tutte le categorie rappresentate: under 8, under 11 (in collaborazione con H.C. Pin\u00e8), under 13, under 14, under 16 ed under 18, che partecipano ai rispettivi campionati provinciali, regionali e triveneti con buoni successi.\nAlcuni ex atleti cresciuti nella societ\u00e0 militano nei campionati maggiori.\nAnni 2010.\nNel campionato 2010-11 il Pergine arriva in finale del campionato di serie C under 26 eliminando il pi\u00f9 favorito Ora, ma venendo sconfitto dal Dobbiaco\nDalla stagione 2011-12 partecipa al campionato serie A2 (in seguito rinominato serie B), entrando cos\u00ec in competizione con le grandi societ\u00e0 italiane per promuovere i propri talenti ed incoraggiare ulteriormente il nutrito vivaio giovanile. La stagione 2012-13 vede il Pergine riconfermare il suo impegno in A2, ma \u00e8 una stagione condita, per\u00f2, da problemi finanziari che la societ\u00e0 ha difficolt\u00e0 a risolvere; la stagione si concluder\u00e0 cos\u00ec al settimo e penultimo posto di serie A2.\nLa stagione 2013-14 vede il ritorno del Pergine in serie B, dove si iscrivono anche societ\u00e0 quali l'Alleghe Hockey e EV Bozen 84, che retrocedono anch'esse per problemi di sponsor e finanziari. La societ\u00e0 si accorda poi con l'Asiago, di cui diventa farm-team. In questo campionato il Pergine si dimostra pi\u00f9 competitivo, piazzandosi al 3\u00ba posto in regular season e concludendo i \"play-off\" alle semifinali, eliminato dall'Ora.\nNel campionato di Serie B 2014-15, divenuta la seconda divisione nazionale in seguito alla riforma dei campionati, il Pergine conclude la propria stagione regolare in quinta posizione, qualificandosi per i \"play-off\". Nei quarti di finale (serie al meglio delle tre sfide), le linci incontrano l'Ora e, come la stagione precedente, elimina il Pergine in gara 3.\nLa stagione 2015-16 vede l'allargamento della Serie B a 16 squadre, con l'auto-retrocessione di Appiano, Caldaro, Egna e Milano Rossoblu e le nuove iscrizioni del Renon Jr. e del rifondato Fiemme. Le \"linci\" si qualificano ai \"playoff\" con l'ottava posizione, ma arrivano in finale eliminando la capolista Caldaro e Appiano, arrendendosi solo in finale con il Merano, che si aggiudica cos\u00ec il campionato di Serie B\nAnche nella stagione 2016-17 partecipa al campionato di serie B, chiudendo la \"regular seas\"on in settima posizione e venendo poi eliminata dal Milano ai quarti di finale dei \"playoff\". In Coppa Italia raggiunge le semifinali, nelle quali viene eliminata dall'Hockey Club Fiemme.\nPalaghiaccio.\nAttualmente la squadra gioca le partite interne presso lo Stadio del ghiaccio di Pergine si trova in localit\u00e0 Costa di Vigalzano. Ha una capienza di 1500 posti e la sua inaugurazione risale al 1992.\nGiocatori dell'Associazione Sportiva Hockey Pergine.\nRecord di Punti.\nN.B.: Sono escluse dalle statistiche le presenze durante i playoff e nelle competizioni nazionali."}
{"id": "1366399", "revid": "118761248", "url": "https://it.wikipedia.org/wiki?curid=1366399", "title": "Chevrolet Camaro", "text": "La Chevrolet Camaro \u00e8 una \"pony car\" costruita nel nord America dalla casa automobilistica statunitense Chevrolet, facente parte del gruppo General Motors, presentata il 26 settembre 1966 come modello del 1967, fu progettata per competere con la Ford Mustang.\nL'automobile condivide la carrozzeria e la maggior parte dei componenti della Pontiac Firebird, anch'essa introdotta nel 1967.\nQuattro generazioni di Chevrolet Camaro sono state costruite fino al 2002. La quinta generazione \u00e8 stata presentata nel 2007 e la sesta \u00e8 stata introdotta nel 2016.\nPrima generazione (1967-1970).\nLa prima generazione di Chevrolet Camaro debutt\u00f2 nel 1967 ed era offerta in configurazione coup\u00e9 e cabriolet. La scelta di propulsori e cilindrate era varia spaziando dai motori in linea a sei cilindri per passare ai motori V8 con cubature dai 3,8 ai 6,5 litri. La configurazione meccanica era quella classica delle sportive del tempo con motore installato in posizione anteriore e trazione sulle ruote posteriori.\nPer contrastare le vendite della Ford Mustang, la Camaro sub\u00ec un restyling nel 1969. Questa nuova versione vendette 240000 unit\u00e0. Le versioni disponibili erano 20, di cui la migliore era la COPO 427 insieme alla Yenko. Esse erano fornite di un motore da 425 HP e cambio manuale a 4 rapporti. Si ricorda anche la Z28, con un motore da 290 CV alimentato da un unico carburatore Holley 850 Cfm. Per migliorare il controllo furono adottati un cambio manuale a 4 rapporti ravvicinati e un differenziale a slittamento limitato. La Z28 passava da 0 a 100\u00a0km/h in 7,5 secondi, raggiungeva i 400 metri da ferma in 15 secondi e aveva una velocit\u00e0 massima di 210\u00a0km/h. Le sospensioni anteriori erano indipendenti a bracci corti e lunghi, mentre il semiasse posteriore era sostenuto da molle a balestra. L'auto poteva essere equipaggiata con 4 freni a disco, mentre il servosterzo era di serie. I cerchi erano da 15 pollici e adottavano pneumatici Firestone Sports Car 200.\nPi\u00f9 potente della COPO 427 e della Yenko vi era la ZL1, costruita in 69 esemplari per ottenere l'omologazione a competere nelle drag-racing del campionato NHRA. Come propulsore era impiegato un V8 427 derivato dalle Chaparral che erogava la potenza di 500 CV.\nSeconda generazione (1970-1981).\nDopo soli quattro anni venne presentata la seconda serie della Camaro con evidenti modifiche soprattutto all'estetica. Tutte le misure di ingombro aumentarono rispetto alla serie precedente. La seconda fu anche la serie che rimase per pi\u00f9 tempo in produzione, per 12 anni. Le trasmissioni disponibili erano manuale a quattro marce o automatica a 3 marce.\nLa versione di punta della seconda generazione fu la Z28, equipaggiata con un propulsore LT-1 350 da 360 CV di potenza abbinato ad un cambio automatico. La vettura era identificabile anche grazie alle decalcomanie da gara sulla carrozzeria e al cofano con apertura centrale.\nTerza generazione (1982-1992).\nTra le modifiche nella meccanica introdotte nella terza versione di Camaro del 1982 sono da citare l'introduzione dell'iniezione e quella dei nuovi cambi manuali a 5 marce o automatici a 4. Contemporaneamente vennero introdotti dei nuovi propulsori di cilindrata ridotta rispetto alle serie precedenti, in modo che la scelta, sempre piuttosto vasta spaziasse ora dai 2,5 ai 5,7 litri.\nUna modifica estetica appariscente fu l'adozione dei fari anteriori di forma quadrata al posto di quelli circolari in uso fino ad allora.\nNel 1985 la Chevrolet rilasci\u00f2 una versione speciale della Camaro di terza generazione, e cio\u00e8 la IROC-Z (il cui nome deriva dal campionato International Race of Champions). \nLe modifiche apportate consistevano in sospensioni modificate, decalcomanie dedicate e un sistema di iniezione PFI (Port Fuel Injection) derivato dalla Chevrolet Corvette.\nQuarta generazione (1993-2002).\nLa quarta generazione di Camaro, entrata in produzione nel 1993, subito dopo la presentazione del modello speciale ricordante il 25 anniversario della presentazione, fu una rivoluzione estetica rispetto alle antenate. La linea divenne tondeggiante, seguendo i dettami stilistici del periodo, e il numero di propulsori disponibili si ridusse; rimanevano disponibili solo i motori a V da 6 o 8 cilindri, in cilindrate che spaziavano fra i 3400 e i 5700 centimetri cubici.\nLa trazione \u00e8 posteriore con motore anteriore. I freni sono a disco autoventilati. Il modello base era equipaggiato con il 3400 V6 L32, mentre le versioni Z28 montavano un 5700 V8 LT1 da 285 CV. A partire dal 1995 in California, e 1996 su tutti i mercati, le versioni base adottarono il nuovo 3800 V6 L36, pi\u00f9 potente rispetto all'L32 ed in grado di attenersi alle rigide normative sull'inquinamento imposte all'epoca, mentre sulle versioni Z28 ed SS (introdotta nel 1996) venne sostituito il vecchio 5700 LT1 con il nuovo 5700 LS1, in alluminio con camicie in ghisa, capace di erogare 305 CV. Nel 1998 venne eseguito un restyling.\nGli ingombri del modello fino al 1999 erano di 4.907 mm di lunghezza, i 1.822 e 1.303 rispettivamente di larghezza ed altezza, mentre dal 2000 fino a fine produzione la lunghezza aument\u00f2 fino a 4.915 millimetri e l'altezza diminu\u00ec di soli tre millimetri (1.300\u00a0mm).\nCon la quarta generazione venne trasferita anche la linea di montaggio della Camaro dagli stabilimenti di Van Nuys in California a quelli canadesi di Sainte-Th\u00e9r\u00e8se, nel Qu\u00e9bec.\nQuinta generazione (2007-2016).\nSulla base della \"Camaro Concept\" del 2006 e della \"Camaro Convertible Concept\" del 2007, la produzione della quinta generazione Camaro \u00e8 stata approvata il 10 agosto 2006. La fabbrica canadese del gruppo General Motors ne ha cominciato la produzione il 16 marzo 2009 come \"model year\" 2010. Nello stesso periodo \u00e8 stata lanciata la versione SS, dotata di un propulsore LS3 V8 da 422 CV di potenza.\nIl 22 maggio 2012 il modello \u00e8 offerto in versione coup\u00e9 o cabrio, in 2 motorizzazioni ed in 2 serie diverse di allestimento: base e \"45th\". Tutte le versioni sono equipaggiate da un motore V8 aspirato di 6,2 litri di cilindrata da 405 o 426 CV.\nNel 2012 \u00e8 stata lanciata la versione potenziata della Camaro, la ZL1. Dotata di propulsore V8 da 550 CV, \u00e8 stata equipaggiata con il servosterzo elettronico e con il Magnetic Ride Control, il quale si occupa della gestione delle sospensioni in tempo reale. L'aerodinamica \u00e8 stata migliorata con l'introduzione di nuovi elementi in fibra di carbonio. Gli pneumatici sono stati ingranditi ed \u00e8 stato introdotto un nuovo tipo di scarico sportivo.\nSesta generazione (2016-).\nIl 16 maggio 2015 Chevrolet ha presentato la sesta generazione della Camaro a Detroit. Il lancio, alla presenza di tutte le Camaro delle generazioni precedenti, ha coinciso con il 50\u00ba anniversario del veicolo.\nLa sesta generazione della Camaro ha iniziata ad essere venduta alla fine del 2015; l'auto \u00e8 offerta nelle versioni LT e SS costruiti sulla piattaforma \"GM Alpha\" a Lansing nel Michigan. La piattaforma \u00e8 la stessa della Cadillac ATS. La Camaro pesa 91 kg in meno rispetto alla generazione precedente. Oltre il 70% dei componenti della sesta generazione della Camaro sono unici per l'automobile e non sono condivisi con gli altri prodotti della GM.\nSono tre le motorizzazioni: un 2.0 litri turbo con quattro cilindri in linea che produce 275 CV, un nuovo 3.6 litri V6 con 335 CV, mentre per il modello SS \u00e8 presente il 6.2 litri V8 \"LT1\" con 455 CV; il modello ZL1 adotta un motore da 6.2 litri sovralimentato \"LT4\" con 650 CV e 881 Nm di coppia basata su quello della Corvette Z06 e la trasmissione \u00e8 affidata a un cambio un manuale a sei marce o a un automatico a otto rapporti. La ZL1 ha una velocit\u00e0 massima di 310 km/h, e ha stabilito un tempo sul giro al N\u00fcrburgring Nordschleife di 7:29.6, battendo il record precedente per vettura a motore anteriore detenuto dall'Alfa Romeo Giulia Quadrifoglio.\nVersioni speciali.\nChevrolet Camaro 1967 Hot Wheels Concept.\nPresso il SEMA 2012 di Las Vegas, la General Motors, in collaborazione con la Hot Wheels, ha presentato una concept car che anticipa le idee alla base della futura Camaro Hot Wheels 2013. Tale vettura, denominata Camaro 1967 Hot Wheels Concept, \u00e8 un originale Camaro di prima serie del 1967 elaborata basandosi sul modellino 1:64 realizzato nello stesso periodo dalla famosa casa di modellini automobilistici. Meccanicamente, la concept presenta un propulsore LS3 E-Rod V8 da 6,2 litri da 430 CV e 612 Nm di coppia abbinato ad un cambio automatico 4L65-E a 4 rapporti. L'assetto presenta 4 bracci tubolari nella parte anteriore e 4 bracci regolabili nella parte posteriore. I freni sono a disco con 4 pistoncini ciascuno. Esteticamente, per rassomigliare ancora di pi\u00f9 al modellino di ispirazione, la vettura presenta una verniciatura Blu elettrico, maniglie di apertura delle porte eliminate, fari anteriori oscurati, cerchioni con il disegno a stella e otto terminali di scarico laterali. Gli interni sono composti dai sedili della Camaro modello 2012 in pelle bianca con cuciture blu abbinati ai pannelli porta e posteriori, cruscotto, rivestimenti montanti e padiglione rivestiti in vinile argentato.\nChevrolet Camaro COPO Convertible.\nAl SEMA 2012, la GM ha presentato una versione speciale della Camaro di 5\u00aa generazione della Camaro, e cio\u00e8 la COPO (Central Office Production Order) Convertible. Questa vettura \u00e8 stata sviluppata per le gare di accelerazione sul quarto di miglio. Meccanicamente, la vettura presenta un propulsore 327 V8 3,5 litri abbinato ad un compressore Whipple da 4 litri. Tale configurazione permette di erogare una potenza di 550 CV controllata da un cambio Turbo 400 a 3 rapporti. Altre dotazioni inserite sono un roll-bar, un assale rinforzato e un paracadute omologati dal NHRA.\nChevrolet Camaro Z28 30th Anniversary.\nLa Chevrolet, per festeggiare i 30 anni di produzione della Camaro nel 1997, ha deciso la produzione di alcune Z28 coup\u00e9 convertibili, tutte di colore Bianco-Ghiaccio con bande arancioni. La meccanica risulta invariata rispetto alle Camaro Z28 di serie.\nChevrolet Camaro Performance Garage Concept.\nPresso il SEMA svoltosi a Las Vegas nel 2013 la Chevrolet ha presentato una nuova versione della Camaro denominata Performance Garage Concept. Basata sul modello SS, essa implementa componenti derivate dalla Z/28 e dalla ZL1. Il design \u00e8 stato ritoccato, mentre l'aerodinamica \u00e8 stata migliorata con l'introduzione di uno spoiler e di un diffusore posteriore. I vetri sono oscurati e sono presenti diversi decalcomanie dedicate.\nChevrolet Camaro SSX.\nAl SEMA del 2010 \u00e8 stata presentata la SSX, una versione ad alte prestazioni derivata dalla SS. Sono state aggiunte numerose componenti aerodinamiche in fibra di carbonio e il propulsore V8 \u00e8 stato potenziato con nuove canne, testate riviste e carter secco. Il tutto viene ora gestito da un cambio derivato della Corvette ZR1 e sono stati impiantati dei freni Brembo Gran Turismo. L'intero veicolo \u00e8 stato alleggerito eliminando ogni elemento superfluo all'impiego in pista.\nCallaway Camaro Hendrick Motorsports 25th Anniversary.\nNel 2009 la Hendrick Motorsports, uno dei grandi team del campionato statunitense NASCAR, richiese al preparatore Chevrolet Callaway la realizzazione di una versione speciale della Chevrolet Camaro SS per commemorare il 25\u00ba anniversario dalla sua entrata nel mondo delle corse. La vettura, presentata al SEMA del 2009, venne dotata di un propulsore GM LS3 V8 elaborato per produrre 582 CV di potenza. Ci\u00f2 permetteva un'accelerazione da 0 a 100\u00a0km/h in 4 secondi. Per migliorare la maneggevolezza vennero installati nuovi pneumatici sportivi, mentre l'aerodinamica venne affinata con la costruzione di un nuovo body kit aerodinamico che sfruttava componenti in carbonio per ridurre il peso.\nCallaway Camaro Camaro Z/28 SC652.\nNel 2014, basandosi sulla nuova Chevrolet Camaro Z/28, la Callaway produsse la SC652 dotata di un motore Callaway/GM LS7 V8 elaborato da 655 CV con 850 Nm di coppia.\nAttivit\u00e0 sportiva.\nTra il 1967 e il 1969 il Team Penske ha impiegato la Camaro Z28 nel campionato Trans-Am, conquistando la vittoria tra il 1968 e il 1969 con il pilota Mark Donohue. La vettura era dotata di una struttura irrigidita da un roll-bar che aveva anche la funzione di proteggere il pilota in caso di incidente. Nella sezione laterale della vettura vennero praticate diverse aperture per convogliare l'aria sull'impianto frenante in modo tale da raffreddarlo. Il propulsore era realizzato dalla Traco Racing Engines e produceva 450 CV di potenza.\nNel 1969 una Camaro venne convertita dagli studenti californiani del Chaffey College in una vettura da competizione adatta alla partecipazione al campionato Trans-Am. Realizzata su iniziativa del professor Sam Contino (docente di tecnologia automobilistica presso il college), rappresent\u00f2 la prima vettura da competizione realizzata e portata in gara dai ragazzi di un college statunitense.Nel 1971 una Chevrolet Camaro Z28 dell'Alan Green Chevrolet Team vinse il NorPac SCCA \"A\" Sedan Championship pilotata da Max Dudley. La vettura combinava diverse componenti derivate dalla sua precedente partecipazione ad eventi riservati a vetture Nascar e Trans-Am, ed'era inoltre dotata di un propulsore TRACO Engineering che produceva la potenza di 485 CV essendo abbinato ad un collettore di aspirazione Cross- Ram e a due carburatori Holley.\nNel 2008 la Chevrolet in collaborazione con la Riley Technologies ha realizzato una concept da gara della 5\u00aa generazione della Camaro. Denominata GS Racecar Concept, \u00e8 stata sviluppata per essere impiegata nella classe GS della Grand Am Koni Challenge. Il propulsore installato \u00e8 un V8 da 422 CV e 553 Nm di coppia gestito da un cambio manuale a sei marce.\nNel 2010 il team BR Racing ha deciso di iscriversi al Formula DRIFT Championship impiegando una Chevrolet Camaro SS. Il propulsore \u00e8 un GM Performance LS-A 6.2 da 600 CV di potenza, il corpo vettura \u00e8 realizzato in carbonio per contenerne il peso."}
{"id": "1366400", "revid": "121704065", "url": "https://it.wikipedia.org/wiki?curid=1366400", "title": "Otto Friedrich M\u00fcller", "text": "Biografia.\nM\u00fcller fu l'autore di \"Zoologiae Danicae Prodromus\" (1776). Quest'opera \u00e8 stato il primo studio sulla fauna della Norvegia e della Danimarca, ed \u00e8 riuscita a classificare oltre tremila specie locali. Egli fu uno dei primi a studiare i microrganismi e a stabilire la classificazione di diversi gruppi di animali.\nFu membro dell'Accademia Cesarea Leopoldina, dell'Accademia Reale Svedese delle Scienze, dell'Accademia francese delle scienze e della Societ\u00e0 di Amici della Scienza Naturale di Berlino, ed ha avuto un impatto duraturo sugli studi zoologici in Europa.\nFu un pioniere come studioso sul campo e classific\u00f2 gruppi di animali sconosciuti a Linneo (Hydrachnellae, Entomostraca e Infusoria)."}
{"id": "1366401", "revid": "46931", "url": "https://it.wikipedia.org/wiki?curid=1366401", "title": "Siti web", "text": ""}
{"id": "1366405", "revid": "889336", "url": "https://it.wikipedia.org/wiki?curid=1366405", "title": "Monastero di Horezu", "text": "Il monastero di Horezu \u00e8 un edificio religioso fondato nel 1690 dal principe Constantin Br\u00e2ncoveanu nella citt\u00e0 rumena di Horezu, in Valacchia e terminato nel 1709. \u00c8 considerato uno dei migliori esemplari di stile \"Br\u00e2ncovean\", noto per la purezza architetturale e la ricchezza dei dettagli scolpiti, per le composizioni religiose, i ritratti ex voto e i dipinti ornamentali. Il complesso comprende la chiesa, la torre campanara, la cappella e il refettorio.\nNel 1993 l'UNESCO inser\u00ec il monastero tra i patrimoni dell'umanit\u00e0.\nStoria.\nProbabilmente il nome del luogo deriva dalla denominazione degli uccelli rapaci tipici della zona, che si trovano nelle foreste che circondano il monastero (huhurezi). Fino al 1862 era un monastero soltanto maschile. Dopo che i monaci furono trasferiti a Bistri\u0163a, fu abitato da 48 suore che gestiscono il complesso dove \u00e8 presente anche un ospedale rurale da 50 posti letto. Costruito in stile Br\u00e2ncoveanu, il monastero \u00e8 stato dichiarato patrimonio dell'umanit\u00e0 dall'UNESCO dal 1993. Il monastero \u00e8 stato restaurato pi\u00f9 volte dal 1827 ed \u00e8 un edificio storico nazionale.\nDescrizione.\nSituato su una collina, il complesso monastico \u00e8 circondato da due fortificazioni. All'esterno, un muro pi\u00f9 piccolo circonda l'intera tenuta del monastero con i suoi eremi. Il secondo \u00e8 formato su tre lati da edifici di diversa altezza e ad est da un muro. L'ingresso del monastero \u00e8 sul lato sud, attraverso un campanile, che \u00e8 dotato di una massiccia porta di legno con armatura in acciaio, attrezzata. La chiesa del monastero \"Sfin\u0163ii \u00cempara\u0163i Constantin \u015fi Elena\" \u00e8 nel mezzo del complesso, con pianta a croce e lunga 32 metri, alta 14 metri ed \u00e8 stata costruita tra il 1693 e 1697. Nel vestibolo della chiesa ci sono alcune tombe, la maggior parte meravigliosamente decorate con marmo e provviste di una copertura scolpita per il principe Br\u00e2ncoveanu, ma non adempiono al loro scopo. La grande iconostasi \u00e8 scolpita in legno di tiglio e ricoperta di oro.\nLa cappella quadrata con una torre ottagonale, le cui finestre sono la fonte luminosa della cappella, si trova sul lato ovest di fronte all'ingresso della chiesa e fu costruita nel 1697. Gli affreschi della cappella furono dipinti dal 1705 al 1706 e sono ancora in buone condizioni. Oltre alla chiesa nel monastero furono costruite tre cappelle esterne. Ad est del monastero si trova la piccola chiesa Adormirea Maicii Domnului, fondata nel 1699 dalla principessa Maria - moglie del principe Br\u00e2ncoveanu - conosciuta anche come Bolni\u0163a, che \u00e8 circondata da un piccolo muro ad anello. Si possono vedere le rovine dell'ex infermeria. Circa 500 metri a nord del monastero si trova la cappella dei Santi Apostoli (costruita nel 1698) e circa 500 metri a ovest, oltre il torrente \"Romani\", la cappella di Santo Stefano (costruita nel 1703)."}
{"id": "1366410", "revid": "1543377", "url": "https://it.wikipedia.org/wiki?curid=1366410", "title": "0872", "text": "0872 \u00e8 il prefisso telefonico del distretto di Lanciano, appartenente al compartimento di Pescara.\nIl distretto comprende la parte centrale della provincia di Chieti. Confina con i distretti di Vasto (0873) a est, di Isernia (0865) a sud, di Sulmona (0864), di Pescara (085) e di Chieti (0871) a ovest.\nAree locali e comuni.\nIl distretto di Lanciano comprende 48 comuni suddivisi nelle 2 aree locali di Atessa e Lanciano (ex settori di Casoli, Lama dei Peligni, Lanciano, Torricella Peligna e Villa Santa Maria). \nI comuni compresi nel distretto sono: Altino, Archi, Atessa, Bomba, Borrello, Carpineto Sinello, Casalanguida, Casoli, Castel Frentano, Civitaluparella, Civitella Messer Raimondo, Colledimacine, Colledimezzo, Fallo, Fara San Martino, Fossacesia, Frisa, Gamberale, Gessopalena, Guilmi, Lama dei Peligni, Lanciano, Lettopalena, Montazzoli, Montebello sul Sangro, Monteferrante, Montelapiano, Montenerodomo, Mozzagrogna, Paglieta, Palena, Pennadomo, Perano, Pietraferrazzana, Pizzoferrato, Quadri, Rocca San Giovanni, Roccascalegna, Roio del Sangro, Rosello, San Vito Chietino, Santa Maria Imbaro, Sant'Eusanio del Sangro, Taranta Peligna, Tornareccio, Torricella Peligna, Treglio e Villa Santa Maria."}
{"id": "1366411", "revid": "599013", "url": "https://it.wikipedia.org/wiki?curid=1366411", "title": "Stan Van Gundy", "text": "\u00c8 il fratello di Jeff a sua volta allenatore.\nCarriera.\nGiocatore e allenatore nella NCAA.\nStan Van Gundy gioca, al college, nella squadra guidata da suo padre Bill, a SUNY Brockport e nel 1981 viene nominato nella sua citt\u00e0 come Atleta-Scolaro dell'anno.\nLavora come \"assistant coach\" al Canisius College e alla Fordham University rispettivamente nel 1987 e nel 1988. Van Gundy viene poi nominato capo allenatore del Castleton State College facendo registrare un record di 68 vittorie e 18 sconfitte. Gli ottimi risultati lo portano a guidare i ragazzi dell'Universit\u00e0 di Massachusetts Lowell. Nel 1994, Stan rimpiazza Stu Jackson come head coach dell'University of Wisconsin-Madison.\nIn otto anni di College Universitario Van Gundy registra un record di 135-92 con una percentuale di vittorie del 59,5%.\nMiami Heat.\nDopo aver svolto il ruolo di assistant coach di Pat Riley, Van Gundy viene nominato head coach della squadra quando Riley si dimette improvvisamente come allenatore prima della stagione 2003-04. Comunque Riley viene nominato presidente della franchigia.\nVan Gundy si trova a guidare una squadra che nella stagione precedente aveva vinto solo 25 partite nella stagione regolare. Riesce a portare la squadra a vincere ben 42 partite e raggiunge sorprendentemente anche il secondo turno dei Playoffs NBA del 2004, quando riesce quasi a sconfiggere gli Indiana Pacers grazie alle grandi giocate del rookie Dwyane Wade.\nDurante la \"off-season\", Riley riesce a mettere sotto contratto per gli Heat Shaquille O'Neal. La squadra arriva a met\u00e0 stagione con il miglior record nella Eastern Conference e per questo Van Gundy si ritrova, primo coach nella storia degli Heat, a guidare una squadra dell'Est all'All-Star game, peraltro conclusosi vittoriosamente. I Miami Heat terminano la stagione con 59 vittorie, confermando il miglior record della Conference. Nei playoff arrivano fino a Gara-7 delle Eastern Conference Finals dove si devono arrendere ai Detroit Pistons, complice un infortunio a Dwyane Wade.\nDopo voci su presunti dissapori con Riley, iniziate fin dalla post-sesson del 2005, Van Gundy si dimette il 12 dicembre, ufficialmente per il motivi familiari. Riley riprende il posto di head coach e guida i Miami Heat al titolo NBA del 2006.\nVan Gundy lascia gli Heat con una percentuale di vittorie pari al 60,5% (112-73).\nOrlando Magic.\nNel maggio 2007, Van Gundy riceve l'offerta di sostituire il licenziato Rick Carlisle come head coach degli Indiana Pacers.\nVan Gundy rifiuta, ma comincia a rilasciare interviste dichiarandosi in cerca di un altro posto come allenatore di una squadra NBA.\nViene subito preso in considerazione come candidato per la guida degli Orlando Magic e dei Sacramento Kings. Proprio in quei giorni Billy Donovan decide di tornare ad allenare all'Universit\u00e0 della Florida e quindi, il 5 giugno 2007, Van Gundy viene nominato allenatore dei Magic al posto di Donovan.\nDetroit Pistons.\nIl 14 maggio 2014 viene ingaggiato dai Detroit Pistons. In seguito ai risultati non soddisfacenti ottenuti dalla franchigia del Michigan sotto la sua guida, il 7 maggio 2018 Van Gundy viene ufficialmente esonerato.\nCarriera televisiva.\nHa ricoperto il ruolo di commentatore e analista per ESPN."}
{"id": "1366413", "revid": "486946", "url": "https://it.wikipedia.org/wiki?curid=1366413", "title": "Tapiro d'oro", "text": ""}
{"id": "1366415", "revid": "122702421", "url": "https://it.wikipedia.org/wiki?curid=1366415", "title": "Francesco De Geronimo", "text": "Biografia.\nFrancesco De Geronimo (anche Di Girolamo o De Gerolamo) venne al mondo il 17 dicembre 1642 nell\u2019antichissima citt\u00e0 di Grottaglie, a pochi chilometri da Taranto. Primogenito di undici figli, di cui tre ecclesiastici (\"Giuseppe Maria, Cataldo e Tommaso\"), nacque dall\u2019unione di Giovanni Leonardo De Geronimo (1619) con Gentilesca Roy (1621), figlia di Antonio, che in seguito prese il cognome di Gravina per l'insistenza del popolo nel designarla con il nome della citt\u00e0 di provenienza. La sua famiglia fu qualificata dai biografi contemporanei come \u00abonorata\u00bb e \u00abdecorosa\u00bb.\nGli antenati.\nIl padre e la madre di Francesco provenivano entrambi da famiglie benestanti. Il casato del padre, quello dei \"de Geronimo\", dai documenti d\u2019archivio, risulta essere stato uno dei pi\u00f9 antichi e ragguardevoli della regione. Il primo catasto onciario di Grottaglie, che risale al 1447, registra i De Geronimo fra i migliori proprietari del paese. Atti notarili del secolo seguente li dicono possessori di quota parte dei beni locali di Caprarica e Giulianello, territori questi dove insistevano importanti masserie, e li danno iscritti nel ceto nobiliare col \u00abnobile Giovanni Giacomo de Geronimo\u00bb del quale si legge nel catasto del 1576: \u00ab\"vivit nobiliter\"\u00bb. La madre, appartenente ad una famiglia di industriali, contava essa pure nella sua discendenza pubblici amministratori e ragguardevoli sacerdoti. Essa morr\u00e0 nel 1663, all\u2019et\u00e0 di quarantadue anni, vittima della sua maternit\u00e0 in seguito all\u2019undicesimo parto.\nL\u2019infanzia.\nGrazie alla trasmissione della fede cristiana ricevuta dai suoi genitori, Francesco manifest\u00f2 un \u00abanimo molto buono\u00bb e \u00abuna predisposizione alle cose sante di Dio\u00bb. Si distinse per la generosit\u00e0 verso i poveri, operando, secondo la tradizione un miracolo in giovanissima et\u00e0, miracolo conosciuto come: \"il miracolo del pane\". All\u2019et\u00e0 di dieci anni, senti una forte devozione a Ges\u00f9 e, con il parere favorevole dei genitori, decise di entrare nella neonata comunit\u00e0 dei padri Teatini, Congregazione costituitasi presso la chiesa di S. Mattia ed eretta nel 1641 per disposizione ed autorit\u00e0 dell\u2019arcivescovo di Taranto, Tommaso Caracciolo (1637 - 1663), sotto il patrocinio del beato Gaetano Thiene, che pochi anni dopo fu solennemente canonizzato da Papa Clemente X. Qui nel dicembre del 1658 ricevette, dalle mani del Caracciolo, 'col rito della Chiesa', la tonsura e fu incaricato della custodia e della pulizia della chiesa, come pure si dedic\u00f2 all\u2019insegnamento del catechismo ai ragazzi.\nIl seminario e l\u2019Ordine sacro.\nNegli undici anni di vita passati nella comunit\u00e0 dei padri Teatini, il giovane De Geronimo, si guadagn\u00f2 l\u2019appellativo di \u201cAngelo\u201d per la sua purit\u00e0 di coscienza, il lodevole servizio, la carit\u00e0 e lo zelo dimostrati verso ogni persona di qualunque ceto sociale di appartenenza. In questo periodo matur\u00f2 in lui la vocazione sacerdotale e il 25 maggio 1659 venne aggregato al Capitolo e Clero grottagliese e subitamente inviato al seminario di Taranto per continuare gli studi di retorica, scienze e filosofia presso il Collegio dei Gesuiti. Venne ordinato suddiacono nel 1664 e in seguito diacono. Nel 1665, su consiglio dei suoi maestri, si rec\u00f2 a Napoli insieme con il fratello minore Giuseppe Maria, anch'egli ex alunno dei preti di San Mattia che i genitori volevano mandare a bottega da un artista di fama, avendo una predisposizione alla pittura. A Napoli frequent\u00f2 i corsi di Diritto civile e Diritto canonico conseguendo la laurea \"In utroque iure\". Per non pesare sul bilancio familiare chiese e ottenne di permanere nel collegio massimo dei Gesuiti napoletani come assistente dei giovani studenti. Il 20 marzo 1666 a Pozzuoli fu ordinato presbitero dalle mani del vescovo Benito S\u00e1nchez de Herrera, regolarizzando cos\u00ec la sua posizione nel collegio e iniziando tra molte difficolt\u00e0 il suo noviziato. Nel 1670 divent\u00f2 Gesuita prima ancora di terminare gli studi teologici, che complet\u00f2 qualche anno dopo per poter sostenere l'esame \"de universa philosophia et theologia\" richiesto dalle costituzioni dell'Ordine per la professione solenne dei quattro voti.\nNella Napoli rinascimentale.\nLa situazione socio-religiosa della pi\u00f9 grande citt\u00e0 del mezzogiorno italiano, nella seconda met\u00e0 del seicento, era estremamente seria. Da una parte, lo splendore medievale, rinascimentale e barocco delle sue vie, dei palazzi e delle chiese; dall'altra, lo squallore malsano dei vicoli, dei \"bassi\" e dei \"fondaci\", topaie senza luce, dove in penosa promiscuit\u00e0 viveva la maggior parte della popolazione. Fu per loro la voce dell'\"oggi\" di Dio, del suo giudizio sulla storia dell'uomo; il pacificatore, il consolatore del povero, dell'afflitto, del malato, del carcerato, dello schiavo.\nApostolato missionario.\nDal 1670 al 1674 svolse un intenso apostolato missionario nel Regno di Napoli e accett\u00f2 di recarsi in missione in Terra d'Otranto e di Bari, presso la Diocesi di Lecce (1671-1674), rivelando doti straordinarie di predicatore zelante ed efficace.\nA Lecce, nella Chiesa del Ges\u00f9 il 2 luglio 1672, a biennio di noviziato compiuto, egli pronunzi\u00f2, presso la tomba del venerato Bernardino Realino, i voti semplici di povert\u00e0, castit\u00e0, obbedienza, coi quali entr\u00f2 a far parte giuridicamente della Compagnia. \nQui durante le prediche missionarie fu segnalato al vescovo di Lecce monsignor Antonio Pignatelli. Quel medesimo che pi\u00f9 tardi, quale arcivescovo di Napoli, si terr\u00e0 cos\u00ec caro il santo missionario da cederlo a stento solo per qualche tempo agli altri pastori di anime che lo richiederanno per le loro diocesi, e che poi, dal soglio di Pietro, sotto il nome d\u2019Innocenzo XII, sar\u00e0 il rigido censore dei costumi, il tenero padre dei poveri, il severo condannatore del quietismo.\nL'incarico leccese fu di breve durata sicch\u00e9 nell'estate del 1674 venne richiamato a Napoli dal provinciale A. Del Pozzo.\nUna volta rientrato a Napoli, nel 1675, per sostenere l'esame \"ad gradum\", vi rimase poi per tutta la vita addetto alle missioni popolari che lo fecero apostolo di Napoli e ricordato per il suo dolce e severo monito di \"Tornate a Cristo!\" Completato finalmente il \"cursus studiorum\", il 25 maggio 1675 chiese ufficialmente di partire per le missioni dell'India o dell'Oriente, ottenendo la risposta di \"le tue indie saranno Napoli\". L'8 dicembre 1682 a Napoli, comp\u00ec la solenne professione religiosa ricoprendo un triplice ufficio: le missioni al popolo, la Comunione generale ogni terza domenica del mese e la conversione delle donne di cattiva vita. Va inoltre ricordata un'altra attivit\u00e0 apostolica del De Geronimo, quella cio\u00e8 degli esercizi spirituali alle diverse classi di persone: i monasteri di religiosi (compresi quelli femminili), i conservatori per la giovent\u00f9 al fine di alimentare ed ammaestrare nei mestieri gli orfani e le orfane della povera gente, i carcerati e i galeotti delle navi.\nProfezia sulla vita e santit\u00e0 di Alfonso Maria de' Liguori.\nIl santo grottagliese, chiamato dai coniugi Giuseppe Liguori e Anna Maria Caterina Cavalieri, originaria del brindisino nella loro residenza estiva di Marianella, a benedire il primogenito Alfonso, prendendolo tra le braccia, esclam\u00f2: \u00abQuesto bambino, vivr\u00e0 vecchio vecchio, n\u00e9 morir\u00e0 prima degli anni novanta: sar\u00e0 vescovo e santo e far\u00e0 grandi cose per Ges\u00f9 Cristo\u00bb\" Una profezia che la madre di Alfonso, Donna Anna Cavalieri, conserver\u00e0 nel cuore e sveler\u00e0 molti anni dopo al P. Antonio Tannoia primo grande biografo del santo napoletano.\nLa diffusione della devozione a San Ciro.\nIl De Geronimo manifest\u00f2 un'ardente carit\u00e0 \"infiammato d'amore verso Ges\u00f9 Cristo eucaristico e la sua santissima Madre\". Nel 1676 ide\u00f2 uno stendardo ed un inno mariano Dio vi salvi Regina per la sua congregazione, inno che nel 1735 venne adottato come inno nazionale della Corsica.\nLa sua testimonianza di venerazione e profonda devozione era spesso accompagnata da una parola calda di fede che penetr\u00f2 con facilit\u00e0 nel cuore dei penitenti ai quali riusc\u00ec a inculcare anche la devozione a San Ciro, medico e martire, il cui corpo riposa nella cappella omonima della Chiesa del Ges\u00f9 Nuovo a Napoli. Si narra che durante la sua predicazione portasse con s\u00e9 alcune reliquie in una teca e se ne servisse per benedire gli ammalati. Adoperava inoltre alcuni sacramentali che egli definiva \u2018medicamenti con i quali San Ciro sana i suoi infermi\u2019, e cio\u00e8 \u2018l'olio della sua lampada; l'acqua benedetta colla sua reliquia; li fiori polverizzati; le sue figure\u2019. Numerose sarebbero state le guarigioni e ci\u00f2 contribu\u00ec a diffondere la devozione di San Ciro presso il popolo napoletano. In questo modo attribuiva al medico martire tutti i prodigi che andava operando durante le sue prediche, sebbene molti testimoni del tempo ritengano che Iddio operasse miracoli per le sue stesse virt\u00f9 e che egli, nella sua umilt\u00e0, si celasse dietro il potere taumaturgico di San Ciro). Si deve a lui l\u2019istituzione della celebrazione religiosa del 31 gennaio (che ebbe inizio nell\u2019anno 1693) in memoria del martirio di San Ciro; lo si rileva da un manoscritto di S. Francesco De Geronimo, nel quale \u00e8 annotato: \u00abNella nostra chiesa \u00e8 stato dato principio ad una nuova festa in onore di S. Ciro, medico, eremita e martire\u00bb.\nCulto.\nAlla sua morte avvenuta, l'11 maggio 1716 a Napoli, la salma venne sepolta di notte e di nascosto per evitare che la folla dei fedeli potesse ricavarne reliquie come fece poi distruggendo il suo confessionale, mentre gi\u00e0 da tempo circolavano in citt\u00e0 stampe e ritratti del gesuita considerati miracolosi ed appesi nei confessionali e nelle pubbliche vie.\nSul suo sepolcro nella Chiesa del Ges\u00f9 Nuovo, la domenica dopo la sua morte, 42.000 persone parteciperanno all'eucaristia, centro animatore e meta di tutta la sua attivit\u00e0, vitale oltre la morte stessa.\nInattesa e rapidissima fu la diffusione, subito dopo la morte, della fama di santit\u00e0 e delle gesta meravigliose della sua vita non tanto, come naturale, a Napoli e nel suo regno, ma nei paesi d\u2019Oltralpe e segnatamente in Germania, Austria, Belgio, Olanda, Boemia e Polonia.\nFu beatificato da papa Pio VII il 2 maggio 1806 e canonizzato da papa Gregorio XVI, il 26 maggio 1839. La sua festa fu fissata nel giorno della sua morte.\nIl corpo del santo rimase nella Chiesa del Ges\u00f9 Nuovo a Napoli fino a dopo la seconda guerra mondiale, successivamente fu trasportato nella sua patria, nella chiesa dei Gesuiti di Grottaglie\nil 26 agosto 1945, in seguito ad una \u201cperegrinatio\u201d organizzata dall\u2019allora padre Provinciale Alberto Giampieri.\nSan Francesco De Geronimo \u00e8 patrono di Grottaglie e Napoli"}
{"id": "1366417", "revid": "1833487", "url": "https://it.wikipedia.org/wiki?curid=1366417", "title": "Cappello a cono di paglia", "text": "Il cappello a cono di paglia, chiamato \"d\u01d2u l\u00ec\" () in Cina e Taiwan, \"satgat\" () in Corea, in Giappone, \"n\u00f3n l\u00e1\" (\"cappello di foglie\") in Vietnam, \u00e8 un tipo di cappello di paglia originario dell'est e sud-est asiatico. Ha una forma conica e viene fissato mediante una stringa di tessuto che passa sotto il mento, spesso di seta; all'interno \u00e8 presente un'altra fascia che non lo fa muovere sulla testa. Questo cappello viene usato essenzialmente come protezione dal sole e dalla pioggia, specialmente da chi lavora nei campi di riso.\nData la forma particolare, \u00e8 diventato quasi un sinonimo dell'Asia e degli asiatici in generale. \nIn passato esisteva una versione militare del cappello in Giappone, lo \"jingasa\" (\u9663\u7b20), che era un elmetto fatto con pelle laccata indurita."}
{"id": "1366419", "revid": "135224", "url": "https://it.wikipedia.org/wiki?curid=1366419", "title": "Mondine", "text": ""}
{"id": "1366426", "revid": "78273", "url": "https://it.wikipedia.org/wiki?curid=1366426", "title": "Sugegasa", "text": ""}
{"id": "1366427", "revid": "78273", "url": "https://it.wikipedia.org/wiki?curid=1366427", "title": "D\u01d2u l\u00ec", "text": ""}
{"id": "1366429", "revid": "78273", "url": "https://it.wikipedia.org/wiki?curid=1366429", "title": "Cappello di bamb\u00f9", "text": ""}
{"id": "1366430", "revid": "78273", "url": "https://it.wikipedia.org/wiki?curid=1366430", "title": "N\u00f3n l\u00e1", "text": ""}
{"id": "1366431", "revid": "78273", "url": "https://it.wikipedia.org/wiki?curid=1366431", "title": "Cappello giapponese", "text": ""}
{"id": "1366432", "revid": "78273", "url": "https://it.wikipedia.org/wiki?curid=1366432", "title": "Cappello cinese", "text": ""}
{"id": "1366437", "revid": "1684799", "url": "https://it.wikipedia.org/wiki?curid=1366437", "title": "Kle\u00dfen-G\u00f6rne", "text": "Kle\u00dfen-G\u00f6rne \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 parte dell'Amt Rhinow.\nGeografia fisica.\nKlessen-G\u00f6rne si trova a circa 70\u00a0km a nord-ovest di Berlino ed a circa 15 a nord-est di Rathenow. \u00c8 attraversato dal canale fluviale \"Havell\u00e4ndisches Luch\", che separa il territorio comunale dal circondario dell'Ostprignitz-Ruppin.\nStoria.\nI due centri abitati danno vita al nuovo comune, fondendosi, il 31 dicembre 2002. Le prime notizie riguardo Klessen risalgono al 1230, con l'allora toponimo \"Cletsim\", successivamente \"Cletzin\".\nSociet\u00e0.\nEvoluzione demografica.\nCon soli 412 abitanti (al dato 2007), Kle\u00dfen-G\u00f6rne \u00e8 il comune meno popoloso del Brandeburgo.\nSuddivisione amministrativa.\nIl comune di Kle\u00dfen-G\u00f6rne si compone di 2 centri abitati (\"Ortsteil\"):"}
{"id": "1366438", "revid": "11342360", "url": "https://it.wikipedia.org/wiki?curid=1366438", "title": "Klessen-G\u00f6rne", "text": ""}
{"id": "1366439", "revid": "25656150", "url": "https://it.wikipedia.org/wiki?curid=1366439", "title": "Torre del Fiume", "text": ""}
{"id": "1366440", "revid": "287204", "url": "https://it.wikipedia.org/wiki?curid=1366440", "title": "Klessen-Gorne", "text": ""}
{"id": "1366441", "revid": "11342376", "url": "https://it.wikipedia.org/wiki?curid=1366441", "title": "Klessen-Goerne", "text": ""}
{"id": "1366443", "revid": "11342401", "url": "https://it.wikipedia.org/wiki?curid=1366443", "title": "Kle\u00dfen", "text": ""}
{"id": "1366444", "revid": "11342410", "url": "https://it.wikipedia.org/wiki?curid=1366444", "title": "Klessen", "text": ""}
{"id": "1366445", "revid": "11342421", "url": "https://it.wikipedia.org/wiki?curid=1366445", "title": "G\u00f6rne", "text": ""}
{"id": "1366447", "revid": "11342429", "url": "https://it.wikipedia.org/wiki?curid=1366447", "title": "Goerne", "text": ""}
{"id": "1366448", "revid": "11342438", "url": "https://it.wikipedia.org/wiki?curid=1366448", "title": "Gorne", "text": ""}
{"id": "1366452", "revid": "287204", "url": "https://it.wikipedia.org/wiki?curid=1366452", "title": "Luigi Pensuti", "text": "Biografia.\nLuigi Pensuti compie gli studi classici, dopodich\u00e9 si iscrive prima alla facolt\u00e0 di medicina e poi a quella di architettura; tuttavia non si laurea e nel 1925 si sposa con Vittoria Cuggiani; nel 1927 si trasferisce a Civita Castellana, dove lavora in una fabbrica di ceramiche come direttore artistico. Da questo matrimonio nascer\u00e0 una figlia, Luciana, ma Vittoria muore di peritonite gi\u00e0 nel 1928. Pensuti, affidata la figlia a sua madre Vincenza, si reca a Parigi per continuare a lavorare con la \"Compagnia marionettistica dei Piccoli\" di Vittorio Podrecca, per il quale era scenografo e costumista delle marionette. Durante la sua permanenza in Francia fa la conoscenza di Camillo Mastrocinque e Carlo Cossio, ed inizia a lavorare con quest'ultimo ad alcuni film a pupazzi animati in passo uno. \nNel 1930 fa ritorno in Italia, a Roma, dove trova i finanziamenti per fondare la SICED (Studio di Cinematografia Tecnica), in via Crescenzio prima e in via Maria Luisa di Savoia poi. Qui fa la conoscenza di Trilussa, con il quale realizza dei cortometraggi ispirati alle sue poesie, come \"La vispa Teresa\" nel 1931, un cortometraggio sonoro, con la voce della piccola figlia Luciana. Il buon successo di critica spinse gli autori a presentarlo al Minculpop, ma Trilussa era malvisto dal regime, e Luigi volle firmarsi anche Liberio, cos\u00ec il film venne giudicato sconcio e tutti gli otto film della coppia vennero ritirati e distrutti.\nNel 1932 Luigi Pensuti venne convocato da Benito Mussolini per dei lungometraggi educativi da un'ora e mezza, in seno alla campagna \"antitubercolare\". Si risposa nel 1936 con Libia Francescangeli. Da questo matrimonio nasceranno Livia (1938) e Luisa (1943).\nMuore nel 1946 a Molteno, a causa di un terzo ictus, nel tentativo di trovare commissioni in Milano.\nBibliografia.\nRaffaella Scrimitore, Le origini dell'animazione italiana. La storia, gli autori e i film animati in Italia 1911-1949, Latina, Tunu\u00e9, 2013, ISBN 978-88-97165-71-2."}
{"id": "1366457", "revid": "1228162", "url": "https://it.wikipedia.org/wiki?curid=1366457", "title": "Mario Vercellino", "text": "Carriera.\nVenne nominato sottotenente di artiglieria nel 1898. Trasferito allo Stato Maggiore dopo una formazione alla Scuola di Guerra, partecip\u00f2 alla campagna di Libia ed alla prima guerra mondiale, come comandante del 1\u00ba Reggimento artiglieria da montagna. Dopo aver comandato dal 1929 al 1931 il Servizio Informazioni Militare, ebbe una fiorente carriera: alla guida dell'artiglieria del Corpo d'Armata di Alessandria (1932-1934), della Divisione Superga (1934), della Scuola di guerra e del Corpo d'armata di Torino (1935-1940), e della 6\u00aa Armata carri della Guardia (1940).\nDurante la seconda guerra mondiale comand\u00f2 la Armata del Po, durante la campagna di Francia (1940) e la 9\u00aa Armata in Albania (1940-1941) durante la campagna di Grecia.\nSuccessivamente fu aiutante di campo di Vittorio Emanuele III di Savoia (1941-1942) e dal 16 novembre 1942 all'8 settembre 1943 nuovamente della 4\u00aa Armata di occupazione in Francia, con la quale supervision\u00f2 l'armistizio.\nTerminato il servizio nel 1945 con il grado di generale d'armata, mor\u00ec a Sanremo l'11 luglio 1961, nella sua abitazione, a causa di un collasso cardiaco."}
{"id": "1366458", "revid": "38120", "url": "https://it.wikipedia.org/wiki?curid=1366458", "title": "0865", "text": "0865 \u00e8 il prefisso telefonico del distretto di Isernia, appartenente al compartimento di Pescara.\nIl distretto comprende gran parte della provincia di Isernia. Confina con i distretti di Lanciano (0872) a nord, di Vasto (0873) e di Campobasso (0874) a est, di Caserta (0823) a sud, di Cassino (0776) e di Sulmona (0864) a ovest.\nAree locali e comuni.\nIl distretto di Isernia comprende 49 comuni suddivisi nelle 3 aree locali di Agnone (ex settori di Agnone, Capracotta, Carovilli e Forl\u00ec del Sannio), Isernia (ex settori di Cantalupo nel Sannio, Carpinone e Isernia) e Venafro (ex settori di Rocchetta a Volturno e Venafro). I comuni compresi nel distretto sono: Acquaviva d'Isernia, Agnone, Belmonte del Sannio, Cantalupo nel Sannio, Capracotta, Carovilli, Carpinone, Castel del Giudice, Castel San Vincenzo, Castelpetroso, Castelpizzuto, Castelverrino, Cerro al Volturno, Chiauci, Civitanova del Sannio, Colli a Volturno, Conca Casale, Filignano, Forl\u00ec del Sannio, Fornelli, Isernia, Longano, Macchia d'Isernia, Macchiagodena, Miranda, Montaquila, Montenero Val Cocchiara, Monteroduni, Pesche, Pescolanciano, Pescopennataro, Pettoranello del Molise, Pietrabbondante, Pizzone, Poggio Sannita, Pozzilli, Rionero Sannitico, Roccamandolfi, Roccasicura, Rocchetta a Volturno, San Pietro Avellana, Santa Maria del Molise, Sant'Agapito, Sant'Angelo del Pesco, Scapoli, Sessano del Molise, Sesto Campano, Vastogirardi e Venafro ."}
{"id": "1366463", "revid": "122338484", "url": "https://it.wikipedia.org/wiki?curid=1366463", "title": "Torre Mozza (Ugento)", "text": "Torre Mozza \u00e8 una localit\u00e0 balneare del Salento meridionale, in provincia di Lecce, e territorialmente appartenente al Comune di Ugento.\nIl centro abitato prende il nome dall'omonima torre cinquecentesca, che si affaccia su una lunga distesa sabbiosa.\nAlla periferia dell'abitato un tratto di costa, caratterizzato dalla presenza di bacini salmastri, \u00e8 oggi utilizzato per l'acquacoltura. Il paesaggio \u00e8 ricco di canali e bacini artificiali, realizzati intorno agli anni Trenta nell'opera di bonifica di queste zone.\nSono presenti numerosi hotel e villaggi, con annessi lidi, che ripopolano il paese durante il periodo estivo.\nLa torre.\nLa torre, eretta per ordine del Re Carlo V nel XVI secolo, era destinata all'avvistamento e per la difesa delle coste salentine contro le invasioni dei pirati Saraceni, nella sommit\u00e0 vi era una pira di legna che veniva accesa in caso di avvistamento di navi saracene (nella tradizione popolare \u00e8 rimasta a rappresentazione di una situazione di pericolo il detto \"mamma li turchi\" ovvero: attenzione arrivano i saraceni e/o turchi) per avvisare, con il fumo prodotto dalla combustione, le altre torri costiere limitrofe e quelle presenti nelle masserie nell'entroterra. Al primo piano vi \u00e8 un locale dove erano posizionate le sentinelle, esse avevano a disposizione dei cavalli attraverso i quali, in caso di una imminente invasione, avvisavano la popolazione dei paesi nell'entroterra, compreso il capoluogo di Ugento. Torre Mozza apparteneva anticamente al territorio di Gemini che a sua volta era un ex Feudo della Mensa vescovile.\nDetta torre ha forma di tronco di cono, e durante la seconda guerra mondiale \u00e8 stata usata dai soldati come postazione di mitragliamento.\nRealizzata nel 1565 con il nome di \"torre dei Fiumi\" e crollata appena ultimati i lavori, \u00e8 stata successivamente riedificata. Nel corso dei secoli sono avvenuti crolli parziali della stessa. Per questo le \u00e8 stato attribuito il nome di Torre Mozza."}
{"id": "1366467", "revid": "106908", "url": "https://it.wikipedia.org/wiki?curid=1366467", "title": "Mano Nera", "text": ""}
{"id": "1366470", "revid": "125797567", "url": "https://it.wikipedia.org/wiki?curid=1366470", "title": "Marcia per la pace Perugia-Assisi", "text": "La Marcia per la pace PerugiAssisi \u00e8 una manifestazione del movimento pacifista italiano. Si svolge solitamente tra fine settembre e inizio ottobre, approssimativamente ogni due/tre anni, e si snoda per un percorso di circa 24 chilometri, da Perugia fino ad Assisi.\nIl sito ufficiale della marcia \u00e8 www.perugiassisi.org \nLa prima marcia.\nLa prima marcia si sette (che vuol dire?) domenica 24 settembre 1961 su iniziativa di Aldo Capitini e voleva essere un corteo nonviolento che testimoniasse a favore della carmi carmi (che significa?) della solidariet\u00e0 dei popoli. Capitini prese spunto dai pacifisti anglosassoni che nel 1958, guidati dal filosofo Bertrand Russell, si radunarono ad Aldermaston per una protesta antinucleare. Ad Assisi sfilarono circa 20\u00a0000 persone tra cui Arturo Carlo Jemolo, Guido Piovene, Renato Guttuso ed Ernesto Rossi. In prima fila accanto a Capitini, Andrea Gaggero, Giovanni Arpino e Italo Calvino.\nNel libro \"Opposizione e liberazione\" Capitini descrisse l'esperienza della marcia: \nIn questa occasione venne per la prima volta utilizzata la Bandiera della pace, simbolo dell'opposizione nonviolenta a tutte le guerre. All'indomani della prima Marcia Aldo Capitini fond\u00f2 il Movimento Nonviolento.\nLe marce successive.\nClicca QUI per rivedere tutte le marce\n1\u00aa Marcia Perugia-Assisi - 24 settembre 1961- Per la pace e la fratellanza tra i popoli\n2\u00aa Marcia per la pace Perugia-Assisi - 24 settembre 1978 - Mille idee contro la guerra\n3\u00aa Marcia per la pace Perugia-Assisi - 27 settembre 1981- Contro la guerra: a ognuno di fare qualcosa\n4\u00aa Marcia per la pace Perugia-Assisi - 6 ottobre 1985 - Contro il riarmo, blocchiamo le spese militari\n5\u00aa Marcia per la pace Perugia-Assisi - 2 ottobre 1988 - Per un\u2019Europa nonviolenta\n6\u00aa Marcia per la pace Perugia-Assisi - 7 ottobre 1990 - In cammino per un mondo nuovo: a ognuno di fare qualcosa\n7\u00aa Marcia per la pace Perugia-Assisi - 1 novembre 1992 - Liberi dalla mafia, dalla corruzione e dalla violenza\n8\u00aa Marcia per la pace Perugia-Assisi - 26 settembre 1993 - Guerra nell\u2019ex Yugoslavia: fermiamola!\n9\u00aa Marcia per la pace Perugia-Assisi - 24 settembre 1995 - Noi popoli delle Nazioni Unite\n10\u00aa Marcia per la pace Perugia-Assisi - 12 ottobre 1997 - Noi popoli delle Nazioni Unite per un\u2019economia di giustizia\n11\u00aa Marcia per la pace Perugia-Assisi - 16 maggio 1999 - Contro la doppia guerra del Kosovo: a ognuno di fare qualcosa\n12\u00aa Marcia per la pace Perugia-Assisi - 26 settembre 1999 - Un altro mondo \u00e8 possibile: costruiamolo insieme\n13\u00aa Marcia per la pace Perugia-Assisi - 14 ottobre 2001 - Cibo, acqua e lavoro per tutti\n14\u00aa Marcia per la pace Perugia-Assisi - 12 maggio 2002 - Per la pace in Medio Oriente. Contro la guerra infinita\n15\u00aa Marcia per la pace Perugia-Assisi - 12 ottobre 2003 - Per un\u2019Europa di pace\n16\u00aa Marcia Perugia-Assisi per la giustizia e la pace - 11 settembre 2005 - Mettiamo al bando la miseria e la guerra. Riprendiamoci l\u00b4Onu. Io voglio, tu vuoi, noi possiamo\n17\u00aa Marcia Perugia-Assisi - 7 ottobre 2007 - Tutti i diritti umani per tutti\n18\u00aa Marcia per la pace Perugia-Assisi - 16 maggio 2010 - Abbiamo bisogno di un\u2019altra cultura\n19\u00aa Marcia per la pace Perugia-Assisi - 25 settembre 2011 - Per la pace e la fratellanza dei popoli\n20\u00aa Marcia Perugia-Assisi per la pace e la fraternit\u00e0 - 19 ottobre 2014 - 100 anni di guerre bastano \n21\u00aa Marcia Perugia-Assisi della pace e della fraternit\u00e0 \u2013 9 ottobre 2016 - Vinci l\u2019indifferenza\n22\u00aa Marcia Perugia-Assisi della pace e della fraternit\u00e0 \u2013 7 ottobre 2018 - Fraternit\u00e0\nCatena Umana della pace e della fraternit\u00e0 da Perugia ad Assisi \u2013 11 ottobre 2020 - Time for Peace - Time to Care\n24\u00aa Marcia per la pace Perugia-Assisi - 10 ottobre 2021- I Care"}
{"id": "1366471", "revid": "468393", "url": "https://it.wikipedia.org/wiki?curid=1366471", "title": "Gatto (arma)", "text": "Il gatto era una macchina da assedio usata nel medioevo, discendente della testuggine romana.\nStruttura.\nMunito di ruote e privo di pavimentazione (cosicch\u00e9 potesse essere mosso dai soldati all'interno), dotato di aperture smontabili sulla parte anteriore per consentire il lavoro ai genieri, il gatto era costruito generalmente con legno di quercia che veniva bagnato e coperto con pelli fresche di animali e sottili lamine di metallo allo scopo di evitare gli incendi dovuti ai proiettili che gli assediati scagliavano dalle mura.\nPoteva essere lungo dai quattro agli otto metri e trasportare fino a 100 uomini armati.\nUtilizzo.\nArma d'assedio piuttosto vulnerabile, il suo scopo principale era quello di permettere agli assedianti di avvicinarsi il pi\u00f9 possibile alle mura nemiche consentendo ai genieri e ai minatori di lavorare alla demolizione delle stesse; i gatti venivano inoltre utilizzati per riempire i fossati nemici, livellare il terreno, improvvisare corridoi protetti allineando pi\u00f9 gatti assieme e facilitare l'avanzamento di macchine d'assedio pi\u00f9 grandi come le torri d'assedio."}
{"id": "1366477", "revid": "1573940", "url": "https://it.wikipedia.org/wiki?curid=1366477", "title": "Pieris rapae", "text": "La cavolaia minore o rapaiola (Pieris rapae ()), \u00e8 un lepidottero appartenente alla famiglia Pieridae.\nDescrizione.\nAdulto.\n\u00c8 simile alla Pieride del biancospino, ma contraddistinta da dimensioni minori. La fascia apicale \u00e8 estesa verso il basso fino alla VI venatura. La femmina presenta una sfumatura giallastra e due macchie nere sull'ala anteriore.\nL'apertura in genere \u00e8 di 50 - 60,5\u00a0mm.\nLe generazioni dei mesi estivi presentano una colorazione pi\u00f9 scura sulle parti superiori e sulle parti inferiori dell'ala posteriore, mentre le generazioni primaverili risultano pi\u00f9 grigiastre.\nUova.\nSi trovano, da marzo a ottobre, sulla pagina superiore o inferiore delle foglie.\nLarva.\nLe larve, di colorazione verde-giallognola, sono presenti tutto l'anno, ma solitamente da marzo a novembre, isolate e ben mimetizzate nella vegetazione. Il bruco risulta molto simile a quello di \"Pieris napi\" (Pieride del navone), da cui pu\u00f2 essere distinto per la presenza di una linea gialla lungo il dorso, segnatamente nelle ultime deposizioni.\nPupa.\nLe pupe sono succinte e si possono trovare tutto l'anno, su ogni tipo di supporto verticale. La specie trascorre l'inverno sotto forma di pupa, ma se la stagione non \u00e8 molto rigida, si possono trovare anche larve.\nDistribuzione e habitat.\nLa specie \u00e8 diffusa dall'Europa all'Africa del Nord e al Giappone. Alcuni esemplari sono stati introdotti in Nordamerica. Rinvenibile anche in Australia. Diffusa in tutta l'Italia.\n\u00c8 uno dei lepidotteri diurni pi\u00f9 comuni e lo si pu\u00f2 trovare su terreni incolti, giardini, aree fiorite in genere, ma anche ai bordi delle strade. La fascia altimetrica va dal livello del mare fino a 2000\u00a0m di quota in Europa centrale; in Italia si spinge fino a 2300\u00a0m.\nBiologia.\nPeriodo di volo.\nDa marzo a ottobre o novembre con 2-4 generazioni l'anno.\nAlimentazione.\nIl bruco si alimenta su varie specie, coltivate e non della famiglia Brassicaceae, tra cui\nVengono inoltre parassitate le foglie di altre specie come:\nTassonomia.\nDi seguito, alcune sottospecie di \"Pieris rapae\", con relativo areale:"}
{"id": "1366482", "revid": "172866", "url": "https://it.wikipedia.org/wiki?curid=1366482", "title": "Stop-motion", "text": ""}
{"id": "1366483", "revid": "33751", "url": "https://it.wikipedia.org/wiki?curid=1366483", "title": "Fudbalski Klub Belasica", "text": "Il Fudbalski Klub Belasica (macedone: \u0444\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0411\u0435\u043b\u0430\u0441\u0438\u0446\u0430), o pi\u00f9 semplicemente Belasica, \u00e8 una societ\u00e0 calcistica macedone con sede nella citt\u00e0 di Strumica. Milita nella Vtora liga, la seconda serie del campionato macedone.\nStoria.\nFondato nel 1922, il club ha come colori sociali l'azzurro e il bianco. Ha militato nella Prva liga, la massima divisione nazionale, dal 1992, anno di fondazione del campionato macedone, al 2005-2006 e nuovamente nel 2018-2019 e nel 2020-2021.\nStrutture.\nStadio.\nGioca nello Stadio Blagoj Istatov.\nOrganico.\nCalciatori in rosa.\n\"Aggiornato al 4 settembre 2020\"\nRosa 2019-2020.\n\"Aggiornata al 20 agosto 2019\".\nRosa 2018-2019.\n\"Aggiornata al 31 gennaio 2019\".\nStatistiche e record.\nStatistiche nelle competizioni UEFA.\n\"Tabella aggiornata alla fine della stagione 2018-2019.\"\nRisultati nelle competizioni UEFA per club.\nHa partecipato, nelle stagioni 2002-2003 e 2003-2004, alla Coppa UEFA. In entrambi i casi \u00e8 stata eliminata nel turno di qualificazione."}
{"id": "1366487", "revid": "115681142", "url": "https://it.wikipedia.org/wiki?curid=1366487", "title": "Katie Roiphe", "text": "Biografia.\n\u00c8 figlia di Anne Roiphe, articolista del \"The New York Observer\", e Herman Roiphe.\nDopo la laurea a Harvard ha ricevuto il Ph.D. in Letteratura inglese a Princeton. Vive a New York.\nLa produzione letteraria.\nKatie Roiphe \u00e8 autrice di scritti politici quali \"The Morning After: Fear, Sex and Feminism\" del 1993 (pubblicato in Italia da Rizzoli nel 1993 con il titolo \"La mattina dopo\"), \"Last Night in Paradise: Sex and Morals at the Century's End\" (1997) e del romanzo \"Still She Haunts Me\", nel quale immagina il rapporto tra Charles Dodgson (Lewis Carroll) e Alice Liddell.\n\u00c8 autrice di numerosi articoli per il New York Times, The Washington Post, Slate, Esquire, Vogue, Harper's Bazaar e New Yorker.\nIn \"The Morning After: Fear, Sex and Feminism\", la Roiphe, oltre a proporre una visione non unitaria del femminismo, analizzando i diversi \" femminismi\" presenti negli Stati Uniti d'America, pone la questione del rapporto di responsabilit\u00e0 tra assunzione di droghe e alcol e stupro, da parte delle studentesse universitarie.\nAssieme a Naomi Wolf e Natasha Walter \u00e8 considerata una post-femminista.\nL'ultimo lavoro in ordine di tempo si intitola \"Uncommon Arrangements: Seven Portraits of Married Life in London Literary Circles 1910-1939\" (2007), nel quale indaga il ruolo dell'attrazione, i misteri affettivi, la persistenza e i mutamenti nell'amore, le crisi e il ruolo dell'amicizia nella coppia, prendendo spunto dalla vita di alcune coppie artistiche famose."}
{"id": "1366488", "revid": "131358", "url": "https://it.wikipedia.org/wiki?curid=1366488", "title": "FK Belasica", "text": ""}
{"id": "1366496", "revid": "2014155", "url": "https://it.wikipedia.org/wiki?curid=1366496", "title": "Caterina di W\u00fcrttemberg", "text": "Biografia.\nCaterina nacque a San Pietroburgo da Federico I del W\u00fcrttemberg e da Augusta di Brunswick-Wolfenb\u00fcttel (1764 \u2013 1788). Quando aveva 5 anni, sua madre mor\u00ec e suo padre si rispos\u00f2 con la cugina di primo grado di sua madre, Carlotta, Principessa Reale, figlia maggiore di re Giorgio III del Regno Unito.\nNel 1807 spos\u00f2 Girolamo Bonaparte, fratello minore di Napoleone, nominato da poco da quest'ultimo re di Vestfalia. Lo scopo di questo matrimonio era quello di stringere legami mediante matrimonio con i sovrani degli stati della Germania meridionale, creando cos\u00ec una serie di stati cuscinetto tra Francia ed Austria, con il vantaggio di portare inoltre la famiglia Bonaparte, borghese per nascita, al rango di famiglia reale in Europa.\nProprio per questa peculiarit\u00e0, si pu\u00f2 dire che il matrimonio non fu infelice, ma certo Caterina dovette sopportare le scappatelle ed i numerosi adulteri del marito, che i suoi stessi sudditi soprannominarono \"K\u00f6nig Lustig\" (Re Felice).\nFu sempre molto vicina all'imperatrice Maria Luisa e per questo trascorse molto tempo alla corte francese di Parigi, in particolare da quando suo marito Girolamo perse il regno di Vestfalia nel 1813, seguendolo in esilio. Dal 1816 assunse il titolo di principessa di Montfort.\nCaterina mor\u00ec a Losanna, in Svizzera, nel 1835.\nSua figlia Matilde Bonaparte fu importante mecenate di artisti e letterati. Suo figlio Napoleone Giuseppe Carlo Paolo Bonaparte fu il principale consigliere di suo cugino Napoleone III.\nMatrimonio e figli.\nIl 22 agosto 1807 spos\u00f2 a Fontainebleau Girolamo Bonaparte, divenendo perci\u00f2 regina consorte del regno di Vestfalia. Da questa unione nacquero i seguenti figli:"}
{"id": "1366497", "revid": "339392", "url": "https://it.wikipedia.org/wiki?curid=1366497", "title": "Isole linguistiche albanesi", "text": ""}
{"id": "1366503", "revid": "34928", "url": "https://it.wikipedia.org/wiki?curid=1366503", "title": "Cappello conico di paglia", "text": ""}
{"id": "1366505", "revid": "1928807", "url": "https://it.wikipedia.org/wiki?curid=1366505", "title": "Monty Roberts", "text": "Nel suo libro, scritto nel 1996, Roberts racconta di come ha imparato il linguaggio non verbale dei cavalli osservandone il comportamento allo stato brado.\nInfanzia.\nMonty nacque da Marvin e Marguerite Roberts in una tenuta di 2.300 acri di terreno che il precedente proprietario, un certo Sherwood, aveva lasciato alla citt\u00e0 di Salinas. Nelle sue ultime volont\u00e0 Sherwood poneva come condizione che i terreni venissero adibiti solamente ad attivit\u00e0 equestri.\nLa gestione della propriet\u00e0 venne affidata a Marvin Roberts. Poco dopo cominciarono i lavori di costruzione di un impianto che comprendeva un ippodromo con 20.000 posti a sedere e 800 box per i cavalli.\nMarguerite Roberts all'epoca dava lezioni di equitazione e portava sempre con s\u00e9 il piccolo Monty (allora neonato). Tre anni dopo Monty era gi\u00e0 in grado di andare al passo, al trotto e al galoppo e quello che a lui pareva una cosa normale faceva invece stupire chi lo vedeva che subito lo definiva un bambino prodigio. Fu cos\u00ec che il padre insistette perch\u00e9 Monty si impegnasse sempre di pi\u00f9 nella pratica dell'equitazione.\nNel 1947 (Monty aveva 12 anni) aiut\u00f2 Doc Leach, un amico di famiglia, a catturare 150 mustang dal deserto del Nevada per portarli al rodeo. Quando poi si rese conto che i cavalli che rimanevano feriti o non riuscivano ad essere domati sarebbero diventati cibo per cani si promise di agire diversamente l'anno venturo.\nFu cos\u00ec che a 13 anni decise di partecipare alla cattura dei cavalli selvaggi ma part\u00ec due settimane prima della tabella di marcia in modo da poter osservare il branco indisturbato. Quest'esperienza lo segn\u00f2 per sempre: fu infatti in quest'occasione che riusc\u00ec a capire come i cavalli comunichino tra di loro nel loro linguaggio non verbale e quasi totalmente silenzioso.\nMonty ha sempre sofferto di una forma grave di daltonismo tanto da vedere il mondo in bianco e nero. Fu durante questa spedizione nel Nevada che si rese conto che il proprio handicap era compensato da una visione notturna superiore alla media, perch\u00e9 in assenza della luce lunare riusciva a scorgere forme che i suoi compagni di spedizione non erano in grado di percepire. Decise di chiamare questo linguaggio \"Equus\" (che significa semplicemente \"cavallo\" in latino e ne applic\u00f2 i principi per domare i cavalli che erano stati catturati. Grazie a questa doma gentile riusc\u00ec a fare in modo che nessuno dei cavalli catturati fosse mandato al macello.\nQuando mostr\u00f2 al padre questa sua tecnica questi si infuri\u00f2 picchiandolo e pretendendo che non facesse di testa propria. Monty promise a se stesso di non parlare mai pi\u00f9 al padre delle proprie idee ma di continuare a coltivarle in segreto.\nMatrimonio e progressi.\nDopo il matrimonio, si stabil\u00ec con la moglie Patricia in un piccolo podere che riuscivano a malapena ad affittare. Tutto quello che desiderava era trovare il modo di applicare e sviluppare la propria tecnica distante da chiunque avesse potuto interferire ma a causa di continui problemi finanziari fu costretto a sbarcare il lunario facendo anche lavori di diversa natura.\nData la sua dimestichezza con i cavalli, fu scritturato come controfigura in qualche film, incluso \"La valle dell'Eden\" con James Dean nel 1955.\nDopo mille vicissitudini incontr\u00f2 nel 1964 Hastings Harcourt, un eccentrico milionario, che gli affid\u00f2 la progettazione, realizzazione e gestione di un centro ippico che, date le immense risorse finanziarie di Harcourt, fu realizzato su grande scala. Il progetto iniziale infatti comprendeva delle scuderie che ospitassero 80 cavalli, un centro veterinario che ne ospitasse 40, un ippodromo per gli allenamenti, una piscina per l'idroterapia pi\u00f9 un'area adibita a pascolo. La struttura fu ampliata in seguito.\nMonty fu incaricato anche della compravendita dei cavalli diventando praticamente il braccio destro di Harcourt che tuttavia, si limitava a finanziare tutte le operazioni data la sua poca confidenza con il mondo equestre.\nIl centro fu battezzato \"Flag is Up Farm\" e fu un successo fino al 1970 quando Harcourt confid\u00f2 a Monty di essere in terapia da uno psichiatra per dei disturbi seri che gli imponevano l'assunzione di psicofarmaci. Durante un incontro informale Harcourt chiese che Monty parlasse con il suo psichiatra perch\u00e9 questi lo ragguagliasse su come trattare questo tipo di problema.\nMonty accett\u00f2 impietosito dalla disperazione del proprio datore di lavoro; il medico defin\u00ec questo disturbo come \"Sindrome dei castelli di sabbia\" descrivendone i sintomi come quelli di \"un bambino che trae grande piacere nel costruire castelli di sabbia sulla battigia e un ancora pi\u00f9 grande eccitamento nel vederli distruggere dalla marea\".\nL'anno successivo infatti Harcourt ordin\u00f2 a Monty di vendere porzioni della struttura equestre e di uccidere alcuni cavalli a cui il pazzo milionario era particolarmente affezionato.\nMonty decise invece di vendere segretamente i cavalli o di comprarli a proprie spese pur dichiarando di averli abbattuti. Quando il proprietario lo scopr\u00ec cit\u00f2 Monty in giudizio dando inizio ad un processo che dur\u00f2 degli anni.\nMolti altri imprenditori che erano in affari con Harcourt vennero danneggiati finanziariamente dallo smembramento di Flag is Up Farm e intentarono a loro volta una causa contro Harcourt che fu giudicato colpevole.\nMonty ricevette come risarcimento una somma sufficientemente elevata da poter rilevare l'intero centro ippico che \u00e8 tuttora la sua sede operativa e la sua casa.\nL'incontro con la Regina.\nNel 1989 fu invitato da Elisabetta II d'Inghilterra al Castello di Windsor per dimostrare queste tecniche di doma gentile e formare il personale addetto alle scuderie reali. La Regina ne fu talmente impressionata che fece organizzare una serie di incontri dimostrativi per tutto il Regno Unito con lo scopo di diffondere su tutto il territorio nazionale la conoscenza di questo nuovo metodo di approccio al cavallo.\nDopo questo incontro Monty decise, su suggerimento della Regina stessa, di pubblicare la propria autobiografia che fu il primo di una serie di libri che scrisse in seguito.\nNel 2002 Roberts torn\u00f2 a Windsor per prendere parte, con altre dimostrazioni equestri, al giubileo d'oro della regina.\nLa sua tecnica.\nLa tecnica che Roberts utilizza si basa sul principio che convincere un cavallo a fare spontaneamente ci\u00f2 che gli si chiede, \u00e8 meglio che costringerlo, poich\u00e9 in questo modo il cavallo collabora con l'uomo invece di eseguirne meramente i comandi.\nQuesto tipo di doma viene definita dagli anglofoni \"natural horsemanship\", in italiano \u00e8 nota come doma gentile.\nIl primo passo per la comprensione dei gesti di un cavallo sta nel rendersi conto che, essendo un erbivoro, ragiona come una preda e non come un predatore. \u00c8 quindi l'uomo a doversi adattare alla mentalit\u00e0 del cavallo (ed alla percezione che esso ha dell'ambiente) e non viceversa.\nRoberts chiama \"Join-up\" (letteralmente tradotto \"unisciti\") il momento in cui l'uomo guadagna la fiducia del cavallo e tra i due si instaura un rapporto di comprensione e di rispetto reciproci."}
{"id": "1366506", "revid": "287204", "url": "https://it.wikipedia.org/wiki?curid=1366506", "title": "Elia Suleiman", "text": "Biografia.\nSuleiman nasce a Nazareth, nel Distretto Nord d'Israele, il 28 luglio del 1960 in una famiglia palestinese di religione cristiana greco-ortodossa. Terminati gli studi in patria, dal 1982 al 1993 vive e lavora negli Stati Uniti, a New York, dove affina le tecniche cinematografiche e realizza due cortometraggi: \"Introducing to the End of an Argument\" (trad. \"Introduzione alla fine di una discussione\"), e \"Homage by Assassination\" del 1991, quest'ultimo dura e lucida critica alla prima guerra del Golfo condotta con le armi dell'ironia e del \"nonsense\".\nNel 1994 ritorna ad Israele, per andare ad insegnare cinema all'Universit\u00e0 Birzeit di Gerusalemme, lavoro che gli consentir\u00e0 anche di viaggiare e tenere conferenze in giro per il mondo. Nel 1996 gira cos\u00ec il suo primo lungometraggio, \"Cronaca di una sparizione\", che ottiene il Premio per la miglior Opera Prima alla Mostra internazionale d'arte cinematografica di Venezia.\nNel 1998 gira un documentario assai autobiografico, \"The Arab Dream\" (Al Hilm Al-Arabi), in cui s'interroga sulla propria identit\u00e0, asserendo: \u00abNon ho una patria per poter dire che vivo in esilio... vivo in postmortem... vita quotidiana, morte quotidiana.\u00bb\nNel 2000 dirige il suo cortometraggio pi\u00f9 originale, \"Cyber-Palestina\", in cui Giuseppe e Maria, in epoca contemporanea, cercano di attraversare la Striscia di Gaza, occupata dall'esercito israeliano, per poter raggiungere la citt\u00e0 di Betlemme, quest'ultima sotto l'egida dell'Autorit\u00e0 Nazionale Palestinese.\nMa il grande successo arriva nel 2002 con \"Intervento divino\" (sottotitolato \"Cronaca d'amore e di dolore\") da lui scritto, diretto ed interpretato, che narra una storia d'amore ambientata al \"checkpoint\" tra Nazareth e Ramallah, in Cisgiordania. Il film fa incetta di premi: Gran Premio della Giuria a Cannes, Premio Internazionale della Critica (FIPRESCI), Miglior Film straniero agli European Awards di Roma del 2002; \"Intervento Divino\" non viene per\u00f2 ammesso agli Oscar, perch\u00e9, stando alla spiegazione ufficiale, la Palestina non sarebbe uno stato sovrano. Altre voci, quali il sito filo-palestinese \"Electronic Intifada\", sostengono invece che l'esclusione dalla cinquina degl'Oscar sia stata determinata da considerazioni politiche.\nDopo aver fatto parte della Giuria al Festival di Cannes del 2006, al Festival di Cannes 2009 viene presentato in concorso il suo film in parte autobiografico \"Il tempo che ci rimane\".\nNel 2014 membro della Giuria del Concorso in occasione della 71\u00aa Mostra internazionale d'arte cinematografica di Venezia,"}
{"id": "1366509", "revid": "17654", "url": "https://it.wikipedia.org/wiki?curid=1366509", "title": "Oplonti", "text": ""}
{"id": "1366511", "revid": "124449486", "url": "https://it.wikipedia.org/wiki?curid=1366511", "title": "Moto Guzzi V11 Sport Rosso Mandello", "text": "La V11 Sport Rosso Mandello \u00e8 la moto presentata dalla Moto Guzzi nel 2001 per celebrare gli 80 anni della casa di Mandello del Lario.\nSi differenzia esteticamente dalle altre versioni delle \"V11\", equipaggiate tutte con il classico motore bicilindrico a V, per cupolino e parafango anteriore in carbonio, coperchio valvole e telaietto su cui sono agganciate le pedane anodizzati di rosso. Un'altra differenza \u00e8 la frizione che \u00e8 a monodisco sinterizzato anzich\u00e9 la solita frizione a due dischi delle altre versioni.\n\u00c8 una serie limitata di 300 esemplari numerati e facilmente riconoscibili da un numero inciso sui fianchi della moto. Visto il successo, \u00e8 stata fatta anche una seconda serie non numerata che ha un piccolo tricolore al posto del numero inciso. La quantit\u00e0 degli esemplari della seconda serie \u00e8 ignota: si dice siano anche loro 300 o forse meno.\nMeccanicamente non presenta particolari differenze dalle altre versioni del \"V11\", il propulsore \u00e8 raffreddato ad aria ed eroga 91CV a 7800 giri con una coppia motrice di 94Nm a 6000 giri.\nL'impianto frenante fornito dalla Brembo \u00e8 con doppio disco all'anteriore e singolo al posteriore, le sospensioni vedono una classica forcella con steli rovesciati da 40mm di diametro ed un monoammortizzatore al retrotreno. Il cambio a 6 marce \u00e8 accoppiato con una trasmissione finale a giunto cardanico, soluzione classica della casa lariana."}
{"id": "1366515", "revid": "1305772", "url": "https://it.wikipedia.org/wiki?curid=1366515", "title": "Vasil Iliev Security", "text": "Vasil Iliev Security, o VIS, Fu un\u2019organizzazione criminale bulgara. Fu fondata nei primi anni novanta da Vasil Illiev. La compagnia continu\u00f2 ad operare dal 1994 sotto il nuovo nome di VIS-2.\nVasil Iliev fu poi assassinato il 25 aprile del 1995. Il nuovo capo del gruppo divenne il fratello Georgi Iliev, che fu poi a sua volta ammazzato il 26 agosto 2005."}
{"id": "1366518", "revid": "767487", "url": "https://it.wikipedia.org/wiki?curid=1366518", "title": "Intervento divino", "text": "Intervento divino (in arabo: \u064a\u062f \u0625\u0644\u0647\u064a\u0629) \u00e8 un film del 2002 scritto, diretto e interpretato dal regista palestinese Elia Suleiman, vincitore del Premio della giuria al 55\u00ba Festival di Cannes.\nTrama.\nNella Nazareth odierna, dove la tensione tra ebrei ed arabo-israeliani \u00e8 giunta ormai al limite della sopportazione, vive il palestinese ES (nome altamente freudiano, ma sono anche le iniziali del regista). Egli abita in una casa modesta con i genitori (il padre \u00e8 meccanico, mentre la madre una casalinga) ed ha una relazione con una bellissima ragazza palestinese di Ramallah, in Cisgiordania, con la quale per\u00f2 pu\u00f2 incontrarsi solamente in un'occasione: in macchina, nella \"terra di nessuno\" davanti al checkpoint tra le due citt\u00e0.\nUn giorno, il padre ha un attacco cardiaco, per il quale viene ricoverato in ospedale; ES lo va quotidianamente a trovare, e non pu\u00f2 che rimanere impotente davanti allo sfacelo quotidiano che ha davanti agli occhi: vicini di casa che litigano mortalmente per inezie, come l'immondizia o pallonate moleste, lavori urbanistici mal fatti che causano surreali incidenti stradali, i soldati israeliani al check-point che maramaldeggiano in megafono sul transito veicolare o che non sono in grado di indicare la strada giusta per il centro ad una turista.\nES \u00e8 solo con i suoi pensieri. In una scena dalla duplice lettura, egli getta il nocciolo di una pesca fuori dal finestrino della propria auto ed un carro armato in transito nelle immediate vicinanze salta in aria: sar\u00e0 stato lui ad immaginare di aver gettato una bomba o saranno stati i soldati israeliani del carro ad aver immaginato che lui, un palestinese, fosse capace di farlo? Oppure, fa crollare con il pensiero le torrette di guardia del \"checkpoint\" in faccia ai soldati che potrebbero impedirgli l'incontro con l'amata; o si rifugia nell'amore per la sua ragazza, con la quale, durante il loro solito \"rendez-vous\" in macchina, gonfia un palloncino con sopra raffigurato il volto caricaturato di Yasser Arafat, e lo lascia volare, oltre il posto di blocco, sul centro di Gerusalemme, fino alla spianata delle Moschee.\nMa un brutto giorno, dopo un attentato terroristico nei pressi della casa dei suoi vicini e col peggioramento delle condizioni di salute del padre, la ragazza di ES non si presenta pi\u00f9 all'appuntamento, e si intuisce che sia stata reclutata come attentatrice suicida per un nuovo attentato in Israele: il suo amato la immagina in una scena stile Matrix mentre, con tanto di kefiah e maneggiando bombe a mano, abbatte un elicottero ed elimina un gruppo di soldati israeliani che tirano a segno su una sagoma.\nDopo aver letto un cartello di reclutamento con su scritto in ebraico \"Vieni a sparare se sei pronto\", nel quale vi \u00e8 anche raffigurato un'immagine stereotipata del palestinese terrorista, egli provoca un automobilista ebreo con una canzone apparentemente \"sovversiva\"; da ultimo morir\u00e0 anche il padre, ed ES si ritrover\u00e0 solo con la madre, tra i ricordi dolorosi del passato.\nCasting.\nPer la forte connotazione autobiografica e per la mimica facciale, Suleiman ha interpretato la parte del protagonista-alter ego; Manal Khader, invece, non \u00e8 un'attrice professionista, bens\u00ec una giornalista. La madre di ES \u00e8 la vera madre del regista.\nColonna sonora.\nLa canzone che ES \"suona\" provocatoriamente all'ebreo \u00e8 \"I Put a Spell on You\" (\"Ti ho fatto un incantesimo\") interpretata da Natacha Atlas. Il \"tema d'amore\", cio\u00e8 quando i due fidanzati s'incontrano, \u00e8 \"Easy Muffin\" di Amon Tobin.\nRiconoscimenti.\nIl film ha fatto incetta di premi (a Cannes, a Roma, e il FIPRESCI), ma ciononostante, l'Academy ha rifiutato la sua presenza agli Oscar \"perch\u00e9 - motivazione ufficiale - l'Academy accetta solo film provenienti da paesi riconosciuti come Stati dall'ONU\". Altre voci, quali il sito filo-palestinese \"Electronic Intifada\", sostengono invece che l'esclusione sia stata determinata da considerazioni politiche.\nDoppiaggio italiano.\nIn Italia, data la scarsit\u00e0 di dialoghi, il film \u00e8 uscito sottotitolato."}
{"id": "1366519", "revid": "46931", "url": "https://it.wikipedia.org/wiki?curid=1366519", "title": "Vassil Iliev Security", "text": ""}
{"id": "1366521", "revid": "46931", "url": "https://it.wikipedia.org/wiki?curid=1366521", "title": "VIS-2", "text": ""}
{"id": "1366522", "revid": "46931", "url": "https://it.wikipedia.org/wiki?curid=1366522", "title": "Associazione criminosa", "text": ""}
{"id": "1366524", "revid": "916580", "url": "https://it.wikipedia.org/wiki?curid=1366524", "title": "Maerua", "text": "Maerua \u00e8 un genere di piante appartenente alla famiglia delle Capparacee.\nTassonomia.\nComprende le seguenti specie:"}
{"id": "1366534", "revid": "29478", "url": "https://it.wikipedia.org/wiki?curid=1366534", "title": "Partito del Fronte Liberale", "text": ""}
{"id": "1366535", "revid": "29478", "url": "https://it.wikipedia.org/wiki?curid=1366535", "title": "Democratas", "text": ""}
{"id": "1366536", "revid": "4175", "url": "https://it.wikipedia.org/wiki?curid=1366536", "title": "Johannes L\u00f6hr", "text": ""}
{"id": "1366538", "revid": "339392", "url": "https://it.wikipedia.org/wiki?curid=1366538", "title": "Roma FilmFest", "text": ""}
{"id": "1366539", "revid": "339392", "url": "https://it.wikipedia.org/wiki?curid=1366539", "title": "CINEMA. Festa internazionale di Roma", "text": ""}
{"id": "1366544", "revid": "339392", "url": "https://it.wikipedia.org/wiki?curid=1366544", "title": "Og\u00e0n", "text": ""}
{"id": "1366545", "revid": "339392", "url": "https://it.wikipedia.org/wiki?curid=1366545", "title": "Ek\u00f2n", "text": ""}
{"id": "1366548", "revid": "466539", "url": "https://it.wikipedia.org/wiki?curid=1366548", "title": "Cinema. Festa internazionale di Roma 2006", "text": "La 1\u00aa edizione di Cinema. Festa internazionale di Roma si \u00e8 tenuta a Roma dal 13 al 21 ottobre 2006.\nPremi.\nPremi principali.\nLa giuria popolare presieduta da Ettore Scola ha assegnato i seguenti premi:\nUn premio speciale \u00e8 stato assegnato alla memoria di Gillo Pontecorvo, scomparso proprio alla vigilia della Festa del Cinema.\nI commenti alla vigilia.\nLa prima edizione della Festa del cinema di Roma \u00e8 stata preceduta da polemiche (pi\u00f9 o meno reali), da un battage pubblicitario senza precedenti per un festival cinematografico italiano (giustificabile dalla necessit\u00e0 di creare un nuovo \u201cevento\u201d, mentre Venezia pu\u00f2 giovare di una gloriosa tradizione), ed ha goduto di una copertura mediata massiccia. In particolare, \u00e8 stata discussa la collocazione in calendario della Festa, a ridosso delle maggiori manifestazioni cinematografiche italiane, Venezia e Torino.\nAlcune opinioni:\n\u00abLa Festa di Roma potrebbe aprire, piuttosto che chiudere, spazi e disponibilit\u00e0. Ma, coi tempi magri e futili che corrono, perch\u00e9 questo avvenga \u00e8 indispensabile che ci sia dietro una volont\u00e0 politica che non si accontenti dell'eventuale successo dell'Evento, ma lo utilizzi per moltiplicare le occasioni culturali. Perch\u00e9 l'Evento non si trasformi in un Big Bang che polverizza tutto ci\u00f2 che lo circonda\u00bb (Emanuela Martini, \"FilmTV\")\n\u00abTanta l'offerta, anche se la quantit\u00e0 sembra superare di molto la qualit\u00e0. Manca infatti un chiaro indirizzo: non \u00e8 l'autorialit\u00e0, visto che i grandi (e piccoli) maestri hanno preso in massa la via di Venezia. N\u00e9 tanto meno la tanto decantata voglia di accontentare il grande pubblico, vista l'assenza di blockbuster o comunque di titoli di grande richiamo.\u00bb (Manlio Dolinar, \"Liberazione\" 27/9/06)\n\u00abSar\u00e0 un appuntamento di massa, una sfida. E, comunque vadano le cose, sar\u00e0 un'esperienza inedita nel panorama cinematografico mondiale grondante festival, rassegne, vetrine: il pubblico, per la prima volta, sar\u00e0 il protagonista assoluto (...) Qualcuno, intanto, obietta che non si sentiva il bisogno di un'ennesima vetrina cinematografica. (...) Ma non va dimenticato che l'offerta di cinema genera la domanda. (...) Torner\u00e0 a mettersi in moto quell'industria del cinema che rappresenta una voce importantissima nell'economia italiana\u00bb (Gloria Satta, \"Il Messaggero\" 10/10/06)\n\u00abSi scrive Festa, si legge Mercato. (...) Ricreare in Italia un grande mercato autunnale che prenda il posto del MIFED, decaduto e poi stroncato definitivamente tre anni fa dallo spostamento di date dell'American Film Market. (...) Non \u00e8 una sfida provinciale, \u00e8 una scommessa internazionale.\u00bb (Fabio Ferzetti, \"Il Messaggero\" 11/10/06)\nEventi collaterali.\nPresso la Casa del Jazz si sono svolti concerti tematici sul connubio cinema e jazz, in particolare ricordando i compositori italiani di musica da film legati al jazz: Armando Trovajoli, Piero Piccioni, Piero Umiliani. Gli omaggi sono stati resi, durante diversi concerti, da Enrico Pieranunzi, Valentina Piccioni, Luca Ruggero Jacovella, Dino e Franco Piana.\nIncidente sulla linea A della Metropolitana di Roma.\nQuesta prima edizione del Festival \u00e8 stata funestata da un incidente, il 17 ottobre 2006 si \u00e8 verificato uno tra due treni della linea A che \u00e8 costata la vita ad una donna, e il ferimento di pi\u00f9 di 200 persone. Questo evento ha modificato il programma del Festival, in particolare il giorno stesso della tragedia.\nIl bilancio finale.\nIl bilancio ufficiale in termini numerici parla di 169 film di 32 nazionalit\u00e0 diverse, 650 proiezioni su 23 schermi, 56.000 biglietti venduti, un totale degli spettatori stimati (pubblico, accreditati, sale Anec) di oltre 150.000, 480.000 visitatori del Villaggio e delle Mostre (Bertolucci, Visconti, Digital Party, Rossellini), 6.837 accreditati.\nSul \"Messaggero\", quotidiano di Roma, sono stati espressi giudizi particolarmente positivi sulla riuscita della Festa:\nAltre opinioni della stampa:\nLe voci pi\u00f9 critiche sono arrivate dalla Rete:"}
{"id": "1366552", "revid": "154639", "url": "https://it.wikipedia.org/wiki?curid=1366552", "title": "Abderitismo", "text": "L'abderitismo \u00e8 una particolare concezione della filosofia della storia secondo la quale non esiste n\u00e9 progresso n\u00e9 regresso storico. La storia \u00e8 intesa come un agitarsi senza senso degli uomini tra picchi di sommo bene e di sommo male per cui nel corso dei secoli sostanzialmente la storia dell'uomo non \u00e8 mai realmente cambiata rimanendo staticamente ferma e avvolgendosi caoticamente su s\u00e9 stessa.\nI folli di Abdera.\nIl termine \"abderitismo\" venne utilizzato per la prima volta da Kant nel 1798, all'interno del saggio \"Der Streit der Fakult\u00e4ten,\" per definire la filosofia della storia di chi, come il filosofo Moses Mendelssohn, sostiene che l'umanit\u00e0 non procede verso il meglio ma, evolvendosi e poi riprecipitando in modo ondivago, rimane sostanzialmente ferma sempre allo stesso livello.\nIl filosofo di K\u00f6nigsberg probabilmente si rifaceva al racconto \"La storia degli Abderiti\" (\"Geschichte der Abderiten\") di Christoph Martin Wieland, secondo il quale gli abitanti di Abdera, la fiorente citt\u00e0 della Tracia (da cui Abderiti e abderitismo), avevano avuto un comportamento dissociato nei confronti del filosofo di Abdera Democrito: prima accogliendolo a braccia aperte e poi apertamente condannandolo come folle perch\u00e9, si diceva, voleva imporre ai giovani di non viaggiare \u2013 di qui la metafora dell'immobilit\u00e0 della storia\u00a0\u2013 affinch\u00e9 non divenissero intelligenti.\nIn questo racconto vi \u00e8 per\u00f2 un altro significato simbolico: quello del comportamento degli Abderiti che oscillano tra due estremi, positivo e negativo, (come il bene e il male nella storia) nei confronti di Democrito e quindi la loro pazzia che coinvolge lo stesso filosofo nella sua follia di voler proibire i viaggi ai giovani. Pazzi quindi gli abderiti e lo stesso Democrito.\nL'episodio, ma con diverso significato, era stato narrato in una poesia di Jean de La Fontaine (1621 \u2013 1695) che criticava la pretesa del popolino di giudicare chi non pu\u00f2 capire chiamandolo pazzo mentre il folle \u00e8 lui.\n\"La storia degli Abderiti\".\nDella follia degli Abderiti si raccontava anche in un'opera di Christoph Martin Wieland (1733 - 1813), contemporaneo di Kant, intitolata \"Die Geschichte der Abderiten\", Lipsia 1774 (La storia degli Abderiti), . Wieland pu\u00f2 essere considerato il primo scrittore tedesco di satira politica. Nel libro Wieland infatti narrava dell'incredibile processo che fu tenuto in Abdera per l'ombra di un asino per il quale poco manc\u00f2 che nella citt\u00e0 ne nascesse una furiosa guerra intestina. Quindi ancora una volta l'insano comportamento degli uomini e delle loro folli vicende storiche.. Wieland si serviva della sua opera per una moderata critica del potere politico della Germania del suo tempo."}
{"id": "1366554", "revid": "465169", "url": "https://it.wikipedia.org/wiki?curid=1366554", "title": "Avicularia", "text": "Avicularia \u00e8 un genere di ragni arboricoli della famiglia Theraphosidae, originario del Sud America.\u00c8 l'unico genere della sottofamiglia Aviculariinae.\nUna delle caratteristiche delle \"Avicularia\" \u00e8 la loro tecnica di difesa. Anche se in caso di pericolo tendono a scegliere la fuga, possono lanciare uno spruzzo dei propri escrementi fino ad un metro di distanza.\nStoria e habitat.\nLe prime testimonianze scritte dell'esistenza di questo genere di ortognati risalgono infatti al 1705, epoca in cui una naturalista svizzera di nome Maria Sibylla Merian, in visita in Suriname, osserv\u00f2 e descrisse per la prima volta un 'grosso ragno peloso', cui venne dato il nome di 'Avicularia' (Avi = uccelli, cularia = mangiatrice).\n\u00c8 evidente, che le conoscenze maturate su questo genere di terafosidi siano indubbiamente molte; sia in ambito naturalistico, sia in ambito prettamente terraristico.\nSono diffuse in un areale estremamente vasto, che va dalle foreste pluviali dell'Ecuador, a quelle del Per\u00f9, passando per la foresta amazzonica, nonch\u00e9 per tutte le isole centro e sudamericane. Sicuramente, pensando ad un simile areale, non c'\u00e8 da stupirsi del vasto numero di specie di cui il genere Avicularia si compone."}
{"id": "1366555", "revid": "93556", "url": "https://it.wikipedia.org/wiki?curid=1366555", "title": "Marcel Van", "text": "Mor\u00ec in prigione a Y\u00ean B\u00ecnh, paese dove trov\u00f2 la morte cruenta Th\u00e9ophane V\u00e9nard (1829-1861). Quest'ultimo fu il pi\u00f9 caro amico del 33\u00b0 dottore della chiesa Teresa di Lisieux. Ed \u00e8 infatti nell'attuale Vietnam che lei sarebbe voluta andare a prendere il posto del suo caro amico, se la tubercolosi non glielo avesse impedito.\nMarcel Van ha avuto varie apparizioni della Santa di Lisieux e vari colloqui con la stessa.\nIn uno di questi colloqui Teresa gli comunic\u00f2 che non sarebbe mai diventato prete: questo lo rattrist\u00f2 molto e per tutta risposta le disse che se almeno avesse potuto divenire donna avrebbe potuto diventare almeno carmelitana. Al sentire questa sua reazione, Teresa, come lui stesso racconta, non pot\u00e9 trattenersi dalle risate.\nMartire dell'olocausto staliniano.\nAppartenente all'ordine dei redentoristi, dopo essere passato attraverso l'esperienza dei campi di concentramento comunisti morir\u00e0 nel 1959.\nLa sua causa di beatificazione \u00e8 attualmente in corso dal 1997.\nMarcel Van oltre a essere uno tra i pi\u00f9 famosi tra i tanti discepoli della mistica carmelitana, viene anche designato con il soprannome di \"il segretario di Santa Teresa di Lisieux\".\nBibliografia.\nPer approfondimenti sulla figura di Marcel Van e la sua relazione spirituale con Teresa di Lisieux:"}
{"id": "1366560", "revid": "122162565", "url": "https://it.wikipedia.org/wiki?curid=1366560", "title": "Prodotti agroalimentari tradizionali calabresi", "text": "I Prodotti Agroalimentari Tradizionali calabresi (PAT) riconosciuti dal Ministero delle politiche agricole alimentari e forestali, su proposta della Regione Calabria sono i seguenti, aggiornati al 9 marzo 2018, data dell'ultima revisione dei P.A.T.:"}
{"id": "1366561", "revid": "34971", "url": "https://it.wikipedia.org/wiki?curid=1366561", "title": "Aviculariinae", "text": ""}
{"id": "1366563", "revid": "298229", "url": "https://it.wikipedia.org/wiki?curid=1366563", "title": "Campionati del mondo di atletica leggera indoor 2006", "text": "I Campionati del mondo di atletica leggera indoor 2006 (11\u00aa edizione) si sono svolti all'Olimpiyski Sport Complex di Mosca, in Russia, dal 10 al 12 marzo. \u00c8 stato il primo evento internazionale di atletica a svolgersi in Russia dopo i Giochi olimpici del 1980."}
{"id": "1366565", "revid": "131358", "url": "https://it.wikipedia.org/wiki?curid=1366565", "title": "K. Lierse SK", "text": ""}
{"id": "1366566", "revid": "110157", "url": "https://it.wikipedia.org/wiki?curid=1366566", "title": "Division I 2001-2002", "text": "La Division I 2001-2002 \u00e8 stata la 99\u00aa edizione della massima serie del campionato belga di calcio disputata tra il settembre 2001 e il maggio 2002 e conclusa con la vittoria del KRC Genk, al suo secondo titolo.\nCapocannoniere del torneo fu Wesley Sonck (KRC Genk), con 30 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime due classificate retrocedettero in Division 2.\nLe societ\u00e0 ammesse alle coppe europee furono sei: le prime due classificate si qualificarono alla UEFA Champions League 2002-2003, la terza e la vincitrice della coppa nazionale alla Coppa UEFA 2002-2003 e altre due squadre alla Coppa Intertoto 2002."}
{"id": "1366567", "revid": "110157", "url": "https://it.wikipedia.org/wiki?curid=1366567", "title": "Division I 2002-2003", "text": "La Division I 2002-2003 \u00e8 stata la 100\u00aa edizione della massima serie del campionato belga di calcio disputata tra il settembre 2002 e il maggio 2003 e conclusa con la vittoria del , al suo dodicesimo titolo.\nCapocannoniere del torneo furono C\u00e9dric Roussel (Mons) e Wesley Sonck (KRC Genk), con 22 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime due classificate retrocedettero in Division 2.\nIl KFC Lommel si ritir\u00f2 alla ventiseiesima giornata e i suoi risultati furono annullati.\nLe societ\u00e0 ammesse alle coppe europee furono sei: le prime due classificate si qualificarono alla UEFA Champions League 2003-2004, la terza e la vincitrice della coppa nazionale alla Coppa UEFA 2003-2004 e altre due squadre alla coppa Intertoto 2003."}
{"id": "1366568", "revid": "287204", "url": "https://it.wikipedia.org/wiki?curid=1366568", "title": "NGC 40", "text": "NGC 40, (noto anche come C 2), \u00e8 una nebulosa planetaria visibile nella costellazione di Cefeo, dalla forma peculiare.\nOsservazione.\nSi individua 5 gradi ad SSE della stella ; per individuarla occorrono telescopi di almeno di apertura. La nebulosa possiede una forma insolita, con un anello luminoso interrotto in due punti ed un involucro esterno debole e irregolare.\nCaratteristiche.\nIl suo diametro si aggira attorno all'anno luce, e contiene al suo interno una nana bianca, fautrice della nebulosa, con temperatura superficiale di ; questa stella, insolitamente luminosa, ha le caratteristiche tipiche di una stella di Wolf-Rayet, e con suo forte vento stellare interagisce con la nebulosa, deformandola fino a farle assumere una forma irregolare. Nel giro di qualche decina di millenni, la nebulosa si disperder\u00e0 nel mezzo interstellare, lasciando libera la stella nana centrale, che si spegner\u00e0 anch'essa lentamente nello spazio. La distanza dal Sistema Solare \u00e8 stimata attorno agli 11.750 anni-luce."}
{"id": "1366572", "revid": "767487", "url": "https://it.wikipedia.org/wiki?curid=1366572", "title": "Pentathlon moderno ai Giochi della XXVI Olimpiade", "text": ""}
{"id": "1366573", "revid": "767487", "url": "https://it.wikipedia.org/wiki?curid=1366573", "title": "Pentathlon moderno ai Giochi della XXV Olimpiade", "text": ""}
{"id": "1366574", "revid": "125887821", "url": "https://it.wikipedia.org/wiki?curid=1366574", "title": "Guanciale (gastronomia)", "text": "Il guanciale \u00e8 il taglio di carne suina ricavato dalla guancia del maiale, percorso da venature magre di muscolo con una componente di grasso pregiato, di composizione diversa dal lardo (grasso del dorso) e dalla pancetta (grasso del ventre): la consistenza \u00e8 pi\u00f9 dura rispetto alla pancetta e il sapore pi\u00f9 caratteristico.\nRientra nella preparazione di molti condimenti tra cui sono famosi la carbonara, l'amatriciana e la gricia. Vanta il riconoscimento di prodotto tradizionale su proposta delle regioni Abruzzo (guanciale amatriciano e di Campotosto), Calabria, Friuli-Venezia Giulia, Lazio (guanciale dei monti Lepini di maiale nero e guanciale amatriciano), Molise, Sardegna, Toscana, Umbria e Puglia (guanciale di Faeto)"}
{"id": "1366576", "revid": "339392", "url": "https://it.wikipedia.org/wiki?curid=1366576", "title": "Regione Friuli-Venezia Giulia", "text": ""}
{"id": "1366577", "revid": "287204", "url": "https://it.wikipedia.org/wiki?curid=1366577", "title": "NGC 6951", "text": "NGC 6951 \u00e8 una galassia a spirale barrata nella costellazione di Cefeo.\n\u00c8 situata 3 gradi a NNE della stella ; nonostante le sue ridotte dimensioni apparenti, \u00e8 una bella galassia spirale, in cui \u00e8 ben evidente la struttura a barra che attraversa il nucleo, che si presenta di piccole dimensioni. Occorre un telescopio da almeno 200-220mm di apertura, per poter apprezzare anche la struttura dei bracci; le sue reali dimensioni sono di poco inferiori di quelle della nostra Via Lattea, dalla quale dista poco meno di 60 milioni di anni-luce."}
{"id": "1366578", "revid": "767487", "url": "https://it.wikipedia.org/wiki?curid=1366578", "title": "Pentathlon moderno ai Giochi della XXIV Olimpiade", "text": ""}
{"id": "1366579", "revid": "834", "url": "https://it.wikipedia.org/wiki?curid=1366579", "title": "Pentathlon moderno ai Giochi della XXIII Olimpiade", "text": ""}
{"id": "1366580", "revid": "293377", "url": "https://it.wikipedia.org/wiki?curid=1366580", "title": "Pentathlon moderno ai Giochi della XXII Olimpiade", "text": ""}
{"id": "1366582", "revid": "92723", "url": "https://it.wikipedia.org/wiki?curid=1366582", "title": "Pentathlon moderno ai Giochi della XXI Olimpiade", "text": ""}
{"id": "1366583", "revid": "307923", "url": "https://it.wikipedia.org/wiki?curid=1366583", "title": "Pentathlon moderno ai Giochi della XX Olimpiade", "text": "Le competizioni del pentathlon moderno ai Giochi della XX Olimpiade si sono svolte dal 27 al 31 agosto 1972 in varie sedi a Monaco di Baviera.\nCome a si sono disputate due gare maschili, una individuale e una a squadre."}
{"id": "1366584", "revid": "1543377", "url": "https://it.wikipedia.org/wiki?curid=1366584", "title": "Pentathlon moderno ai Giochi della XIX Olimpiade", "text": "Le competizioni del pentathlon moderno ai Giochi della XIX Olimpiade si sono svolte dal 17 al 21 ottobre 1968 in varie sedi a Citt\u00e0 del Messico.\nCome a si sono disputate due gare maschili, una individuale e una a squadre. "}
{"id": "1366585", "revid": "1543377", "url": "https://it.wikipedia.org/wiki?curid=1366585", "title": "Pentathlon moderno ai Giochi della XVIII Olimpiade", "text": "Le competizioni del pentathlon moderno ai Giochi della XVIII Olimpiade si sono svolte dal 11 al 15 ottobre 1964 in varie sedi a Tokyo. Come a si sono disputate due gare maschili, una individuale e una a squadre."}
{"id": "1366586", "revid": "1543377", "url": "https://it.wikipedia.org/wiki?curid=1366586", "title": "Pentathlon moderno ai Giochi della XVII Olimpiade", "text": "Le competizioni del pentathlon moderno ai Giochi della XVII Olimpiade si sono si svolte dal 26 al 31 agosto 1960 in varie sedi a Roma. Come a Melbroune 1956 si sono disputate due gare maschili, una individuale e una a squadre."}
{"id": "1366587", "revid": "1543377", "url": "https://it.wikipedia.org/wiki?curid=1366587", "title": "Pentathlon moderno ai Giochi della XVI Olimpiade", "text": "Le competizioni del pentathlon moderno ai Giochi della XVI Olimpiade si sono si svolte dal 23 al 28 novembre 1956 in varie sedi a melbourne. Come a Helsinki 1952 si sono disputate due gare maschili, una individuale e una a squadre."}
{"id": "1366588", "revid": "1543377", "url": "https://it.wikipedia.org/wiki?curid=1366588", "title": "Pentathlon moderno ai Giochi della XV Olimpiade", "text": "Le competizioni del pentathlon moderno ai Giochi della XV Olimpiade si sono si svolte dal 21 al 25 luglio 1952 ad H\u00e4meenlinna.\nA differenza di Londra 1948 oltre alla gara individuale viene disputata per la prima volta la gara a squadre."}
{"id": "1366589", "revid": "73843", "url": "https://it.wikipedia.org/wiki?curid=1366589", "title": "Pentathlon moderno ai Giochi della XIV Olimpiade", "text": "La competizione del pentathlon moderno ai giochi della XIV Olimpiade si svolse dal 2 al 6 agosto 1948 a Londra. Allora si disputava un'unica gara quella dell'individuale maschile.\nRisultati.\nLe prove si svolsero in questa successione:\nPer ogni prova gli atleti ottenevano un punteggio uguale al piazzamento della singola gara (1 punto al 1\u00b0 ,2 punti al 2\u00b0 ecc.). L'atleta che terminava le 5 prove con minor punteggio risultava vincitore.\nProva di equitazione.\n5000 metri cross-country\nProva di scherma.\nTorneo di spada a girone unico. \nProva di tiro.\n20 Colpi a sagome mobili.\nProva di nuoto.\n300 metri stile libero.\nProva di corsa.\n4000 metri cross-country."}
{"id": "1366590", "revid": "729019", "url": "https://it.wikipedia.org/wiki?curid=1366590", "title": "Pentathlon moderno ai Giochi della XI Olimpiade", "text": "La competizione del pentathlon moderno ai giochi della XI Olimpiade si svolse dal 2 al 6 agosto 1936 a Berlino. Allora si disputava un'unica gara quella dell'individuale maschile.\nRisultati.\nLe prove si svolsero in questa successione:\nPer ogni prova gli atleti ottenevano un punteggio uguale al piazzamento della singola gara (1 punto al 1\u00b0 ,2 punti al 2\u00b0 ecc.). L'atleta che terminava le 5 prove con minor punteggio risultava vincitore.\nProva di equitazione.\n5000 metri cross-country\nProva di scherma.\nTorneo a girone unico. 2 Punti per la vittoria, 1 per il pareggio.\nProva di tiro.\n20 Colpi a sagome mobili.\nProva di nuoto.\n300 metri stile libero.\nProva di corsa.\n4000 metri cross-country."}
{"id": "1366592", "revid": "729019", "url": "https://it.wikipedia.org/wiki?curid=1366592", "title": "Pentathlon moderno ai Giochi della X Olimpiade", "text": "La competizione del pentathlon moderno ai giochi della IX Olimpiade si svolse dal 2 al 6 agosto 1932 a Los Angeles. Allora si disputava un'unica gara quella dell'individuale maschile. Anche per questa edizione si ripete il dominio svedese vincendo oro e argento.\nRisultati.\nLe prove si svolsero in questa successione:\nPer ogni prova gli atleti ottenevano un punteggio uguale al piazzamento della singola gara (1 punto al 1\u00b0, 2 punti al 2\u00b0 ecc.). L'atleta che terminava le 5 prove con minor punteggio risultava vincitore.\nProva di scherma.\nTorneo a girone unico, ogni assalto prevedeva due stoccate. \nProva di nuoto.\n300 metri stile libero.\nProva di corsa.\n4000 metri cross-country."}
{"id": "1366593", "revid": "729019", "url": "https://it.wikipedia.org/wiki?curid=1366593", "title": "Pentathlon moderno ai Giochi della IX Olimpiade", "text": "La competizione del pentathlon moderno ai Giochi della IX Olimpiade si svolse dal 31 luglio al 4 agosto 1928 ad Amsterdam. Allora si disputava un'unica gara quella dell'individuale maschile. Anche per questa edizione si ripete il dominio svedese vincendo oro e argento, alla Germania il bronzo.\nRisultati.\nLe prove si svolsero in questa successione:\nPer ogni prova gli atleti ottenevano un punteggio uguale al piazzamento della singola gara (1 punto al 1\u00b0, 2 punti al 2\u00b0 ecc.). L'atleta che terminava le 5 prove con minor punteggio risultava vincitore.\nProva di scherma.\nLa formula prevedeva quattro gironi di qualificazione, i primi cinque accedevano ai gironi di semifinali, successivamente i primi cinque accedevano al girone finale. \nPer determinare la classifica finale si disputarono dei \"barragge\" di cui non si conoscono i risultati."}
{"id": "1366595", "revid": "729019", "url": "https://it.wikipedia.org/wiki?curid=1366595", "title": "Pentathlon moderno ai Giochi della VIII Olimpiade", "text": "Il pentathlon moderno ai Giochi della VIII Olimpiade si svolse dal 12 al 17 luglio a Parigi. Allora si disputava un'unica gara quella dell'individuale maschile. Anche per questa edizione si ripete il dominio svedese in questa specialit\u00e0 aggiudicandosi tutte e tre le medaglie.\nRisultati.\nLe prove si svolsero in questa successione:\nPer ogni prova gli atleti ottenevano un punteggio uguale al piazzamento della singola gara (1 punto al 1\u00b0, 2 punti al 2\u00b0 ecc.). L'atleta che terminava le 5 prove con minor punteggio risultava vincitore."}
{"id": "1366598", "revid": "729019", "url": "https://it.wikipedia.org/wiki?curid=1366598", "title": "Pentathlon moderno ai Giochi della VII Olimpiade", "text": "Il pentathlon moderno ai Giochi della VII Olimpiade si svolse dal 24 al 27 agosto ad Anversa. Allora si disputava un'unica gara quella dell'individuale maschile.\nRisultati.\nGara individuale maschile.\nLe gare si svolsero in questa successione:\nPer ogni prova gli atleti ottenevano un punteggio uguale al piazzamento della singola gara (1 punto al 1\u00b0 ,2 punti al 2\u00b0 ecc.). L'atleta che terminava le 5 prove con minor punteggio risultava vincitore."}
{"id": "1366599", "revid": "1318658", "url": "https://it.wikipedia.org/wiki?curid=1366599", "title": "Pentathlon moderno ai Giochi della V Olimpiade", "text": "Quella del 1912 \u00e8 la prima edizione dei Giochi olimpici estivi in cui si tenne una competizione di pentathlon moderno, disciplina sportiva inventata dallo stesso barone Pierre de Coubertin.\nAtleti partecipanti.\nAlla competizione presero parte 32 atleti di 10 stati:\nRisultati.\nLe gare si svolsero in questa successione:\nPer ogni prova gli atleti ottenevano un punteggio uguale al piazzamento della singola gara (1 punto al 1\u00b0 ,2 punti al 2\u00b0 ecc.). L'atleta che terminava le 5 prove con minor punteggio determinava il vincitore."}
{"id": "1366601", "revid": "88740", "url": "https://it.wikipedia.org/wiki?curid=1366601", "title": "Fuochi", "text": "Fuochi \u00e8 stato un programma radiofonico di genere musicale di grande successo, in onda dal luned\u00ec al venerd\u00ec a partire dalle 23.30 sulle frequenze di Rai Radio 3 tra il 2003 e il 2008.\nIdeata da Pino Saulo con la collaborazione di Nicola Catalano, la trasmissione si articolava secondo specifici temi (singoli musicisti, generi, periodi) che venivano ampiamente affrontati (di solito nell'arco di un'intera settimana), per mezzo dell'ascolto di una serie di brani e il relativo commento da parte di un esperto, con uno stile improntato da una certa leggerezza, senza tecnicismi, con una narrazione arricchita da qualche elemento biografico e non prettamente musicologico.\nNel corso degli anni vennero raccontati una quantit\u00e0 enorme di protagonisti delle scene musicali tra le pi\u00f9 svariate, dal rock al jazz, da Canterbury al bebop, dalla musica classica a quella contemporanea, dal blues, al soul, al progressive degli anni Settanta, ai cantautori folk, alla musica italiana. La trasmissione contava sul supporto di un numero elevato di collaboratori, per lo pi\u00f9 critici e conduttori radiofonici esperti. A ognuno veniva affidata una settimana di programmazione la cui specificit\u00e0 si differenziava per caratteristiche di conduzione e contenuti musicali.\nTra i vari collaboratori si pu\u00f2 ricordare in particolare Ernesto De Pascale, prematuramente scomparso nel 2011.\nElenco delle puntate.\n2003\n2006"}
{"id": "1366602", "revid": "1745361", "url": "https://it.wikipedia.org/wiki?curid=1366602", "title": "Dluthach mac Fithcheallach", "text": "Gli \"Annali dei Quattro Maestri\" collocano la sua morte nel 738."}
{"id": "1366610", "revid": "1728", "url": "https://it.wikipedia.org/wiki?curid=1366610", "title": "Dmitri Pavlovich Romanov", "text": ""}
{"id": "1366616", "revid": "241195", "url": "https://it.wikipedia.org/wiki?curid=1366616", "title": "Simplesiomorfia", "text": "La simplesiomorfia (dal greco ', \"syn\" = insieme ', \"pl\u0113s\u00edos\" = vicino \"\", \"morph\u00e9\" = forma) in cladistica \u00e8 un carattere primitivo condiviso tra due o pi\u00f9 taxa, ma che \u00e8 presente anche in altri taxa che hanno un antico antenato comune con il taxon in questione. \nUna stretta relazione filogenetica pu\u00f2 essere affermata solo in base ad una sinapomorfia ovvero la condivisione in esclusiva di un carattere derivato ereditato da un antico antenato comune."}
{"id": "1366617", "revid": "1543377", "url": "https://it.wikipedia.org/wiki?curid=1366617", "title": "Ernst Th\u00e4lmann", "text": "Segretario generale del Partito Comunista di Germania (KPD), fu uno dei pi\u00f9 importanti capi del movimento operaio tedesco degli anni venti e trenta e uno dei principali oppositori al nazionalsocialismo di Adolf Hitler.\nBiografia.\nAmburgo, citt\u00e0 dove Th\u00e4lmann nacque nel 1886 e in cui egli oper\u00f2 politicamente, oltre ad essere, agli inizi del Novecento, fra i pi\u00f9 importanti poli economici tedeschi, \u00e8 un centro con forti e radicate tradizioni di libert\u00e0 politiche: vi era infatti stata pubblicata la prima edizione del Capitale di Karl Marx. Th\u00e4lmann sostiene nella prima guerra mondiale la posizione di Karl Liebknecht e di Lenin sintetizzata nella frase \u00abIl nemico \u00e8 in casa propria\u00bb, coerente col principio dell'internazionalismo proletario. Durante la guerra Th\u00e4lmann combatt\u00e9, arruolato a forza, sul fronte occidentale e prese parte a varie battaglie, tra cui quella della Somme nel 1916. Si arrese nell'ottobre del 1918.\nNella classe operaia spinta dalla vittoria dell'Ottobre Rosso sovietico si espande il movimento insurrezionale diretto dagli Spartachisti, ancora all'interno del Partito socialdemocratico indipendente. L'ondata di protesta contro la guerra sale e si moltiplicano le insurrezioni, mentre gli operai iniziano massicci scioperi e i marinai si rifiutano di prendere le armi contro il Regno Unito per una guerra ormai persa.\nLe manifestazioni di Kiel, indette dopo un eccidio di marinai ammutinati da parte di ufficiali, sfociano in una rivolta ricordata come \u201crivoluzione di Novembre\u201d. Contemporaneamente anche Berlino \u00e8 in rivolta e ad Amburgo viene proclamato lo sciopero generale. Lo stato insurrezionale si estende a tutta la Germania determinando, qualche tempo pi\u00f9 tardi, la caduta della monarchia del kaiser. Durante lo sciopero generale ad Amburgo Th\u00e4lmann \u00e8 ancora in trincea sul fronte occidentale, ma torna ad Amburgo a tappe forzate, abbandonando il suo posto di arruolamento, per organizzare, con i compagni, l'Associazione provvisoria dei Consiglio operaio-militare che regger\u00e0 le sorti delle correnti marxiste in citt\u00e0 in quel periodo.\nNel primo dopoguerra la Germania, dopo aver pagato un tributo di diversi milioni di morti nel conflitto, ha un'economia che si dibatte in una crisi agricola e industriale di inaudite proporzioni: in tale situazione le spinte bolsceviche risorgono, ed Ernst Th\u00e4lmann \u00e8 uno dei principali animatori della lotta armata.\nAll'interno delle forze progressiste la \"Spartakusgruppe\", che rappresenta la frazione comunista, \u00e8 troppo debole come organizzazione, ed \u00e8 legata ancora ad un partito incapace di raccogliere adesioni da strati proletari in fermento rivoluzionario. Molte sono le analogie con la situazione postbellica italiana, compresa quella di militari inizialmente avversi al movimento operaio ma che poi passano a fiancheggiarlo contro il nazionalsocialismo. L'unica differenza \u00e8 di ordine cronologico: in Italia ci\u00f2 avviene attorno al 1920, in Germania alle soglie degli anni trenta. Bisogna infatti tener conto che in questo paese il nazionalsocialismo emerge dopo la parentesi della repubblica di Weimar).\nComunque i partiti socialdemocratici non sono in grado di convogliare la mobilitazione delle masse per una presa di potere, operazione che era riuscita invece ai bolscevichi. Vengono cos\u00ec eliminati i pi\u00f9 importanti capi del movimento spartachista: Rosa Luxemburg e Karl Liebknecht.\nLe repubbliche dei Consigli di Brema e di Cuxhaven.\nIl governo ordina la distruzione militare delle repubbliche dei Consigli di Brema e di Cuxhaven. Gli operai di Brema chiedono aiuto a quelli di Amburgo e Th\u00e4lmann, alla guida di una grossa formazione armata, si reca in soccorso dei compagni lavoratori di Brema senza neppur poter trasportare i suoi uomini fino alla citt\u00e0 anseatica: i socialdemocratici locali, addetti all'organizzazione, rifiutano infatti di trasportare la colonna adducendo il pretesto che sarebbe stato un atto di \u201ccrumiraggio\u201d.\nI soccorritori, capitanati da Th\u00e4lmann, raggiungono Brema in ritardo: gli organi di repressione dello stato sono gi\u00e0 entrati in azione soffocando nel sangue la rivolta. Immediatamente dopo cade anche Cuxhaven. Th\u00e4lmann esce dal Partito socialdemocratico indipendente ed aderisce nel 1920 al partito comunista. Gli operai hanno bisogno di \"un'avanguardia temprata come l'acciaio nel fuoco dell'esperienza rivoluzionaria\": questa \u00e8 la sua parola d'ordine.\nL'insurrezione di Amburgo e le elezioni presidenziali del 1932.\nNel 1923 scoppia l'insurrezione ad Amburgo a cui partecipano 18.500 operai; i combattimenti durano tre giorni e chi dirige l'insurrezione \u00e8 Th\u00e4lmann, applicando tattiche di guerriglia con spostamento continuo del comando. Gli insorti resistono, anche se male armati, agli attacchi di polizia ed esercito per un paio di giorni. Nel 1925 viene nominato presidente del Comitato Centrale del KPD. In quello stesso anno \u00e8 candidato alle elezioni presidenziali tedesche.\nNel maggio 1928 \u00e8 alla testa di una colonna di 100.000 manifestanti, con la quale raggiunge Berlino dove tiene un discorso a Lustgarten con un pressante invito rivolto ai giovani sulla necessit\u00e0 dell'azione rivoluzionaria costruendo un fronte unito nelle fabbriche fra socialdemocratici e comunisti.\nLa situazione economica internazionale del periodo \u00e8 caratterizzata dalla crisi del 1929, la pi\u00f9 importante, fino a allora, di sovrapproduzione all'interno del sistema capitalistico. Questo determina una destabilizzazione nel mondo occidentale che si protrarr\u00e0 per ben quattro anni prima di esaurirsi. Le nazioni maggiormente sviluppate sono le pi\u00f9 colpite, ovvero Stati Uniti d'America, Regno Unito e Germania. Nella fattispecie della Germania si superano i 5 milioni di disoccupati. Parti significative delle \u00e9lite dominanti, di fronte alla perdita di fiducia nel sistema, ricercano con maggiore coinvolgimento l'appoggio di partiti d'ispirazione fascista.\nNel contempo il KPD passa alla strategia del fronte unico coinvolgendo anche i contadini e raggiungendo i 4.590.000 voti nel 1930. In tale situazione le spaccature fra il KPD e i socialdemocratici diventano pi\u00f9 profonde.\nNelle elezioni presidenziali del 1932 Hindenburg ottiene 19.300.000 voti, Hitler 13.400.000 e Th\u00e4lmann 3.700.000.\nL'arresto e l'omicidio.\nFino al 1933 la situazione politica in Germania \u00e8 ancora incerta ma sezioni vaste della popolazione (industriali, imprenditori, impiegati, borghesi di estrazione medio-bassa, anche contadini e operai scettici del bolscevismo) decidono di affidarsi al movimento nazionalsocialista, per contro il partito comunista vede un calo del proprio sostegno rispetto agli Anni Venti, a causa dello spostamento di parte delle preferenze della classe operaie non solo per il NSDAP ma anche per i partiti socialdemocratici.\nIn quegli anni ha luogo l'incendio del Reichstag, di cui viene incolpato Georgi Dimitrov, e la susseguente vittoria elettorale del nazionalsocialismo. In questa situazione i socialdemocratici non accettano la strategia del fronte unito con gli spartachisti, che si ritrovano ormai relegati ad un ruolo secondario nella vita politica tedesca. Alcuni mesi dopo la vittoria del NSDAP inizia la repressione contro i comunisti, i socialdemocratici, i cristiano-sociali, e le organizzazioni religiose, come i testimoni di Geova.\nTh\u00e4lmann viene subito arrestato nel 1933 e portato nel campo di concentramento di Sonnenburg, quindi, dopo la presa di potere di Hitler, trascorre undici anni in varie prigioni fra le quali quella di Moabit a Berlino, e le carceri di Hannover e Bautzen. Viene posto in segregazione: il tormento tuttavia non piega le sue convinzioni politiche, come si evince dalle lettere alla moglie Rosa, sposata nel 1915, alla figlia Irma, ed agli amici. A Rosa scrive il 24 aprile 1933: \u201c\"Un uomo che ha il senso della dignit\u00e0 non rinuncia alle sue azioni. Ci si pu\u00f2 accanire, \u00e8 vero, nel braccare il bene e la verit\u00e0, ma una volta ch'essi hanno messo radice \u00e8 impossibile soffocarli per molto tempo... come fanno molte altre donne, obbligate a vivere in tempi cos\u00ec difficili, lontane da coloro che amano\"\u201d.\nA un compagno di prigione Th\u00e4lmann fa una lucida analisi della situazione del KPD e degli errori commessi: \"\"un uomo politico deve essere giudicato non soltanto in base a quello che ha fatto, ma anche a quello che voleva fare. Chi vuole dirigere il corso della storia, aprire nuove strade alla sua epoca, condurre il suo popolo verso un avvenire migliore, chi si sente una vocazione del genere e si pone per obiettivo quello di accendere i cuori degli altri con la sua fiamma interiore, costui getta una sfida al mondo dell'incomprensione, della negazione, al mondo ostile. Solo la lotta infatti ha un senso nella vita!\"\u201d.\nIl nazionalsocialismo non inscena contro Th\u00e4lmann un processo propagandistico come quello contro Georgi Dimitrov in quanto gi\u00e0 il fallimento di quest'ultimo ha dato risultati negativi per l'opinione pubblica del nuovo governo.\nCi sono sparute manifestazioni per la liberazione di Th\u00e4lmann, ma non sortiscono effetto alcuno; questi verr\u00e0 poi ucciso con un colpo alla nuca dagli uomini delle SS, nel 1944, nel campo di concentramento di Buchenwald, in gran segreto, quando ormai \u00e8 evidente la fine del nazionalsocialismo.\nAl termine della guerra, la moglie e la figlia cercheranno a pi\u00f9 riprese di organizzare un processo contro gli assassini di Th\u00e4lmann, \nA Krefeld, nel 1985, dopo ben 41 anni, inizia il processo contro Wolfgang Otto, l'unico ancora vivo del gruppo che uccise Th\u00e4lmann. \u00c8 dichiarato colpevole e condannato a quattro anni di carcere, pena minima, .\nTh\u00e4lmann riposa nel Cimitero centrale di Friedrichsfelde, a Berlino.\nEredit\u00e0.\nBerlino Est ha dedicato un parco a Th\u00e4lmann; nella guerra di Spagna 5.000 tedeschi accorsero in Spagna in difesa della Repubblica contro il colpo di Stato del generale Franco: il battaglione Th\u00e4lmann, che prende il nome appunto da Ernst Th\u00e4lmann, ed il battaglione Andr\u00e9 (un belga iscritto al partito comunista tedesco e condannato a morte da un tribunale nazista). Pi\u00f9 di duemila tedeschi morirono combattendo per la causa anti-franchista. La canzone del battaglione fu scritta da Ludwig Renn. Il battaglione fu circondato e praticamente distrutto dai franchisti, in numero e mezzi preponderanti, durante la difesa dell'Escorial. Allo scrittore antifascista \u00e8 stato dedicato un cippo.\nNella guerra di Spagna risultano circa 7.500 miliziani repubblicani di origine tedesca.\nIn suo ricordo \u00e8 stata rinominata in \"Isola Ernst Th\u00e4lmann\" l'isola cubana di Cayo Blanco del Sur. Il nome venne cambiato nel 1972 a seguito di una visita di Fidel Castro ad Erich Honecker, presidente della Repubblica Democratica Tedesca. Sull'isola venne eretto un busto di Ernst Th\u00e4lmann."}
{"id": "1366618", "revid": "110157", "url": "https://it.wikipedia.org/wiki?curid=1366618", "title": "Zadonsk", "text": "Zadonsk \u00e8 una cittadina della Russia europea occidentale, compresa nell'Oblast' di Lipeck e capoluogo del distretto omonimo; sorge sulla sponda sinistra del fiume Don (da cui prende il nome) in prossimit\u00e0 della confluenza con la Te\u0161evka, 92 km a sudovest del capoluogo Lipeck.\nStoria.\nLa cittadina nacque nel 1615 intorno alle mura del monastero di \"Zadonskij\"; venne dichiarata citt\u00e0 nel 1783.\nUn personaggio famoso legato alla cittadina \u00e8 Tichon di Zadonsk, un monaco con fama di taumaturgo che \u00e8 sepolto nel monastero di Zadonskij; i pellegrinaggi alla sua tomba hanno rappresentato, nei decenni passati, una discreta fonte di prosperit\u00e0 per la cittadina.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1366620", "revid": "98077", "url": "https://it.wikipedia.org/wiki?curid=1366620", "title": "Arrosticini di pecora", "text": ""}
{"id": "1366622", "revid": "21880", "url": "https://it.wikipedia.org/wiki?curid=1366622", "title": "Simplesiomorfismo", "text": ""}
{"id": "1366630", "revid": "767487", "url": "https://it.wikipedia.org/wiki?curid=1366630", "title": "Yesyears - A Retrospective", "text": "Yesyears - A Retrospective \u00e8 un video documentario del gruppo progressive rock britannico Yes pubblicato nel 1991 su videocassetta VHS e, in edizione leggermente pi\u00f9 lunga, nel 2003 su DVD-Video.\nIl video.\n\"Yesyears - A Retrospective\" fu pubblicato nel 1991 in concomitanza con l'uscita del quadruplo cofanetto antologico omonimo. Si tratta di un documentario che ripercorre, attraverso le interviste ai membri del gruppo e spezzoni di concerti e videoclip, 20 anni di carriera della band inglese dal 1969 alla fine degli anni ottanta.\nLe interviste e i momenti \"dietro le quinte\" furono realizzate quasi interamente in occasione delle prove generali del grande \"tour\" seguito all'uscito dell'album \"Union\", al quale partecip\u00f2 una formazione allargata degli Yes che comprendeva sia i membri storici (che si erano riuniti qualche anno prima sotto la sigla ABWH) sia quelli della \"era Rabin\".\nLe parti musicali, che si alternano alle interviste, provengono da videoclip, esibizioni televisive, concerti e da film e video gi\u00e0 conosciuti (come \"Yessongs\" e \"9012Live\"); erano comunque per la maggior parte inedite all'epoca dell'uscita della videocassetta.\nParte del materiale \"live\" \u00e8 stato filmato durante le prove generali prima del concerto al Civic Center di Pensacola il 9 aprile 1991, data inaugurale del \"Union Tour\", e durante il concerto di Denver alla McNichols Sports Arena il 9 maggio dello stesso anno, sul famoso palco circolare girevole che il gruppo aveva gi\u00e0 utilizzato alla fine degli anni settanta.\nDi particolare interesse sono le interviste ai membri storici del gruppo, che ripercorrono la storia degli Yes spesso con ironia e con una buona dose di tipico \"humor\" inglese.\nIl video \u00e8 stato riproposto in una edizione su DVD nel 2003 intitolata semplicemente \"Yesyears\".\nFormazione.\nI videoclip e gli spezzoni di concerti che appaiono nel documentario sono stati realizzati con la formazione degli Yes dell'epoca in cui sono stati girati, in tutto l'arco temporale che va dal 1969 al 1991. Le interviste e i brani dal vivo del 1991 sono stati realizzati con la formazione a 8 che ha partecipato all'album \"Union\" e al successivo \"tour\"."}
{"id": "1366637", "revid": "580", "url": "https://it.wikipedia.org/wiki?curid=1366637", "title": "Rodolfo Graziani", "text": "Venne impiegato nel Regio Esercito italiano durante la prima guerra mondiale. Nel primo dopoguerra ader\u00ec al fascismo, divenendone una delle figure di spicco. Ebbe responsabilit\u00e0 di comando durante le guerre coloniali italiane: nella riconquista della Libia (1921-1931), nella Guerra d'Etiopia e successivamente nella repressione della guerriglia abissina (1935-1937). Il suo ruolo in Libia e i suoi metodi brutali gli valsero il soprannome di \"macellaio del Fezzan\".\nDurante la seconda guerra mondiale divenne comandante superiore e governatore generale nella Libia italiana subentrando nella carica a Italo Balbo. Nella campagna del Nord Africa comand\u00f2 l'esercito italiano durante l'invasione italiana dell'Egitto e l'Operazione Compass, la quale port\u00f2 ad una catastrofe militare segnata dalla sua totale disfatta strategica: le forze militari italiane, numericamente superiori di quattro volte a quelle britanniche ma inferiori in addestramento tattico e carenti in armamenti, veicoli, e unit\u00e0 di corpo, subirono una delle pi\u00f9 grandi sconfitte della loro storia. Graziani giustific\u00f2 la sua posizione descrivendo lo scontro tra italiani e britannici come \"lotta della pulce contro l'elefante\", mentre Mussolini gli attribu\u00ec la piena responsabilit\u00e0 della sconfitta e lo destitu\u00ec.\nDopo un periodo di ritiro accett\u00f2 da Mussolini l'incarico, nell'allora constituendosi governo della Repubblica Sociale Italiana, di Ministro della difesa nazionale (dal 6 gennaio 1944 Ministero delle forze armate), che mantenne fino al crollo finale del 1945, prendendo parte alla lotta contro gli anglo-americani e nella repressione antipartigiana. Nel dopoguerra, a causa dell'uso di gas tossici e dei bombardamenti degli ospedali della Croce Rossa durante la guerra d'Etiopia, fu inserito dalla Commissione delle Nazioni Unite per i crimini di guerra nella lista dei criminali di guerra su richiesta del governo etiope, ma non venne mai processato. La richiesta di estradizione presentata dall'Etiopia fu negata dall'Italia nel 1949. Fu invece processato e condannato a 19 anni di carcere per collaborazionismo, anche se scontati quattro mesi fu scarcerato. Ader\u00ec quindi al Movimento Sociale Italiano, del quale divenne presidente onorario.\nBiografia.\nOrigini e formazione.\nNato in una famiglia borghese (il padre era medico condotto), venne indirizzato inizialmente dai genitori verso gli studi religiosi presso il seminario di Subiaco, ma prefer\u00ec la vita militare. Non avendo sufficiente disponibilit\u00e0 economica per frequentare l'Accademia militare di Modena, svolse il servizio militare di leva nel plotone allievi ufficiali del 94\u00ba Fanteria in Roma. Sembra che in giovent\u00f9 Graziani avesse simpatie socialiste, tant'\u00e8 che nel 1904, mentre stava preparando l'esame per passare sottotenente, fu sorpreso da un ufficiale a leggere il giornale \"Avanti!\" e rischi\u00f2 per questo di essere espulso. Se qualcuno all'epoca avesse indagato meglio, avrebbe inoltre scoperto che Rodolfo Graziani qualche tempo prima aveva partecipato a una marcia di protesta davanti all'ambasciata russa ai tempi dei primi tumulti, inneggiando agli insorti. Il 1\u00ba maggio 1904 fu comunque promosso sottotenente e inviato al 92\u00ba Fanteria a Viterbo. Nel 1906 divenne ufficiale effettivo nel 1\u00ba Reggimento Granatieri di Roma.\nNel 1908 fu destinato in Eritrea. Qui impar\u00f2 l'arabo e il tigrino, lingue che successivamente gli saranno molto utili. Morso da un serpente nel 1911, rimase per quasi un anno in assai gravi condizioni di salute. Dopo aver preso parte alla Guerra italo-turca, fu nominato capitano e partecip\u00f2 alla Prima guerra mondiale dove, pi\u00f9 volte ferito, venne decorato al valor militare.\nNel 1918, a soli 36 anni, divenne colonnello, il pi\u00f9 giovane della storia d'Italia. Al termine del conflitto si trasfer\u00ec a Parma dove, durante il biennio rosso, fu segretamente condannato a morte dal comitato rivoluzionario. Rendendosi conto che correva dei rischi seri, Graziani rinunci\u00f2 per un anno a ogni incarico civile e militare per darsi al commercio con l'Oriente, ma con modesti risultati.\nLa riconquista della Libia.\nDopo la guerra venne inviato in Libia, portando a termine la \"riconquista\" della Tripolitania (1924), che gli valse la tessera ad honorem del Partito Nazionale Fascista, e della Cirenaica (1928-1930), a seguito della quale l'11 gennaio 1930 Graziani fu nominato vice governatore della Cirenaica italiana. Graziani aveva capito che la rapidit\u00e0 nei movimenti e negli spostamenti era fondamentale per non dare tregua al nemico e nel fare ci\u00f2 fu fondamentale l'apporto della cavalleria indigena e dei meharisti integrati nelle \"colonne mobili\", come avvenne con la conquista italiana di Cufra, strappata ai Senussi.\nNel 1931 fu inviato in Cirenaica italiana a reprimere la ventennale rivolta anti-colonialista guidata da \u02bfOmar al-Mukht\u0101r: Graziani spost\u00f2 il suo quartier generale a Zuara e riusc\u00ec a riprendere il controllo, anche politico, di quasi tutta la Cirenaica. Badoglio, desideroso di chiudere definitivamente la questione con i ribelli libici, ordin\u00f2 a Graziani di allontanare la popolazione del Gebel el-Achdar presso cui al-Mukht\u0101r trovava ricovero e protezione e di trasferirla in appositi campi di concentramento sulla costa.\nLa decisione fu presa ancor prima della nomina di Graziani a vicegovernatore; infatti gi\u00e0 da prima si era evidenziato che la sola opzione militare non era sufficiente per fiaccare la resistenza libica, ma si doveva coinvolgere nella repressione l'intera popolazione che forniva assistenza. Le popolazioni del deserto del Gebel furono quindi spostate negli appositi campi costruiti sulla costa, di cui i pi\u00f9 importanti erano Marsa Brega, Soluch, Agedabia, El-Agheila, Sidi Ahmed ed El-Abiar. L'erezione dei numerosi campi non manc\u00f2 di suscitare polemiche in tutto il mondo arabo. La scelta che si rivel\u00f2 decisiva nello sconfiggere il ribellismo in Cirenaica, come pi\u00f9 tardi ammise lo stesso al-Mukht\u0101r, nasceva dal bisogno di scindere in maniera definitiva le popolazioni sottomesse dai ribelli i quali avevano dimostrato una notevole vitalit\u00e0.\nLa maggior parte delle popolazioni seminomadi dell'interno fu quindi fatta affluire nei campi di concentramento (vedi Deportazioni di massa del Gebel).\nNei campi si registrer\u00e0 un altissimo tasso di mortalit\u00e0, a causa delle terribili condizioni igienico-sanitarie e della scarsit\u00e0 di cibo e acqua, che cost\u00f2 la vita a decine di migliaia di persone. L'11 settembre 1931 nella piana di Got-Illf\u00f9, dopo essere stato avvistato dall'aviazione italiana, il capo libico al-Mukht\u0101r fu preso prigioniero. Al-Mukhtar fu poi condannato a morte per espressa volont\u00e0 di Badoglio, dopo un processo sommario, il 16 settembre 1931. Nel maggio del 1934 Graziani fu sostituito in Cirenaica dal nuovo vice governatore Guglielmo Nasi.\nLa campagna d'Etiopia.\nRodolfo Graziani dal 1935 al 1936 comand\u00f2 le operazioni militari contro l'Abissinia partendo dalla Somalia italiana, sul fronte meridionale.\nI primi scontri li sostenne proprio mentre Badoglio era impegnato nella battaglia dell'Amba Aradam. Le truppe di ras Dest\u00e0 mossero infatti verso Dolo per attaccare l'armata di Rodolfo Graziani. A Graziani era stato ordinato di mantenere una difesa attiva, al fine di mantenere impegnato nel sud il maggior numero di truppe nemiche, e di non passare all'offensiva. Prontamente informato del movimento delle truppe di ras Dest\u00e0, lo attese pronto allo scontro. Sulle colonne abissine in marcia fu scatenata l'aviazione che le decim\u00f2. Fu in questa occasione che furono usati per la prima volta i gas asfissianti.\nLa seguente offensiva italiana ne disperse i resti e il 20 gennaio 1936 Graziani occup\u00f2 la citt\u00e0 di Neghelli. Dopo la vittoria su ras Dest\u00e0, contro Graziani furono schierate le truppe al comando di Wehib Pasci\u00e0, un generale turco al servizio dell'imperatore etiopico. Wehib cerc\u00f2 di attirare Graziani in una trappola, facendolo spingere il pi\u00f9 possibile nel deserto dell'Ogaden. Ma nello svolgere tale operazione i reparti italiani al comando di Guglielmo Nasi e del generale Franco Navarra inflissero gravissime perdite agli abissini, tali da far fallire l'operazione e mettere a repentaglio la stessa sopravvivenza dell'armata abissina.\nL'impiego dei gas.\nIl 26 dicembre la brutale uccisione del pilota Tito Minniti - che, caduto in territorio nemico, era stato torturato, evirato e infine decapitato - fu presa a pretesto per l'utilizzo dell'iprite. Alcuni recenti studi rilevano come l'uso di tali ordigni (vietati dalla convenzione di Ginevra del 1925) fosse stato autorizzato direttamente da Mussolini, che in diversi ordini telegrafati ai due comandanti al fronte ne avrebbe appunto autorizzato l'uso in caso di estrema necessit\u00e0.\nLe bombe all'iprite, di cui sono un esempio le C500T, dove T era l'abbreviazione di 'Temporizzata': un meccanismo a spoletta le faceva esplodere circa a 250 m di quota, in modo che ne venisse aumentato il raggio d'azione. Furono utilizzate sul fronte sud comandato da Graziani, nei pressi di Dolo.\nGraziani il 27 ottobre 1935, poco prima di attaccare la piazzaforte di Gorrahei, ricevette questo telegramma da Mussolini: \"Sta bene per azione giorno 29. Autorizzo impiego gas come ultima ratio per sopraffare resistenza nemico o in caso di contrattacco\". I gas tossici non vennero per\u00f2 utilizzati nell'attacco di Gorrahei, quanto alcuni giorni dopo. Il 24 dicembre Graziani inviava tre Caproni 101 bis ad Areri con la missione di bombardare le truppe di ras Dest\u00e0, che vennero investite di iprite e fosgene. Gli attacchi si ripeterono il 25, 28, 30 e 31 dicembre, con un lancio complessivo di 125 bombe. In un dispaccio telegrafico del 10 gennaio 1936 al generale Bernasconi, Graziani proclamava che \u00abLe ultime azioni compiute hanno dimostrato quanto sia efficace l'impiego dei gas\u00bb.\nAl riguardo, \u00abS.E. il Capo del Governo, con telegramma odierno n. 333, me ne autorizza l'impiego nella contingenza attuale, che ha carattere campale e definitivo per l'armata di ras Dest\u00e0.\u00bb. Le proteste internazionali non tardarono: il 30 dicembre 1935 in un bombardamento italiano a Malca Dida condotto con armi chimiche venne colpito un ospedale svedese al seguito delle truppe Etiopiche, causando la morte di 28 ricoverati e di un medico svedese.\nComplessivamente sul fronte della Somalia (quello comandato da Graziani) vennero effettuate 41 incursioni aeree di \"sbarramento C\" (C=Chimico), durante le quali vennero sganciate un totale di 128 moderne bombe C500T caricate ad iprite oltre a 446 piccole bombe di modello antiquato, per un totale complessivo di 574 bombe (in media 14 per ogni incursione) caricate con circa 30 tonnellate di aggressivi chimici.\nPer giustificare l'utilizzo dei gas, Graziani sia durante che dopo la guerra utilizz\u00f2, anche nel suo libro \"Fronte sud\" del 1938, la vulgata creata della propaganda fascista, in cui veniva imputato l'utilizzo da parte dei soldati abissini di armi proibite e di \u00abbarbari metodi di guerra\u00bb, e solo per rappresaglia a ci\u00f2, l'esercito italiano avrebbe utilizzato tali armi chimiche. Gli etiopi furono accusati in particolare modo dell'utilizzo di proiettili ad espansione (i cosiddetti proiettili \"dum-dum\") vietati dalla convenzione di Ginevra, che sarebbero stati loro forniti regolarmente dal Regno Unito. Sia l'uso da parte degli etiopi di pallottole a frammentazione sia il coinvolgimento britannico sono stati smentiti fin dal 1936 da Anthony Eden. D'altronde il fatto in s\u00e9 \u00e8 alquanto improbabile dato che gli Etiopi usavano soprattutto armi di calibro 7.9\u00a0mm (Mauser), mentre i britannici, gli indiani e le truppe africane dell'impero britannico usavano il classico calibro 7.7\u00a0mm (=.303 british).\nLo storico Angelo Del Boca ha evidenziato come in una serie di articoli pubblicati da Il Messaggero su indicazione del governo italiano, un sedicente colonnello Pedro Lopez riusc\u00ec a mettere le mani su un telegramma spedito da Addis Abeba a Londra, ove si chiedeva al governo britannico cospicui rifornimenti di proiettili a frammentazione alle ditte Eley Brothers e Kynoch Limited di Birmingham: \"10 milioni di cartucce per fucili da guerra e per mitragliatrici leggere e pesanti con pallottola appuntita \"half the quantity in clips of five\" (La met\u00e0 della partita in caricatori da 5) facendo s\u00ec che il testo pubblicato riportasse \"half of which to be clipped\"; (di cui la met\u00e0 devono avere l'estremit\u00e0 bucata). In realt\u00e0 Del Boca documenta che si tratt\u00f2 di un falso creato ad arte dalla propaganda fascista per giustificare le atrocit\u00e0 compiute in Etiopia all'opinione pubblica italiana. Nonostante l'uso di proiettili a frammentazione da parte etiope sia stato documentato in diverse occasioni, si trattava di proiettili di propriet\u00e0 dei soldati, utilizzati prima della guerra per la caccia grossa e non erano forniti dall'esercito. Del Boca fa anche notare come sia probabile che molte di quelle pallottole non fossero in realt\u00e0 dum-dum ma palle di piombo dolce, delle quali erano dotati i fucili Gras: riporta a riguardo il libro di Ras Cassa \"La verit\u00e8\" che a pagina 34 racconta come \u00abLe grosse palle di piombo dei Grass sono malleabilissime e si frantumano quando incontrano un osso. Per questo fatto il foro di uscita \u00e8 enorme e sovente \u00e8 stato attribuito a pallottole dum-dum\u00bb.\nL'occupazione di Harar e Dire Daua.\nIl 15 aprile 1936 Benito Mussolini ordin\u00f2 a Graziani di raggiungere e occupare Harar. Graziani raggiunse Dagahb\u00f9r, il 25 aprile. Poi le piogge ne rallentarono maggiormente l'avanzata sull'obiettivo prefissato, facendolo giungere a Dire Daua poche ore dopo il passaggio dell'imperatore in viaggio verso l'esilio. Graziani, al fine di intercettare il treno che portava in esilio l'imperatore sconfitto e prenderlo prigioniero, chiese pi\u00f9 volte l'autorizzazione di bombardare i binari per bloccare il treno, ma il permesso gli fu negato dal Duce in persona.. Dopo l'occupazione di Harar, Graziani fu nominato Maresciallo d'Italia e marchese di Neghelli.\nLa nomina a vicer\u00e9 d'Etiopia.\nNominato vicer\u00e9 d'Etiopia in seguito alla rinuncia di Badoglio, Graziani in questa veste fece costruire numerosi edifici pubblici, avvalendosi della manodopera e delle risorse locali. A ci\u00f2 si affianc\u00f2 anche una dura opera di repressione da parte degli italiani. Furono istituiti campi di prigionia, erette forche pubbliche e uccisi i rivoltosi.. Ras Dest\u00e0 appena catturato fu passato per le armi. Molti militari italiani si fecero riprendere dai fotografi accanto ai cadaveri penzolanti dalle forche o accoccolati intorno a ceste piene di teste mozzate.\nL'attentato ad Addis Abeba e la rappresaglia.\nIl 19 febbraio 1937 fu organizzata una cerimonia per celebrare la nascita del primogenito di Umberto, Vittorio Emanuele di Savoia, alla quale erano stati invitati i notabili locali; questa si svolse presso il \"Piccolo Gheb\u00ec\" imperiale. Nel corso della cerimonia era prevista anche una distribuzione di cinquemila talleri d'argento ai poveri di Addis Abeba, cosa che incominci\u00f2 subito dopo l'arrivo dell'abuna Kirillos. A mezzogiorno, improvvisamente, scoppi\u00f2 una prima bomba, poi di seguito circa altre tre.\nCos\u00ec, anni dopo lo stesso Graziani rievoc\u00f2 l'evento:\nSubito i carabinieri e alcuni uomini del Regio Esercito aprirono il fuoco indistintamente contro gli etiopi presenti nelle vicinanze, facendo alcuni morti e diversi feriti, ma senza colpire gli attentatori, che con un complice riuscirono a fuggire. Nell'attentato morirono sette persone, di cui quattro italiani e due zapti\u00e9, circa cinquanta furono i feriti ricoverati in ospedale colpiti dalle schegge. Mentre Graziani, gravemente ferito, veniva trasportato all'ospedale della Consolata, cominci\u00f2 immediatamente il rastrellamento di polizia che port\u00f2 a numerose uccisioni e arresti arbitrari, mentre nelle ore successive ebbe inizio la rappresaglia, un vero e proprio pogrom, condotta da camicie nere, uomini del Regio Esercito, miliziani musulmani e civili italiani della colonia. Migliaia di etiopi vennero massacrati con pistole, lanciafiamme ed armi improvvisate.\nNei tre giorni seguenti, la rappresaglia italiana causa molti morti tra la popolazione etiopica, almeno 3.000 secondo le stime britanniche (circa 700 etiopi, rifugiatisi nell'ambasciata inglese, vennero fucilati appena usciti da questa), 30.000 secondo le fonti etiopiche presentate dopo la fine della guerra. Da parte italiana, si riduce il numero a circa 300 di morti etiopici. Molti monumenti ad Addis Abeba ricordano tuttora questo eccidio compiuto dagli italiani.\nIn realt\u00e0, un numero preciso delle vittime della strage non fu mai condotto: ma se la stima etiopica (30.000 uccisioni) \u00e8 da considerare esagerata, quella dei 300 morti sostenuta all'epoca dall'Italia \u00e8, di converso, molto sottostimata: i morti nella rappresaglia furono, infatti, pi\u00f9 di 4.000. Da un'informativa dell'attivit\u00e0 dell'Arma dei carabinieri, firmata dal colonnello Hazon e datata 2 giugno, si ricava che i soli carabinieri hanno passato per le armi 2.509 indigeni.\nGraziani rest\u00f2 ricoverato in ospedale per 68 giorni, i primi dei quali trascorsi in condizioni critiche.\nLa repressione italiana continu\u00f2 intensamente anche nei mesi successivi e - poich\u00e9 si era sospettato un ruolo ispiratore del clero copto nell'attentato, sebbene sulla base di flebili indizi - culmin\u00f2 con l'invio di una colonna di truppe somalo-islamiche agli ordini del generale Pietro Maletti verso la citt\u00e0 santa della chiesa copta di Debr\u00e0 Liban\u00f2s. Nella loro marcia di 150\u00a0km da Addis Abeba vengono incendiati 115.422 tucul e tre chiese, mentre ben 2.523 sono i \"ribelli\" giustiziati. Dopo la distruzione del convento di Gulteni\u00e8 Ghedem Micael del 13 maggio con la fucilazione dei monaci, la colonna raggiunse Debr\u00e0 Liban\u00f2s, che occup\u00f2 il 19 giugno. Il giorno successivo, a seguito di un telegramma di Graziani che ordinava di \u00abpassare per le armi tutti i monaci indistintamente, compreso il vicepriore\u00bb, ebbe inizio il sistematico massacro di monaci, seminaristi e suore cristiano-copti, che termin\u00f2 il 26 maggio con la fucilazione di 126 giovani diaconi che erano stati inizialmente risparmiati.\nTra le vittime dell'eccidio molti giovanissimi e anche indovini e cantastorie colpevoli di aver predetto la fine del regime\". Secondo i dispacci inviati da Graziani a Benito Mussolini, le vittime del massacro di Debr\u00e0 Liban\u00f2s sarebbero state 449, mentre uno studio degli anni novanta, realizzato congiuntamente da un ricercatore inglese e da uno etiope alza la stima fino a 1.400-2.000 morti. Tra marzo e dicembre circa 400 abissini, tra cui importanti personaggi, vennero imprigionati e deportati in Italia con cinque piroscafi.\nNel novembre 1937 il Duca d'Aosta fu nominato vicer\u00e9 d'Etiopia, mentre Graziani nel febbraio dell'anno seguente rientr\u00f2 in Italia. Nel 1938 il suo nome compare tra i firmatari del \"Manifesto della razza\" in appoggio alle leggi razziali fasciste.\nLa Seconda guerra mondiale.\nIl 3 novembre del 1939, a seconda guerra mondiale gi\u00e0 incominciata ma con l'Italia ancora neutrale, Graziani divenne capo di stato maggiore dell'esercito: questa carica lo rendeva per\u00f2 direttamente dipendente da Mussolini, dal re Vittorio Emanuele III di Savoia e dallo stesso Badoglio, con il quale non correva buon sangue. Anche se contrario all'ingresso dell'Italia nel conflitto, poco dopo la dichiarazione di guerra (10 giugno 1940) Graziani partecip\u00f2 ad alcune operazioni minori contro la Francia. Il 24 giugno i francesi chiesero l'armistizio e quattro giorni dopo Graziani torn\u00f2 a Roma.\nLa campagna del Nordafrica.\nRientrato nelle capitale ricevette la notizia della morte di Italo Balbo, e gli subentr\u00f2 nella carica di governatore della Libia. In qualit\u00e0 di duplice veste di governatore della Libia e capo di stato maggiore dell'esercito, inizi\u00f2 i preparativi per l'invasione dell'Egitto.\nL'attacco, difficile per le carenze logistiche e di armamento delle forze italiane scarsamente motorizzate, ebbe inizio il 13 settembre su insistenza di Mussolini, che aveva negato il rinvio di un mese chiesto da Graziani, \"prendendo su di s\u00e9 la responsabilit\u00e0 della decisione\" e aggiungendo che in caso di mancata ottemperanza Graziani sarebbe stato sostituito. Ciano scrisse nel suo diario che \u00abMai un'operazione militare \u00e8 stata compiuta tanto di controvoglia dai comandanti\u00bb.\nDopo un'inutile avanzata fino a Sidi El Barrani (poco contrastata dai mobilissimi reparti inglesi del generale O'Connor), le forze di Graziani rimasero ferme per tre mesi, organizzando grandi e inutili campi trincerati nel deserto, mediocremente collegati tra loro e con modeste riserve mobili. La controffensiva inglese del 9 dicembre 1940 (Operazione Compass) travolse completamente lo schieramento italiano: le truppe britanniche, molto inferiori numericamente ma totalmente motorizzate e con alcune centinaia di potenti carri armati Matilda e Cruiser, aggirarono e circondarono le truppe italiane, ottenendo un successo clamoroso.\nGraziani venne completamente sorpreso e non fu in grado di organizzare una difesa efficace; impiegando a gruppi le sue consistenti forze (invece di radunare tutte le sue truppe e organizzare reparti corazzati di riserva), venne progressivamente battuto dalle forze britanniche a Bardia, Tobruk e Beda Fomm (gennaio-febbraio 1941); fu una disfatta totale; circa 130.000 soldati italiani vennero catturati, materiali e mezzi vennero interamente perduti, i resti della 10\u00aa Armata ormai distrutta ripiegarono sulla posizione di El Agheila perdendo tutta la Cirenaica.\nA seguito di un telegramma inviatogli da Graziani, Mussolini disse indignato a Ciano:\nGraziani mostr\u00f2 gravi carenze di condotta tattica e strategica ed ebbe anche un crollo morale: disperando della salvezza anche della Tripolitania, il maresciallo sollecit\u00f2 ora (dopo averlo ripetutamente rifiutato) l'arrivo delle forze meccanizzate tedesche proposte da Adolf Hitler, i cosiddetti\" Afrikakorps\".\nL'11 febbraio del 1941 venne destituito da Mussolini (molto contrariato per la sconfitta e per la condotta militare del maresciallo). Graziani lasci\u00f2 la Libia e torn\u00f2 in Italia: subito alcuni potenti uomini politici chiesero e ottennero un'inchiesta contro di lui (Roberto Farinacci lo accus\u00f2 privatamente di \"codardia\"). Nel novembre 1941 fu cos\u00ec nominata una commissione d'inchiesta con a capo l'ammiraglio Paolo Thaon di Revel. Nel marzo 1942 questa concluse i propri lavori senza prendere alcun provvedimento. Per oltre due anni Graziani rimase senza nessun incarico.\nDal 1941 al 1943 visse ad Anagni, dove fu raggiunto dall'erede al trono Umberto di Savoia con il quale ebbe un colloquio il 6 settembre 1943 sulla situazione militare e politica dell'Italia che aveva (segretamente) firmato l'armistizio con gli Alleati tre giorni prima.\nLa Repubblica Sociale Italiana.\nCon la costituzione della Repubblica Sociale Italiana divenne Ministro della Difesa; il primo a offrirgli questo incarico fu Barracu il 22 settembre, ma sulle prime Graziani rifiut\u00f2.\nIl giorno seguente il gerarca sardo lo incontr\u00f2 a Roma e gli richiese di far parte della nuova compagine governativa \"altrimenti\" - cos\u00ec gli si sarebbe rivolto - \"il vostro rifiuto potrebbe essere giudicato paura\". Graziani accett\u00f2 la sfida. Tra i suoi primi atti da ministro vi fu l'approvazione dei bandi di coscrizione militare nelle Forze Armate della RSI.\nGraziani, tra il 1943 e 1944, firm\u00f2 diversi bandi di richiamo alle armi delle classi dei nati negli anni 1923, 1924, 1925 e richiamando successivamente le classi 1920, 1921 e 1926 \u2013 minacciando di morte i renitenti \u2013 e infine anche le classi 1916 e 1917. Essi, tuttavia, ebbero scarso successo e anzi rafforzarono la resistenza partigiana clandestina, verso la quale furono attratti inevitabilmente i tanti renitenti in fuga dalla leva.\nGraziani si impegn\u00f2 a fondo affinch\u00e9 le forze armate della RSI fossero unitarie e fossero definibili come apolitiche, non dal punto di vista ideologico, bens\u00ec nel senso propriamente militare di dipendenza diretta dal comando centrale e non dal Partito Fascista Repubblicano. Per imporre il suo piano, minacci\u00f2 pi\u00f9 volte le dimissioni e si rec\u00f2 anche nel quartier generale di Hitler in Germania per conferire con il F\u00fchrer il 9 ottobre: lo stesso Graziani riport\u00f2 il non certo incoraggiante commento che il dittatore tedesco gli fece appena lo vide: \"Sono spiacente che proprio a voi debba toccare questo ingrato compito\". Per sottolineare il carattere militare e nominalmente apolitico del suo incarico, dal 6 gennaio 1944 il dicastero da lui tenuto non si chiam\u00f2 pi\u00f9 \"Ministero della Difesa Nazionale\", ma \"Ministero delle Forze Armate\". Sfruttando anche la sua notoriet\u00e0, Graziani riusc\u00ec a condurre in porto un compromesso a lui favorevole: tranne le Brigate Nere di Pavolini, con il quale ebbe forti scontri, riusc\u00ec ad avere il controllo di tutte le forze armate della RSI (controllo invero a volte solo nominale, visto che nell'impiego operativo esse furono di fatto subordinate ai comandi militari tedeschi). Il 14 agosto 1944, quando con decreto legislativo il Duce fece entrare la Guardia Nazionale Repubblicana all'interno dell'Esercito Nazionale Repubblicano, si pu\u00f2 dire che Graziani avesse vinto la sua \"battaglia\" diplomatica.\nGraziani dal 2 agosto 1944 assunse il comando dell'Armata \"Liguria\" con il LXXV Armee Korps e il \"Lombardia\" Korps e, dal 1\u00ba dicembre 1944 al 28 febbraio 1945, del \"Gruppo Armate\" comprendente la 14\u00aa Armata, che con il LI Gebirgs Korps e il XIV Panzer Korps combatt\u00e9 sulla linea gotica, specialmente nella Garfagnana. Graziani ottenne nella Garfagnana, tra il fiume Serchio e le Alpi Apuane, di bloccare con la Divisione Alpina Monterosa i reparti brasiliani e le forze della 5\u00aa Armata americana, riuscendo tra il 25 e 30 dicembre 1944 (con l'operazione denominata \"Wintergewitter\", detta in italiano \"Offensiva di Natale\" o \"Battaglia della Garfagnana\") a respingere le forze della 92 US Division 'Buffalos' Soldiers. Nell'occasione vennero anche catturati diversi prigionieri e ingenti quantit\u00e0 di viveri e materiale bellico: si tratt\u00f2 dell'unica azione sul fronte italiano nella quale le forze dell'Asse riuscirono a far arretrare gli Alleati nel 1944.\nL'armistizio.\nCon le truppe anglo-americane ormai alle porte, il 26 aprile 1945 firm\u00f2 la delega al generale Karl Wolff per le trattative di resa a Caserta e la sera del 29 aprile si consegn\u00f2 a Milano al IV Corpo d'armata statunitense, con la mediazione dell'OSS. Dopo un mese di reclusione a Roma, in giugno fu inviato in Algeria, quale prigioniero di guerra, presso il 211 POW Camp di Cap Matifou e il 16 febbraio 1946 venne rinchiuso nel carcere di Procida. Nel periodo di detenzione egli scrisse tre opere: \"\"Ho difeso la patria\", \"Africa settentrionale 1940-41\" e \"Libia redenta\"\".\nGli Alleati non procedettero a incriminare Graziani, nonostante le continue richieste da parte delle autorit\u00e0 etiopiche. A tal fine il ministro degli esteri etiopico aveva fornito una documentazione relativa ai crimini di guerra italiani come l'uso dell'iprite nonch\u00e9 il bombardamento di ospedali della Croce Rossa.\nIl processo.\nIl 4 marzo 1948 l'Etiopia present\u00f2 la propria documentazione alle Nazioni Unite in cui si accusava l'Italia di sistematico terrorismo in Etiopia e della intenzione ammessa da Graziani di uccidere tutte le autorit\u00e0 Amhara. Venne citato, per esempio, un telegramma al generale Nasi in cui Graziani esprimeva chiaramente questo proposito. La commissione delle Nazioni Unite convenne che vi erano le basi per un processo preliminare a otto Italiani, incluso Graziani. Ma gli sforzi etiopici di portare Graziani a processo furono vanificati sia dall'Italia che dall'Inghilterra e furono di seguito abbandonati sotto la pressione del Ministero degli Affari Esteri, il cui supporto era considerato essenziale dal governo etiopico per le proprie pretese nei confronti dell'Eritrea.\nGraziani venne invece processato relativamente al ruolo da lui svolto nella Repubblica Sociale Italiana. Il processo ebbe inizio l'11 ottobre 1948 presso la Corte d'assise straordinaria di Roma, ma venne sospeso nel febbraio successivo, quando la Corte si dichiar\u00f2 incompetente a decidere su reati prevalentemente militari. Dopo un supplemento d'istruttoria, il processo si riapr\u00ec davanti a un tribunale militare composto di cinque generali e un ammiraglio, che con sentenza del 3 maggio 1950 condann\u00f2 Graziani a 19 anni di reclusione per collaborazionismo, 13 anni e 8 mesi dei quali condonati. Si valut\u00f2 inoltre che l'imputato non fosse in grado di incidere sulle decisioni del governo della RSI, anche se Graziani durante la RSI fu ministro delle Forze Armate e responsabile del bando con cui erano condannati a morte i renitenti alla leva e i partigiani. Scontati quattro mesi di pena residua, Graziani torn\u00f2 in libert\u00e0.\nLa carriera politica e la morte.\nNel 1952 si iscrisse al Movimento Sociale Italiano, di cui divenne presidente onorario un anno dopo. Nel 1953 avvi\u00f2 una causa legale, con richiesta di sequestro del film \"Anni facili\", ritenendo che alcune scene della pellicola lo deridessero. Nel gennaio del 1954, durante il congresso di Viareggio, pronunci\u00f2 un discorso nel quale tracciava le sue idee per rilanciare il movimento. Negli ultimi giorni della sua vita si trasfer\u00ec da Affile a Roma, ove visse sino alla morte.\nIl sacrario di Affile.\nIl comune di Affile ha dedicato a Graziani un sacrario nel parco di Radimonte, inaugurato l'11 agosto 2012. L'erezione del sacrario di Graziani ha suscitato scalpore a livello internazionale. In Italia la stampa nazionale ha raccontato l'intitolazione del sacrario sottolineando i trascorsi di Graziani e le sue responsabilit\u00e0 storiche. Il sindaco di Affile al \"Fatto Quotidiano\", che segu\u00ec la giornata celebrativa evidenziando i rilievi critici, lo indic\u00f2 come: \"Un esempio per i giovani\". L'altro aspetto sul quale si \u00e8 concentrata l'attenzione della stampa \u00e8 stato l'utilizzo di fondi pubblici per la realizzazione dell'opera, celebrativa di un gerarca fascista, in periodo di austerit\u00e0.\nDopo un mese di mobilitazioni, appelli e interrogazioni parlamentari che hanno contestato la scelta del comune di Affile, scelta invece difesa dalla destra politica, la stampa nazionale si \u00e8 pi\u00f9 diffusamente occupata del risvolto storico-politico della questione.\nIl 6 novembre 2017 il Tribunale di Tivoli ha condannato a una pena di otto mesi di reclusione il sindaco di Affile, Ercole Viri, e due assessori del Comune a sei mesi ciascuno, perch\u00e9 ritenuti colpevoli di apologia del fascismo per avere realizzato il sacrario del gerarca Graziani. Nel processo era parte civile l'Associazione Nazionale Partigiani d'Italia (Anpi). Il 14 marzo 2019 la condanna \u00e8 stata confermata dalla Corte d'Appello di Roma, per essere poi annullata dalla Cassazione il 26 settembre 2020.\nCultura di massa.\nFilmografia.\nNel film del 1974 \"Mussolini ultimo atto\", diretto da Carlo Lizzani, Graziani \u00e8 interpretato da Rodolfo Dal Pra.\nNel 1980 un film, \"Il leone del deserto\", di coproduzione Usa e Libia, fu dedicato alla lotta dei libici contro il colonialismo italiano al tempo di Graziani: nella pellicola, parzialmente finanziata da Mu\u02bfammar Gheddafi, si narrano in maniera molto dettagliata alcune tecniche di guerra adottate. Il regista fu Mustafa Akkad, tra gli interpreti Rod Steiger che impersona Mussolini, Oliver Reed impersona Graziani e Anthony Quinn impersona il leader della resistenza libica \u02bfOmar al-Mukht\u0101r.\nAll'epoca vi fu un procedimento contro tale film per \"vilipendio delle Forze Armate\".\nLa pellicola fu trasmessa in Italia per la prima volta in occasione della visita del leader libico Gheddafi in Italia dall'emittente satellitare Sky nel giugno del 2009.\nMusica.\nLa canzone \"Lettera al Governatore della Libia\", scritta da Franco Battiato e Giusto Pio e interpretata da Giuni Russo nell'album \"Energie\" (1981), fa riferimento implicito a Rodolfo Graziani. Tale riferimento venne reso esplicito nella versione dello stesso brano incisa da Franco Battiato nell'album dal vivo \"Giubbe Rosse\" (EMI Italiana, 1989) dove il testo leggermente modificato recita \"Lo sai che quell'idiota di Graziani far\u00e0 una brutta fine\"."}
{"id": "1366647", "revid": "2026735", "url": "https://it.wikipedia.org/wiki?curid=1366647", "title": "Kydon Palace", "text": "Kydon Palace \u00e8 un traghetto \"Cruise-Ferry\" in servizio per la Grimaldi Minoan Lines\nLa nave fa parte di due unit\u00e0 gemelle (l'altra \u00e8 \"Cruise Bonaria\"), costruite dalla Fincantieri di Sestri Ponente per Minoan.\nCaratteristiche.\nLa \"Kydon Palace\" dispone di 231 cabine, 634 poltrone di prima classe e 108 poltrone di seconda classe pu\u00f2 imbarcare 180 autovetture assieme a 113 semirimorchi oppure 670 autovetture.\nServizio.\nEntrata in servizio il 19 aprile 2001 per la compagnia greca, la nave ha iniziato a svolgere le linee dal porto de il Pireo verso l'Isola di Creta.\nDal 5 al 10 giugno 2002 , in occasione del IV Simposio ecologico, ha svolto un viaggio tra il Pireo - Corf\u00f9 - Durazzo - Kotor - Spalato - Koper - Ravenna e Venezia \nNel febbraio 2020, la nave cambia nome in \"Kydon Palace\".\nNavi gemelle.\nSeppure diverse nella configurazione interna e negli allestimenti la nave appartiene alla stessa serie delle altre tre unit\u00e0 di tipo Palace \"Cruise Bonaria\" / \"Festos Palace\" / \"Knossos Palace\" e alle 5 unit\u00e0 tipo \"Bithia\" / \"Nuraghes\" della italiana Tirrenia \u2013 CIN."}
{"id": "1366650", "revid": "2192338", "url": "https://it.wikipedia.org/wiki?curid=1366650", "title": "Cruise Bonaria", "text": "Cruise Bonaria \u00e8 un traghetto di tipo cruise-ferry, in servizio da fine 2020 per Grimaldi Lines. La nave fa parte di due unit\u00e0 gemelle, costruite originariamente dalla Fincantieri di Sestri Ponente per Minoan Lines.\nCaratteristiche.\nLa \"Cruise Bonaria\" dispone di 231 cabine, 634 poltrone di prima classe e 108 poltrone di seconda classe; pu\u00f2 imbarcare 180 autovetture, assieme a 113 semirimorchi, oppure 670 autovetture. Ha 4 Motori W\u00e4rtsil\u00e4 16V46C diesel 67200 kW che le consentono di arrivare a 31,6 nodi di velocit\u00e0 massima.\nServizio.\nLa nave viene varata il 28 giugno del 2000 con il nome di Knossos Palace ed entra in servizio il 25 novembre dello stesso anno sulle rotte tra la Grecia continentale e le isole greche. Nel novembre 2020, il gruppo Grimaldi la sposta in Italia, dove per conto di Grimaldi Lines assume il nome Cruise Bonaria.\nIl 4 febbraio 2021 prende brevemente servizio sulla Patrasso - Ancona in sostituzione di \"Cruise Olympia\" che si reca in cantiere per trasformarsi in \"Cruise Sardegna\" e prendere servizio sulla Livorno - Olbia e per poi sostituire anche Zeus Palace che si trova a Yalova per cambiare livrea. Dopo 1 settimana e mezzo di sosta ad Ancona, parte il 1 maggio in direzione di Salerno per entrare in linea sulla Salerno - Cagliari - Palermo in sostituzione del \"Venezia\" che si reca in cantiere a La Spezia.\nIl 1 giugno 2021 sotto il comando del CLC Leopoldo Mennella chiude la Salerno - Cagliari - Palermo in seguito dell'apertura della rotta Napoli - Cagliari - Palermo e il Cruise Bonaria effettua l'ultima corsa da Cagliari.\nIl 4 giugno prende servizio sulla Civitavecchia - Olbia fino al 26 settembre.\nDal 26 settembre la nave \u00e8 ferma alla banchina 2 del Porto di Civitavecchia\nDal 26 Ottobre 2021 al 27 Novembre 2021 prende servizio sulla Livorno-Palermo in sostituzione del Cruise Ausonia che si reca in cantiere a La Spezia per lavori.\nDal 12 Gennaio 2022 al 5 Febbraio 2022 prende servizio sulla Livorno-Olbia in sostituzione del Cruise Europa che si reca ai cantieri Besiktas Shipyard a Yalova in Turchia per il cambio di livrea.\nNavi gemelle.\nSeppure diverse nella configurazione interna e negli allestimenti, la nave appartiene alla stessa serie delle altre tre unit\u00e0 tipo Palace \"Festos Palace\" / \"Knossos Palace\" / \"Kydon Palace\" e alle cinque unit\u00e0 tipo \"Bithia\" / \"Nuraghes\" della italiana Tirrenia \u2013 CIN."}
{"id": "1366658", "revid": "1318658", "url": "https://it.wikipedia.org/wiki?curid=1366658", "title": "Castel d'Appio", "text": "Il Castel d'Appio \u00e8 un castello in rovina nel comune di Ventimiglia, dominante la valle di Latte e del fiumeRoia, in provincia di Imperia.\nStoria.\nSecondo antiche tradizioni la denominazione \"Appio\" deriverebbe dal console dell'Impero romano Appio Claudio, colui che nel 185 a.C. riusc\u00ec a sottomettere la popolazione dei Liguri Intemeli nella conquista romana nel ponente ligure, ponendo una guarnigione per la difesa dei territori. Sarebbe quindi un nome derivato dalla \"gens\" Appia, da collegare a quello della Via Appia o a toponimi come Predappio - Pietra d'Appio - (presso Forl\u00ec).\nLa prima documentazione ufficiale risale al 1140, quando il castello fu eretto per volere della Repubblica di Genova poco dopo la prima occupazione di Ventimiglia. I dati pi\u00f9 antichi sul castello sono stati rinvenuti e ricavati grazie ai rogiti del notaio Amandolesio che nel 1200 stendeva atti per il pagamento dei soldati nonch\u00e9 inventari delle suppellettili e dei materiali presenti all'interno della fortezza.\nNel 1318 l'improvviso attacco di Roberto d'Angi\u00f2 contro i Ghibellini della citt\u00e0 intemelia costrinse i secondi ad asserragliarsi all'interno del castello, cedendo poco dopo alla vittoriosa avanzata dei Guelfi. Fra il XVI e il XVII secolo Castel d'Appio fu abbandonato a favore del sottostante Castelvecchio, quest'ultimo acquistato dalla repubblica genovese nel 1562. Castelvecchio, l'odierno forte San Paolo, fu scelto rispetto all'originario castello poich\u00e9 situato in una posizione pi\u00f9 conveniente, a ridosso della citt\u00e0 di Ventimiglia.\nCastel d'Appio ritrov\u00f2 un ruolo durante la guerra di successione austriaca nel 1746-1747 tra l'esercito austro-sardo e i soldati franco-genovesi. Nel 1746 i Francesi, gi\u00e0 impegnati a valle nella difesa del forte San Paolo, decisero di inviare a Castel d'Appio 4.500 soldati per proteggere il forte dalla parte del monte. La pressione dei soldati d'oltralpe fu vana perch\u00e9 il generale Balbiano, comandante delle truppe austro-sarde, riusc\u00ec ad impadronirsi subito del caposaldo. Il castello negli anni successivi avr\u00e0 sempre meno importanza, tanto da venire poco dopo quasi del tutto smantellato.\nStruttura.\nDell'antico castello rimane un residuo muro angolare a sud, molto probabilmente delimitante l'allora perimetro della cinta difensiva. Della torre pentagonale rimangono visibili quattro dei cinque lati originali, mentre all'interno della cinta del castello sono ancora oggi conservati i resti dell'ampia cisterna attribuita - secondo la tradizione - all'epoca romana.\nAll'interno dell'irregolare cinta muraria - risalente al XIII secolo - sono conservati i ruderi del mastio poligonale che costituiva il principale elemento di difesa."}
{"id": "1366663", "revid": "339392", "url": "https://it.wikipedia.org/wiki?curid=1366663", "title": "Gattara (personaggio)", "text": ""}
{"id": "1366665", "revid": "968255", "url": "https://it.wikipedia.org/wiki?curid=1366665", "title": "Festos Palace", "text": "La Festos Palace \u00e8 una nave traghetto costruita dalla Fincantieri di Sestri Ponente. Dal 2018, opera per la compagnia di navigazione Grimaldi Minoan Lines\nCaratteristiche.\nLa \"Festos Palace\" dispone di 190 cabine standard e lusso e 108 poltrone di seconda classe pu\u00f2 imbarcare 110 autovetture assieme a circa 140 semirimorchi oppure 730 autovetture. Dispone inoltre di 3 bar, un self service, un ristorante, una discoteca, un cinema e una piscina all'aperto.\nServizio.\nMinoan Lines (2002-2012).\nLa nave entra in flotta alla Minoan Lines nel maggio 2002 con il nome di \"Europa Palace\", dove viene inserita assieme alla gemella \"Olympia Palace\" nella rotta pi\u00f9 importante per la compagnia, la Patrasso - Igoumenitsa - Ancona, grazie alla elevata velocit\u00e0 della nave (circa 30 nodi) e la grande capacit\u00e0 merci di 2.000 metri lineari (la capacit\u00e0 di carico dei traghetti Ro/Ro si misura infatti in metri lineari - LIMs, Lanes in meters). La \"Europa Palace\" ha servito anche la rotta domestica greca tra continente e l'isola di Creta: Candia - Pireo. Dal 2009 il traghetto viene spostato sulla rotta Patrasso - Igoumenitsa - Venezia, in seguito all'entrata in servizio di unit\u00e0 pi\u00f9 grandi come le gemelle \"Cruise Olympia\" e \"Cruise Europa\" che prendono il posto sulla rotta da e per Ancona.\nDurante la crisi economica che attanaglia l'Europa ed in particolare la Grecia, e ad un conseguente perdita di traffico merci e passeggeri tra Italia e Grecia la Minoan Lines decide nel 2012 di chiudere la rotta da e per Venezia, lasciando le due navi in disarmo o in rinforzo ad altre linee, mettendole di fatto sul mercato. \nTirrenia CIN (2012-2018).\nNell'estate 2012 viene noleggiata dalla CIN con lo scopo di sostituire le unit\u00e0 della Classe Strade Romane in servizio sulla tratta Civitavecchia - Cagliari.\nLa tratta viene cos\u00ec coperta in 11 ore contro le 15/16 ore delle vecchie navi. La rotta non viene comunque percorsa alla potenziale velocit\u00e0 di crociera della nave (circa 30 nodi) che la renderebbe antieconomica per gli elevati consumi che si andrebbero a sommare ad un non elevato traffico e tariffe imposte dal Ministero dei Trasporti, per cui la linea viene percorsa ad una pi\u00f9 modesta e comunque importante velocit\u00e0 compresa tra i 21 e i 22 nodi che impegnano solo due dei quattro potenti motori.\nTerminato il noleggio a Tirrenia, il 22 gennaio 2018 il traghetto viene restituito al gruppo Grimaldi, che la ribattezza \"Mykonos Palace\".\nGrimaldi Minoan Lines (2018-...).\nRitornata al gruppo Grimaldi, il traghetto viene impiegato sulle tratte Civitavecchia - Palermo - Tunisi, Tunisi - Civitavecchia, Salerno - Palermo - Tunisi e viceversa, in sostituzione della nave Ro-Ro cargo \"Catania\". Fa il suo definitivo rientro in Grecia nel giugno 2018 riprendendo le linee tra il continente e isola di Creta.\nNel febbraio 2020, viene rinominata \"Festos Palace\" mentre il precedente \"Festos\" viene rinominato \"Kydon Palace\".\nNavi gemelle.\nSeppure diverse nella configurazione interna e negli allestimenti la nave appartiene alla stessa serie delle altre tre unit\u00e0 della Minoan Lines \"Knossos Palace\" , \"Kydon Palace\" e \"Cruise Bonaria\" e alle cinque unit\u00e0 tipo \"Bithia\" / \"Nuraghes\" della Tirrenia."}
{"id": "1366672", "revid": "6923", "url": "https://it.wikipedia.org/wiki?curid=1366672", "title": "Moto Guzzi Rosso Mandello", "text": ""}
{"id": "1366674", "revid": "11347279", "url": "https://it.wikipedia.org/wiki?curid=1366674", "title": "Mengele", "text": ""}
{"id": "1366675", "revid": "1005847", "url": "https://it.wikipedia.org/wiki?curid=1366675", "title": "Knossos Palace", "text": "La Knossos Palace \u00e8 una nave traghetto costruita dalla Fincantieri di Sestri Ponente. Dalla fine del 2020, opera per la compagnia di navigazione Minoan Lines\nCaratteristiche.\nLa Knossos Palace dispone di 190 cabine standard e lusso suddivise in 101 cabine interne con quattro posti letto, 75 cabine esterne con quattro posti letto, 5 suite esterne due letti e divano letto, 7 suite esterne con letto matrimoniale e divano letto e 2 cabine per portatori di handicap, per un totale di 732 posti letto. In aggiunta alle cabine sono presenti 108 poltrone di seconda classe.\nSpinta da quattro motori Diesel W\u00e4rtsil\u00e4, la nave pu\u00f2 raggiungere una velocit\u00e0 di circa 30 nodi. Pu\u00f2 imbarcare 110 autovetture assieme a circa 140 semirimorchi, o in alternativa 660 autovetture. Dispone inoltre di 3 bar, (Olympia 460 posti, Armonia 334 + 118 posti, Poseidon 100 posti), un self service da 268 coperti, un ristorante da 160 coperti, una discoteca, un cinema, uno shopping center, internet corner, casin\u00f2, area videogiochi, area bambini e una piscina all'aperto.\nServizio.\nMinoan Lines (2001-2012).\nLa nave viene costruita dallo stabilimento Fincantieri di Sestri Ponente, venendo consegnata alla Minoan Lines nel dicembre 2001. Viene inserita assieme alla gemella \"Europa Palace\" sulla rotta pi\u00f9 importante per la compagnia, la Patrasso - Igoumenitsa - Ancona, collegando l'Italia alla Grecia in meno di 19 ore. La nave ha servito anche la rotta domestica greca tra continente e l'isola di Creta: Candia - Pireo. Dal 2009 il traghetto viene spostato sulla rotta Patrasso - Igoumenitsa - Venezia, in seguito all'entrata in servizio di unit\u00e0 pi\u00f9 grandi come le gemelle \"Cruise Olympia\" e \"Cruise Europa\" che ne prendono il posto sulla rotta da e per Ancona.\nDurante la crisi economica che attanaglia l'Europa ed in particolare la Grecia, e ad una conseguente perdita di traffico merci e passeggeri tra Italia e Grecia, la Minoan Lines decide nel 2012 di chiudere la rotta da e per Venezia, lasciando la \"Olympia Palace\" e la gemella in disarmo o in rinforzo ad altre linee e mettendole di fatto sul mercato.\nTirrenia CIN (2012-2018).\nNell'estate 2012 viene noleggiata alla neonata Tirrenia Compagnia Italiana di Navigazione con lo scopo di sostituire vecchi e lenti traghetti Tirrenia inseriti sulle rotte tra Civitavecchia e Cagliari rilanciando cos\u00ec l'immagine della nuova compagnia appena privatizzata.\nLe due navi giungono ai cantieri navali \"Palumbo\" di Messina il 19 luglio 2012 per le certificazioni e il cambio nome, ma la necessit\u00e0 di inserire in linea il traghetto per l'esodo estivo fa s\u00ec che l'imbarcazione assuma una livrea \"ibrida\" tra la classica fiancata bianco-rossa \"Minoan\" e la grande scritta \"Tirrenia\" in blu.\nLa tratta viene cos\u00ec coperta in 11 ore contro le 15/16 ore delle vecchie navi. La rotta non viene comunque percorsa alla potenziale velocit\u00e0 di crociera della nave (circa 30 nodi) che la renderebbe antieconomica per gli elevati consumi che si andrebbero a sommare ad un non elevato traffico e tariffe imposte dal Ministero dei trasporti, per cui la linea viene percorsa ad una pi\u00f9 modesta e comunque importante velocit\u00e0 compresa tra i 21 e i 22 nodi che impegnano solo due dei quattro potenti motori.\nDurante il periodo invernale lascia la sua rotta preferenziale Civitavecchia-Cagliari spostandosi sulle rotte Genova - Porto Torres o Civitavecchia - Olbia, dove \u00e8 pi\u00f9 necessario avere maggiore capacit\u00e0 merci, spostando su Cagliari le meno capienti unit\u00e0 \"Bithia\".\nGrimaldi Lines (2018-2020).\nTerminato il noleggio alla Tirrenia CIN, il 22 gennaio 2018 il traghetto viene restituito a Grimaldi Lines, che la ribattezza \"Cruise Bonaria\". Con la Grimaldi opera sulla tratta Civitavecchia - Olbia.\nMinoan Lines (2020).\nNel dicembre 2020, la Grimaldi Group per uno scambio con la Knossos Palace ora Cruise Bonaria la sposta in Grecia, dove per conto di Grimaldi Minoan Lines assume il nome \"Knossos Palace\"\nIncidente.\nIl 18 giugno del 2020 alle 19:45, la nave, mentre arrivava a Olbia svilupp\u00f2 un incendio scaturito da un semirimorchio di un camion nel garage di prua, spento dalla Guardia Costiera e dal rimorchiatore \"Mascalzone Scatenato\"\nNavi gemelle.\nSeppure diverse nella configurazione interna e negli allestimenti, la nave appartiene alla stessa serie delle altre tre unit\u00e0 della flotta Minoan - Grimaldi Lines: \"Festos Palace\", \"Cruise Bonaria\" e \"Kydon Palace\", e alle cinque unit\u00e0 tipo \"Bithia\" / \"Nuraghes\" della Tirrenia."}
{"id": "1366680", "revid": "287204", "url": "https://it.wikipedia.org/wiki?curid=1366680", "title": "Pallavolo Lugano", "text": "La Pallavolo Lugano \u00e8 una societ\u00e0 pallavolistica maschile svizzera con sede a Lugano: milita nel campionato di Lega Nazionale A.\nStoria.\nIl 20 giugno 2016 non ottiene la licenza in prima istanza per partecipare al campionato di LNA 2016-2017.\nRosa 2015-2016.\n \n \n "}
{"id": "1366689", "revid": "22475", "url": "https://it.wikipedia.org/wiki?curid=1366689", "title": "Cronache del dopobomba (fumetto)", "text": "Cronache del dopobomba \u00e8 un fumetto di genere fantascientifico apocalittico del 1973 realizzato dal fumettista Bonvi che descrive un ipotetico futuro dopo l\u2019esplosione della bomba atomica. Si tratta di un'opera diversa dalle precedenti dell'autore, caratterizzata da un segno pi\u00f9 espressionistico e inquietante. La visione del mondo dopo la catastrofe non lascia spazio a falsi ottimismi e l'umanit\u00e0 \u00e8 rappresentata in tutta la sua abiezione.\nStoria editoriale.\nLa serie esord\u00ec sulla rivista Undercomics della Editoriale Dardo nel giugno 1973. A causa dei temi crudi e delle situazioni rappresentate (che oscillano tra la drammaticit\u00e0 di un mondo post olocausto atomico e l'assurdit\u00e0 delle situazioni descritte, con uomini che si uccidono per una scatoletta vuota o perch\u00e9 di fedi politiche differenti), l'opera, disegnata nel 1973, non fu apprezzata in Italia, ma fu comunque pubblicata con continuit\u00e0 in Francia nel 1974 e in Italia venne ripubblicate solo successivamente sulla rivista \"Eureka\" dell'Editoriale Corno a partire dal 1975 e in seguito venne ristampata pi\u00f9 volte in volume (nel 1980 ci fu una edizione in volume edita da Savelli Editori) e negli anni ottanta sulle riviste \"L'Eternauta\" e \"Be Bop Alula\" e poi sul mensile \"Sturmtruppen\". Bonvi continuer\u00e0 a lavorarci fino al 1993 realizzando complessivamente 74 storie che vennero poi in parte raccolte in due volumi editi dalla Granata Press, \"Cronache del dopobomba\" (1991) e \"Nuove cronache del dopobomba\" (1992). Una selezione di storie venne pubblicata nel 2009 nella collana \"I maestri del fumetto\" edito da Mondadori."}
{"id": "1366695", "revid": "767487", "url": "https://it.wikipedia.org/wiki?curid=1366695", "title": "Cooperstown (Dakota del Nord)", "text": "Cooperstown \u00e8 un centro abitato (\"city\") degli Stati Uniti d'America, capoluogo della Contea di Griggs, nello Stato del Dakota del Nord. Nel censimento del 2000 la popolazione era di 1.053 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Cooperstown si estende su una superficie di 2,40\u00a0km\u00b2, tutti occupati da terre.\nPopolazione.\nSecondo il censimento del 2000, a Cooperstown vivevano 1.053 persone, ed erano presenti 270 gruppi familiari. La densit\u00e0 di popolazione era di 436 ab./km\u00b2. Nel territorio comunale si trovavano 563 unit\u00e0 edificate. Per quanto riguarda la composizione etnica degli abitanti, il 98,86% era bianco, lo 0,19% era nativo e lo 0,28% proveniva dall'Asia. Lo 0,38% apparteneva ad altre razze, mentre lo 0,28% apparteneva a due o pi\u00f9 razze. La popolazione di ogni razza ispanica corrispondeva allo 0,95% degli abitanti.\nPer quanto riguarda la suddivisione della popolazione in fasce d'et\u00e0, il 20,0% era al di sotto dei 18, il 4,7% fra i 18 e i 24, il 20,3% fra i 25 e i 44, il 22,9% fra i 45 e i 64, mentre infine il 32,1% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 84,7 maschi."}
{"id": "1366696", "revid": "599013", "url": "https://it.wikipedia.org/wiki?curid=1366696", "title": "Walter Lapeyre", "text": "\u00c8 stato campione europeo 2005 nel tiro con la pistola a metri 10."}
{"id": "1366702", "revid": "21880", "url": "https://it.wikipedia.org/wiki?curid=1366702", "title": "Riserva Naturale Valle dell'Aniene", "text": ""}
{"id": "1366708", "revid": "6923", "url": "https://it.wikipedia.org/wiki?curid=1366708", "title": "Ekrem Akurgal", "text": "\u00c8 stato autore di numerosi scavi nell'antica Anatolia (Smirne, Sinope, Focea, Pitane, Eritre, ecc.). Professore all'Universit\u00e0 di Ankara dal 1949, ha pubblicato diverse opere riguardanti la storia e l'arte antica dell'Asia Minore. Dal 1985 \u00e8 stato socio straniero dell'Accademia dei Lincei."}
{"id": "1366711", "revid": "1393243", "url": "https://it.wikipedia.org/wiki?curid=1366711", "title": "Aldo Cibaldi", "text": "Biografia.\nNoto come uno dei pi\u00f9 importanti poeti in dialetto bresciano si occup\u00f2 anche di critica d'arte, disegno infantile e letteratura giovanile.\nNato casualmente a Cellatica (il padre vi lavorava temporaneamente come fabbro e la madre lo raggiunse da Bovegno per una visita di pochi giorni) da famiglia originaria di Bovegno in alta Val Trompia, paese a cui fu sempre legatissimo e nel quale fu anche consigliere comunale e assessore, ottenne la laurea in Lettere a Torino e successivamente in Filosofia e Pedagogia. A B\u00f2vegno conobbe Angelo Canossi col quale strinse amicizia e con cui amava confrontarsi durante le vacanze estive trascorse nel paese d'origine. Insegn\u00f2 a Zara in Dalmazia da cui rientr\u00f2 fortunosamente nel 1943 a seguito delle vicende belliche. La sua \"Storia della letteratura per l'infanzia e l'adolescenza\" (Ed. La Scuola, Brescia, 1967), pi\u00f9 volte ristampata, venne segnalata al Premio internazionale di Caorle e premiata dall'Ateneo di Brescia.\nFu direttore didattico del circolo di Rezzato (BS), fond\u00f2 e diresse la Pinacoteca Internazionale dell'Et\u00e0 Evolutiva (PinAC). Per le sue opere in dialetto bresciano, nel 1947 vinse il Premio Angelo Canossi e nel 1952 il Premio G. Rosa. \nCur\u00f2 le varie edizioni di \"Melodia e Congedo\" di Angelo Canossi di cui \u00e8 considerato l'erede spirituale, presentandole con un lungo saggio critico. Nel 1962 e nel 1968 pubblic\u00f2, per le edizioni del Bruttanome, la raccolta di poesie dialettali \"Br\u00e0ze e burn\u00ecs\", ristampata poi nel '78 a cura della libreria Resola di Brescia.\nRiposa nel cimitero di B\u00f2vegno nella cappella di famiglia.\nIl comune di Bovegno nel 1995 gli ha intitolato il Viale della circonvallazione.\nIl 16 agosto 2008 gli ha conferito il \"ciclamino d'oro\" alla memoria con la seguente motivazione: \"Figlio illustre di antica famiglia bovegnese, ha onorato con la sua opera letteraria Bovegno, al quale fu sempre legato, rivestendo anche nell'amministrazione comunale le cariche di consigliere, assessore alla cultura e vicesindaco. Bovegno, festa del ciclamino, 16 agosto 2008\"."}
{"id": "1366725", "revid": "1543377", "url": "https://it.wikipedia.org/wiki?curid=1366725", "title": "Lista di editor HTML", "text": "Editor testuali.\nGli editor di testo sono usati per produrre pagine in formato testo e, quindi, possono essere impiegati anche per sviluppare pagine web. A differenza dei programmi di videoscrittura in cui il software inserisce elementi di formattazione del testo che potrebbero interferire con l'analisi del linguaggio di programmazione, gli editor di testo riproducono esattamente il codice editato senza apportarvi autonomamente alcuna modifica. \nDi seguito si elencano alcuni editor testuali pi\u00f9 comuni:\nEditor testuali avanzati.\nSono un'evoluzione degli editor di testo, in quanto includono strumenti aggiuntivi per la modifica del codice.\nWord processor.\nBench\u00e9 i \"word processor\", chiamati anche software di videoscrittura, non siano veri e propri editor HTML, essi sono capaci di importare ed esportare documenti nel formato HTML (a volte anche XML). Questi software offrono la semplicit\u00e0 d'uso di un programma di videoscrittura, simile agli editor WYSIWYG, ma con diverse limitazioni. Di seguito si riportano alcuni esempi:\nEditor WYSIWYG.\nWYSIWYG, \u00e8 l'acronimo dell'inglese \"What You See Is What You Get\" (quello che vedi \u00e8 quello che ottieni). Sono generatori di codice facili e intuitivi da usare.\nPer l'uso di alcuni di questi software non \u00e8 richiesta la conoscenza del codice generato dal programma stesso.\nSpesso le pagine vengono generate in formati proprietari e infine esportati in codice finito; le pagine esportate - di norma - non possono essere importate per ulteriori modifiche, ma le nuove pagine possono essere esportate dal file originario in formato proprietario dopo averlo modificato.\nLe dimensioni dei file esportati dagli editor WYSIWYG sono solitamente maggiori rispetto a quelle di files il cui codice \u00e8 stato scritto \"a mano\" con un semplice editor di testo. Infatti nel codice vengono inseriti segmenti di HTML per la formattazione del testo, che essendo generati automaticamente sono spesso superflui e ridondanti.\nEditor non pi\u00f9 supportati n\u00e9 aggiornati:"}
{"id": "1366727", "revid": "1982", "url": "https://it.wikipedia.org/wiki?curid=1366727", "title": "Toungouska", "text": ""}
{"id": "1366728", "revid": "1728", "url": "https://it.wikipedia.org/wiki?curid=1366728", "title": "Pitcher", "text": ""}
{"id": "1366729", "revid": "111319", "url": "https://it.wikipedia.org/wiki?curid=1366729", "title": "Nuoto ai Giochi della XXVII Olimpiade - 100 metri rana maschili", "text": "Si sono svolte 9 batterie di qualificazione. I prime 16 atleti si sono qualificati per le semifinali.\nBatterie.\n16 settembre 2000\nSemifinali.\n16 settembre 2000\nFinale.\n17 settembre 2000"}
{"id": "1366731", "revid": "1573940", "url": "https://it.wikipedia.org/wiki?curid=1366731", "title": "Phrissomini", "text": "Il taxon oggetto di questa voce \u00e8 obsoleto.\nSecondo Bouchard et al (2011) \u00e8 posto in sinonimia con Lamiini - vedi Family-group names in Coleoptera (Insecta) ZooKeys 88: 1-972.\nI Phrissomini , sono una piccola trib\u00f9 di coleotteri cerambicidi atteri diffusa soprattutto in Africa, ma con qualche specie anche nel bacino del Mediterraneo ed in Asia.\nMorfologia.\nAdulto.\nI Phrissimini presentano tutte le caratteristiche morfologiche dei Lamiini, ma, a differenza di questi, sono caratterizzati da atterismo delle ali posteriori membranose. Le elitre sono accorciate, saldate lungo la sutura a formare un guscio resistentissimo. I colori predominanti sono tinte del bruno e del nero opaco e spesso gli adulti sono incrostati di terra.\nLarva.\nLa larva dei Phrissomini, bianca e carnosa, con la testa sclerificata allungata, non presenta alcuna caratteristica che la renda differente da quelle dei Lamiini.\nBiologia.\nI Phrissomini sono specie diurne, che si possono facilmente incontrare mentre trotterellano sui sentieri o aggrappati sul tronco delle piante ospiti.\nRispetto ad altri cerambicidi sono di indole piuttosto tranquilla, tuttavia non \u00e8 difficile incontrare individui con arti mutilati (soprattutto \"Morimus\"), a causa di lotte infraspecifiche per la conquista della femmina.\nLe larve si nutrono di legno morto di svariate latifoglie.\nSistematica.\nDibattito.\nIl solo atterismo non \u00e8 sembrato ad alcuni autori un carattere sufficiente per giustificare la formazione di una trib\u00f9.\nIl fatto poi che l'atterismo si sia sviluppato indipendentemente in molti altri gruppi di Cerambycoidea o in generale di coleotteri, potrebbe indicare che i Phrissomini siano in realt\u00e0 una trib\u00f9 polifiletica.\nPerci\u00f2 alcuni specialisti considerano i Phrissomini solo dei Lamiini con speciali adattamenti involutivi all'habitat.\nSpecie italiane.\nI Phrissomini sono rappresentati in Italia solo da due generi e tre specie, la cui posizione sistematica \u00e8 anch'essa fonte di dibattito tra gli studiosi.\nA questi si aggiunge \"Morimus ganglbaueri\" , una forma intermedia ai precedenti, considerata sottospecie del primo o del secondo, ibrido o sottospecie distinta."}
{"id": "1366732", "revid": "287204", "url": "https://it.wikipedia.org/wiki?curid=1366732", "title": "Karoly Guttler", "text": ""}
{"id": "1366733", "revid": "287204", "url": "https://it.wikipedia.org/wiki?curid=1366733", "title": "Manorhamilton", "text": "Manorhamilton (\"Cluain\u00edn U\u00ed Ruairc\" in gaelico irlandese) \u00e8 un piccolo abitato del Leitrim, in Irlanda. Situato sulla strada N16 che collega il nord della nazione, ha avuto notevole importanza storica nonostante le dimensioni attuali. \nIl nome soprattutto, mostra la storia travagliata del centro. Il corrispettivo gaelico significa infatti \"piccolo prato degli O'Rourke\", antichi abitanti e signori gaelici della zona, mentre la versione inglese si riferisce alla dimora (\"manor\") di Hamilton, il colonizzatore scozzese insediatosi successivamente agli O'Rourke, che erano stanziati nella vicina Dromahair, grazie alla concessione della corona inglese per i suoi servigi nelle guerre in Europa durante il XVII secolo.\nOggi Manorhamilton pu\u00f2 essere considerato un centro dormitorio per pendolari che lavorano a Sligo, distante soltanto 27 km."}
{"id": "1366734", "revid": "1718925", "url": "https://it.wikipedia.org/wiki?curid=1366734", "title": "Bronx (cocktail)", "text": "Il Bronx \u00e8 stato un cocktail ufficiale dell'IBA fino al 2011.\nPreparazione.\nViene preparato nello shaker con l'aggiunta di ghiaccio.\nSi serve nella coppetta cocktail e non presenta guarnizioni.\nSapori.\n, i due drink per\u00f2 non sono del tutto simili. Gli esperti di cocktail Gary Regan e Mardee Haidin Regan lo descrivono come un drink ove \"gin \u00e8 l'ingrediente base, il succo d'arancia \u00e8 il \"mixer\", ed i dolci e secchi Vermouth son aggiunti quasi come retrogusto.\"\nSecondo \"The Professor\", un barman di San Francisco, \"Non usare uno dei gin pi\u00f9 tradizionali per questo cocktail. Risparmiali per il Gin-Martini (cocktail), Gin tonic ed altri drink dove vuoi veramente gli aromi profumati del ginepro. Nella fascia media c'\u00e8 un Gin estremamente adatto, Magellan.\" Ma raccomanda addirittura, \"un gin giallo, anche, chiamato Old Raj, che per\u00f2 \u00e8 uno dei pi\u00f9 costosi. Un'altra scelta fra quelli mediamente profumati, \u00e8 il Boodles, Citadelle od il Tanqueray No. 10. Se vuoi un Gin molto leggero, prova il Bombay od il Leyden.\"\nStoria.\nCome per molti altri cocktail creati nel periodo del proibizionismo, molte storie esistono sulla creazione di questo cocktail.\nJoseph S. Sormani.\nDue fonti attribuiscono a Joseph S. Sormani la creazione di questo drink.\nA Sormani fu accreditata la creazione del cocktail anche nel suo necrologio sul New York Times:\nJohnnie Solon.\nSecondo Albert Stevens Crockett, storico del Waldorf-Astoria Hotel, l'inventore del cocktail Bronx fu Johnnie Solon (o Solan). Solon, un barman di prima del protezionismo all'hotel Manhattan, fu \"popolare come uno dei pi\u00f9 bravi barman dietro un bancone di un bar dei nostri tempi.\" Questa sono le parole di Solon, riportate da Crockett, riguardo alla creazione del cocktail:\nSolon dovrebbe aver creato il cocktail fra il 1899 (quando si un\u00ec al locale) ed il 1906 (quando il cocktail Bronx apparve la priva volta per iscritto). Comunque sia, un riferimento precedente al \"Bronx Cocktail\" su di un menu di un Motel di New York indica che o il nome era gi\u00e0 usato in precedenza oppure che Solon non sia l'inventore effettivo.\nAltre citazioni precedenti.\nApparve nel libro \"The World's Drinks And How To Mix Them\" di William \"Cocktail\" Boothby nel 1908, come \"Bronx Cocktail\": un terzo di Plymouth gin, un terzo di Vermouth francese ed un terzo di Vermouth italiano, insaporito con l'aggiunta di due spruzzate di Orange Bitter, circa un cucchiaino da bar di succo d'arancia ed una scorza d'arancia decorativa.\nCultura di massa.\nIn \"Very Vicky And The Secret Of The Bronx Cocktail\", una serie di fumetti, Vicky ed i suoi amici investigano nelle origini del cocktail Bronx.\nNel 1934 il film \"The Thin Man\", presentava Nick Charles (William Powell) che asseriva che il cocktail Bronx deve sempre essere shakerato al ritmo del \"two-step\"."}
{"id": "1366736", "revid": "339392", "url": "https://it.wikipedia.org/wiki?curid=1366736", "title": "Giunta Esecutiva", "text": ""}
{"id": "1366737", "revid": "729019", "url": "https://it.wikipedia.org/wiki?curid=1366737", "title": "Stazione di Lagonegro", "text": "La stazione di Lagonegro \u00e8 la stazione terminale della linea Sicignano degli Alburni-Lagonegro, inutilizzata dal 1987 a causa della chiusura della linea. La stazione, che si trova a una distanza di circa 2 chilometri dal centro cittadino, \u00e8 a servizio della citt\u00e0 di Lagonegro, in provincia di Potenza.\nStoria.\nLa stazione di Lagonegro venne inaugurata insieme al tratto finale della linea che proveniva da Sicignano degli Alburni il 25 maggio 1892. La particolarit\u00e0 di questa stazione \u00e8 che questo impianto venne costruito di tipo passante, in quanto la ferrovia avrebbe dovuto continuare verso Cosenza per poi raggiungere la costa tirrenica: il progetto iniziale per\u00f2 non venne portato a termine; quasi cinquant'anni dopo ne venne realizzato uno che ne ricalcava grossomodo l'idea ma con una linea a scartamento ridotto.\nAccanto a quella FS, venne aperta una nuova stazione, denominata \"Lagonegro FCL\", a servizio della linea a scartamento ridotto Lagonegro-Spezzano Albanese gestita dalle Ferrovie Calabro Lucane. Dal punto di vista geografico-ferroviario l'impianto di Lagonegro FCL si trovava compenetrato e a nord rispetto a quello di Lagonegro FS, occupando la parte nord di un vasto piazzale ferroviario ottenuto grazie ad un grande sbancamento verso monte e ad un colossale muro di contenimento del terrapieno verso valle. In due impianti si trovavano quindi di fatto allineati con andamento est-ovest, il piazzale statale era a sud, mentre quello FCL era a nord. I due fabbricati viaggiatori erano praticamente affiancati tra loro, quello FS pi\u00f9 voluminoso si trovava a est di quello FCL. Le due stazioni erano servite dalla medesima strada carraia di accesso che scavalcava l'area del piazzale FCL dividendolo di fatto in due parti, una dedita al servizio viaggiatori, l'altra dedicata al servizio merci e ricovero materiale.\nLa vita della stazione procedette nel corso degli anni senza grossi problemi, con un traffico viaggiatori discreto, anche se fu talvolta chiusa a causa delle continue frane che interessavano la linea e non permettevano ai treni di raggiungere la stazione.\nNel 1978 la stazione perse la sua funzione di interscambio in quanto la ferrovia per Spezzano Albanese venne chiusa. Dal 1987, quando la ferrovia venne chiusa a causa dell'ammodernamento della linea Battipaglia-Potenza, Lagonegro non \u00e8 stata mai pi\u00f9 riaperta. L'impianto al 1999 risultava impresenziato e risultava essere l'unico in tale status sulla linea.\nStrutture e impianti.\nNonostante sia chiusa da molti anni, nella stazione sono ancora presenti tre binari passanti, pi\u00f9 uno tronco per il servizio passeggeri, serviti tutti da banchina. Inoltre \u00e8 presente il fascio binari per lo scalo merci con la piattaforma girevole, la rimessa locomotiva e una struttura per i dipendenti FS, naturalmente tutto chiuso.\n\u00c8 presente anche un fabbricato viaggiatori, che nel corso degli anni aveva subito diversi interventi, \u00e8 chiuso e inagibile. Lato Sicignano attiguo al fabbricato viaggiatori era presente anche il classico piccolo fabbricato per i servizi igienici, anch'esso chiuso.\nMovimento.\nIl movimento ferroviario \u00e8 sospeso, al suo posto per\u00f2 vi sono autobus sostitutivi che si attestano proprio nel piazzale della stazione, anche se i passeggeri sono davvero pochi, in quanto gli autobus passano anche per il centro della citt\u00e0. Quando la stazione era aperta il traffico era buono, grazie anche all'integrazione con autobus e con la ferrovia FCL.\nServizi.\nLa stazione disponeva di:\nInterscambi.\nLa stazione dispone di:"}
{"id": "1366740", "revid": "767487", "url": "https://it.wikipedia.org/wiki?curid=1366740", "title": "Eliodoro di Altino", "text": "Biografia.\nDiscepolo di san Valeriano, vescovo di Aquileia, fu un membro del \"chorus beatorum\", una sorta di confraternita di asceti a cui apparteneva anche san Cromazio. Amico di San Girolamo (con il quale, forse, condivideva la stessa patria dalmata), lo accompagn\u00f2 ad Aquileia e nel suo primo viaggio in oriente, conducendo sempre una vita rigorosamente monastica. Al rientro divenne vescovo di Altino e come tale partecip\u00f2 al concilio di Aquileia contro gli ariani (381).\nSecondo la tradizione, fu suo discepolo San Liberale il quale lo segu\u00ec nella lotta contro gli eretici. Ormai anziano, si ritir\u00f2 a Caltrazio, una localit\u00e0, oggi scomparsa, della Laguna Veneta, dove mor\u00ec intorno al 410.\nIl suo corpo fu portato ad Altino e, in seguito all'abbandono della citt\u00e0, fu trasferito a Torcello, nella cui cattedrale tuttora riposa.\nAlcune vicende della sua vita sono riportate da San Girolamo nelle sue epistole. Questi gli dedic\u00f2 pure alcune traduzioni bibliche."}
{"id": "1366743", "revid": "767487", "url": "https://it.wikipedia.org/wiki?curid=1366743", "title": "Ample Destruction", "text": "Ample Destruction \u00e8 il primo album di inediti del gruppo musicale heavy metal statunitense Jag Panzer, pubblicato nel 1984.\nIl disco.\nLa prima pubblicazione avvenuta tramite la piccola casa discografica indipendente Azra Records non ha consentito un'adeguata distribuzione del disco e, per questo motivo, ne esistono diverse copie non ufficiali con copertine diverse, l'originale \u00e8 stata disegnata da Keith Austin.\nLa canzone \"Harder Than Steel\" fa parte della colonna sonora del film \"Dark Places - Nei luoghi oscuri\" con Charlize Theron uscito nel 2015.\nLe ristampe autorizzate.\nL'album \u00e8 stato ristampato ufficialmente per la prima volta nel 1990 dall'etichetta britannica Metalcore, sia in vinile che in CD, con una copertina diversa e con l'aggiunta di quattro tracce bonus.\nL'anno successivo \u00e8 uscito nuovamente in compact disc con un'edizione della Metal Blade Records caratterizzata da un nuovo remix effettuato dal bassista John Tetley e dal produttore Tom Gregor e, ancora una volta, da una copertina diversa dall'originale.\nUna versione rimasterizzata \u00e8 stata ristampata nel 2013 dall'etichetta tedesca High Roller Records nei formati LP e CD con l'aggiunta di una traccia bonus.\nLa critica.\nIn genere le riviste e i siti specializzati valutano il debutto della band con toni entusiastici, apprezzando il lavoro, in stile NWOBHM, svolto dai chitarristi e le doti vocali di Harry Conklin.\n\"Ample Destruction\" \u00e8 anche considerato uno dei primi esempi di power metal americano."}
{"id": "1366744", "revid": "287204", "url": "https://it.wikipedia.org/wiki?curid=1366744", "title": "Lola Montes", "text": ""}
{"id": "1366745", "revid": "1543377", "url": "https://it.wikipedia.org/wiki?curid=1366745", "title": "Rob Roy (cocktail)", "text": "Il Rob Roy \u00e8 stato un cocktail ufficiale dell'IBA.\nPreparazione.\nViene preparato nel mixing glass e decorato con una ciliegina."}
{"id": "1366746", "revid": "5456", "url": "https://it.wikipedia.org/wiki?curid=1366746", "title": "Cluain\u00edn U\u00ed Ruairc", "text": ""}
{"id": "1366748", "revid": "115751", "url": "https://it.wikipedia.org/wiki?curid=1366748", "title": "Tonne of oil equivalent", "text": ""}
{"id": "1366751", "revid": "124432993", "url": "https://it.wikipedia.org/wiki?curid=1366751", "title": "Agit-Prop", "text": "Agit-Prop (, parola macedonia di \"agitazione\" e \"propaganda\", scritto anche come Agitprop) era il nome con il quale veniva chiamato il Dipartimento per l'agitazione e la propaganda (\u041e\u0442\u0434\u0435\u043b \u043f\u0440\u043e\u043f\u0430\u0433\u0430\u043d\u0434\u044b \u0438 \u0430\u0433\u0438\u0442\u0430\u0446\u0438\u0438, \"Otdel propagandy i agitacii\") del Comitato centrale e dei Comitati territoriali del Partito Comunista dell'Unione Sovietica, in seguito rinominato \"Dipartimento ideologico\". Il termine viene molto spesso indicato per definire la stessa attivit\u00e0 del dipartimento.\nNella lingua russa la parola \"propaganda\" non aveva una connotazione negativa, come invece in francese o inglese, e indicava la diffusione e disseminazione d'idee. Le attivit\u00e0 e gli obbiettivi dell'Agit-Prop erano diffondere le idee del marxismo-leninismo e fornire spiegazioni della politica attuata dal partito unico, oltre che diffondere in differenti contesti tutti i tipi di saperi utili, come per esempio le metodologie agronome.\nLa cosiddetta \"agitazione\" consisteva invece nello spingere le persone ad agire in maniera conforme alle progettualit\u00e0 d'azione dei dirigenti sovietici.\nForme.\nDurante la Guerra civile russa l'Agitprop ha assunto diverse forme:"}
{"id": "1366753", "revid": "687394", "url": "https://it.wikipedia.org/wiki?curid=1366753", "title": "Liquore Galliano", "text": "Il Galliano \u00e8 un liquore prodotto per la prima volta nel 1896 dalla Distilleria Arturo Vaccari di Livorno ed oggi prodotto nei Paesi Bassi dalla Lucas Bols, azienda controllata dalla ABN AMRO Capital.\nIl Liquore Galliano \u00e8 un'infusione idroalcolica dolcificata di diverse erbe e spezie tra cui anice, liquirizia e vaniglia. Il processo di produzione del Galliano \u00e8 molto laborioso perch\u00e9 sono richieste sette infusioni e sei distillazioni. La fase finale \u00e8 data dalla miscela di tutti gli ingredienti con i distillati aromatici e l'estratto di vaniglia. Si presenta di colore giallo con gradazione alcolica del 42.3%.\nIl liquore si beve liscio o con ghiaccio e viene usato in diversi cocktail, come per esempio il Messicano e quattro cocktail classificati IBA.\nHa aspetto e sapore simili al liquore Strega, creato quest'ultimo nel 1860, quindi quasi quarant'anni prima del Galliano.\nStoria.\nIl suo creatore, Arturo Vaccari, titolare della distilleria, volendo ricordare, in occasione della morte, le eroiche gesta del capitano Giuseppe Galliano in Etiopia, diede alla sua creazione il nome del militare.\nNel 1989 il liquore viene acquisito dalla societ\u00e0 francese R\u00e9my Cointreau e nel marzo 2006 rivenduto al fondo di investimenti europeo ABN AMRO Capital.\nCocktail.\nIl liquore si utilizza per 4 cocktail IBA, e con esso si possono creare moltissime varianti di famosi cocktail.\nParticolarit\u00e0.\n\u00c8 venduto nelle caratteristiche alte bottiglie di forma trapezoicuboidale ed \u00e8 stato citato dagli scrittori Emilio Salgari nel racconto \u201cLo Schiavo della Somalia\u201d e da John Fante in \"Full of Life\".\nIl Liquore Galliano \u00e8 anche stato posto in commercio in bottiglie da collezione a forma di Carabiniere in alta uniforme, con feluca e pennacchio posto quale tappo di chiusura e in bottiglie mignon, sempre da collezione dette \"Gallianino\" (tali bottiglie in ceramica venivano prodotte dalle manifatture Coronetti di Cunardo e C.A.S.A. di Cameri)."}
{"id": "1366755", "revid": "1543377", "url": "https://it.wikipedia.org/wiki?curid=1366755", "title": "Monumento naturale Perda 'e Liana", "text": "Il monumento naturale Perda 'e Liana \u00e8 un'area naturale protetta della Sardegna. Si trova nel territorio del comune di Gairo, in provincia di Nuoro. \u00c8 stata istituita nel 1993 con un decreto dell'assessore regionale alla Difesa dell'ambiente.\nTerritorio.\nPerda 'e Liana \u00e8 un tacco calcareo sito a sud del Flumendosa, che separa il massiccio del Gennargentu dalla regione dei \"tacchi\" e dei \"tonneri\", del territorio comunale di Gairo, Seui ed Ussassai. Si tratta di un imponente torrione risalente all'era Giurassica, formatosi a causa dell'erosione dell'acqua nel corso di milioni di anni. Con i suoi 1.293 m s.l.m. \u00e8 anche il pi\u00f9 elevato fra i tacchi dell'Ogliastra. Gli altri tacchi si ritrovano pi\u00f9 a sud, a partire dal vicino monte Tonneri (il toponimo indica una lunga cresta rocciosa), fino ai tacchi di Isara, di Seui, Ussassai, Osini, Ulassai e Jerzu.\nVista la sua posizione geografica il tacco di Perda 'e Liana costituisce un riferimento geografico importante ed un simbolo dell'isola della Sardegna, visibile da grandi distanze e dominante il paesaggio del massiccio del Gennargentu trovandosi quasi allineato con il bordo settentrionale del monte Tonneri (Seui), col quale, in epoca geologicamente remota, si ritiene componesse un'unica formazione montagnosa. Perda 'e Liana ha la medesima origine geologica di tutti gli altri tacchi calcarei della zona insieme ai quali \u00e8 il risultato di lunghe azioni erosive condotte dagli agenti climatici e persino dal mare. A testimoniare l'azione di questi processi erosivi, che hanno causato il crollo perimetrale di cospicue sezioni della struttura calcareo-dolomitica del tacco, restano enormi massi lungo le falde ed ai piedi della Perda 'e Liana.\nSul basamento, di forma troncoconica, posto sull'altopiano di Pranedda, sorge un imponente torrione, le cui pareti si ergono per circa 50 metri a partire dalla base troncoconica, per un diametro diametro di circa un centinaio di metri.\nLa struttura calcareo-dolomitica terminale del torrione ha avuto origine nel Giurassico (130-150 milioni di anni fa), attraverso un lungo processo di sedimentazione in ambiente sottomarino. Tale storia geologica \u00e8 testimoniata dalla presenza di numerosi fossili marini disseminati nel territorio. Il primato dello sviluppo pi\u00f9 consistente dal punto di vista stratigrafico spetta alla zona alla base del blocco troncoconico del tacco, formato da scisti risalenti al paleozoico (360-500 milioni di anni fa).\nFlora e fauna.\nPer quanto concerne gli aspetti vegetazionali si pu\u00f2 notare che, a causa del clima, dell'altitudine, ma soprattutto della conformazione del territorio, man mano che ci si avvicina alla vetta pi\u00f9 alta di Perda \u00e8 Liana le formazioni vegetali si diradano molto velocemente fino quasi a scomparire del tutto proprio a ridosso della base troncoconica della montagna, assumendo un aspetto steppico: prevalgono specie della macchia mesofila, ed il terreno \u00e8 poco fertile ed, a tratti, intervallato dalla nuda roccia. La consistenza qualitativa della vegetazione, infine, appare quasi priva della componente arborea. Lo stato di degrado in cui il territorio si trova \u00e8 causato dai frequenti incendi di natura dolosa che divampano nella stagione estiva, dalla continua ed incessante opera di disboscamento compiuta nei secoli scorsi e dall'eccessiva pressione dovuta al pascolo delle greggi, allevate allo stato brado. Questo ha portato alla sostituzione, in ampie aree, della vegetazione naturale con quella della gariga montana con arbusti di vario tipo.\nSulle pendici di Pranedda, la specie dominante \u00e8 il cisto ma \u00e8 anche possibile osservare la presenza di erbe aromatiche, come ad esempio il timo (\"Thymus herba-barona\") ed il rosmarino (\"Rosmarinus officinalis\"), e gli arbusti tipici della macchia mediterranea come il corbezzolo (\"Arbutus unedo\"), la fillirea (\"Phillyrea angustifolia\"), il lentisco (\"Pistacia lentiscus\") e l'erica (\"Erica arborea\"). Tra le specie arboree si trovano l'acero minore (\"Acer monspessulanum\") ed il leccio (\"Quercus ilex\"). Altre specie vegetali caratteristiche sono la campanula di Forsyth (\"Campanula forsythii\"), l'issopo di Corsica (\"Micromeria filiformis\"), l'orchide maschia (\"Orchis mascula\"), l'ofride di Moris (\"Ophrys exaltata morisii\"), il ranno alpino (\"Rhamnus alpina\"), la sassifraga sardo-corsa (\"Saxifraga cervicornis\") ed il sorbo montano (\"Sorbus aria\").\nLe specie animali pi\u00f9 comuni sono il cinghiale (\"Sus scrofa\"), il muflone (\"Ovis musimon\"), l'aquila reale (\"Aquila chrysaetos\"), il gatto selvatico (Felis silvestris), il falco pellegrino (\"Falco peregrinus\"), la poiana (\"Buteo buteo\"), lo sparviero (\"Accipiter nisus\"), l'astore (\"Accipiter gentilis\"), il nibbio (\"Milvus milvus\"), il grifone (\"Gyps fulvus\"), l'avvoltoio monaco (\"Aegypius monachus\"), il gipeto (\"Gypaetus barbatus\") ed il ghiro (\"Glis glis\").\nAccessi.\nSi arriva alla punta Perda 'e Liana percorrendo la Strada Statale 198, da Seui in direzione di Ussassai, per poi immettersi in una strada secondaria che conduce alla montagna.\nAttivit\u00e0.\nNella zona \u00e8 possibile praticare l'escursionismo, preferibilmente con l'ausilio di una guida. \u00c8 possibile percorrere una rete di sentieri, dotati di un sistema di segnalazione, che attraversano il territorio e che conducono fino alle pendici del monumento naturale."}
{"id": "1366756", "revid": "1385590", "url": "https://it.wikipedia.org/wiki?curid=1366756", "title": "Trofeo Nazionale di Lega Armando Picchi", "text": "Il Trofeo Nazionale di Lega \"Armando Picchi\" \u00e8 stato un torneo calcistico organizzato nel 1971 dalla Federazione Italiana Giuoco Calcio e dalla Lega Nazionale Professionisti in memoria di Armando Picchi. La competizione \u00e8 considerata antesignana della Supercoppa italiana, ancorch\u00e9 la formula dei due tornei presenti alcune differenze.\nStoria.\nIl trofeo fu ideato da Alberto Lievore, collaboratore di Alvaro Marchini, e Italo Allodi per commemorare Armando Picchi, capitano della Grande Inter degli anni 1960, scomparso nel maggio del 1971. Nei piani originari la competizione avrebbe dovuto svolgersi con cadenza annuale nel mese di giugno, con l'adesione fissa (secondo le regole dell'epoca) delle due finaliste della Coppa Italia e delle prime due classificate della Serie A. Tuttavia, problemi di sovrapposizione di date ne limitarono l'organizzazione all'unica edizione inaugurale, nella quale i criteri di ammissione inizialmente previsti non furono rispettati.\nTra il 1988 e il 1999 verr\u00e0 dedicata al libero livornese una nuova manifestazione, questa a carattere amichevole: il Memorial Armando Picchi.\nPartite.\nLa prima e unica edizione del 1971 si disput\u00f2 nel mese di giugno e vide la partecipazione di quattro squadre: , , e . La formula prevedeva che, dopo un girone all'italiana con gare di sola andata, si giocasse la finale in gara unica a Roma tra la prima e la seconda classificata; era stata prevista anche una finale per il 3\u00ba posto, da disputarsi sempre nella capitale, tra le altre due formazioni."}
{"id": "1366758", "revid": "34514", "url": "https://it.wikipedia.org/wiki?curid=1366758", "title": "Lista di editor web", "text": ""}
{"id": "1366761", "revid": "339392", "url": "https://it.wikipedia.org/wiki?curid=1366761", "title": "San Ivan Rilski", "text": ""}
{"id": "1366764", "revid": "436907", "url": "https://it.wikipedia.org/wiki?curid=1366764", "title": "Lazarus (Porcupine Tree)", "text": "Lazarus \u00e8 un singolo del gruppo musicale britannico Porcupine Tree, pubblicato nel marzo 2005 come secondo estratto dall'ottavo album in studio \"Deadwing\"."}
{"id": "1366765", "revid": "1573940", "url": "https://it.wikipedia.org/wiki?curid=1366765", "title": "Oratorio di Marano Vecchio", "text": "L'oratorio di Marano Vecchio \u00e8 situato nel sobborgo storico di Marano sul Panaro. Tale edificio \u00e8 il luogo di culto pi\u00f9 antico attestato sul territorio di quel comune.\nStoria.\nLe prime informazioni sull'Oratorio risalgono al 1530, quando era dedicato a San Lorenzo Martire. A seguito della costruzione della Chiesa grande di Marano, questa venne intitolata allo stesso San Lorenzo, mentre il vecchio Oratorio venne dedicato a Sant'Antonio da Padova.\nCon il passare del tempo l'Oratorio, da principale luogo di culto di Marano, venne trascurato e, gradualmente, abbandonato a s\u00e9 stesso. Da decenni non viene pi\u00f9 utilizzato per la messa domenicale, ma solo per i momenti di preghiera, in particolare per il Santo Rosario del mese di maggio, senza escludere talune celebrazioni liturgiche di Sante Messe.\nSino al 2005 ogni 13 giugno si svolgeva anche la \"Sagra di Sant'Antonio da Padova\", festa grande per gli abitanti del borgo. Nonostante per motivi finanziari la ristrutturazione dell'Oratorio subisca molti ritardi, nel 2008 ritorna la festa dal 13 al 15 giugno."}
{"id": "1366771", "revid": "529641", "url": "https://it.wikipedia.org/wiki?curid=1366771", "title": "VertrigoServ", "text": "VertrigoServ \u00e8 una piattaforma WAMP di sviluppo web/database gratuita e distribuita sotto la GNU General Public License.\nComponenti.\nI componenti di base sono:\nDi fatto, il VertigoServ \u00e8 la versione adattata per Windows della piattaforma AMP, cos\u00ec come il LAMP \u00e8 quella adattata per GNU/Linux."}
{"id": "1366772", "revid": "1543377", "url": "https://it.wikipedia.org/wiki?curid=1366772", "title": "Armagnac (distillato)", "text": "L'armagnac \u00e8 un distillato francese di vino a denominazione di origine controllata prodotto nella regione storica della Guascogna, suddivisa tra i dipartimenti delle Landes, del Gers, e di Lot-et-Garonne nel Sud-Ovest della Francia. Prende il nome dall'antica contea di Armagnac, il cui territorio storico corrisponde all'attuale zona di produzione.\nStoria.\nL'armagnac \u00e8 a buon diritto la pi\u00f9 antica acquavite di Francia. La sua prima menzione a stampa \u00e8 del 1531, ma il manoscritto da cui deriva il libro, custodito nella Biblioteca Vaticana, \u00e8 del 1310, ad opera di Vital du Four, abate del monastero di Eauze nel cuore della contea di Armagnac, che ne elencava quaranta virt\u00f9 \"medicinali\".\nLe prime tracce dell'Armagnac risalgono al Medioevo quando veniva indicato come \"aygue ardente\" (\"aqua vitae\"), distillata ed usata come medicinale nelle antiche universit\u00e0 e nei monasteri. La produzione per uso voluttuario inizia attorno alla met\u00e0 del Quattrocento e circa mezzo secolo pi\u00f9 tardi se ne sviluppa il commercio in botte.\nIl distillato, caricato a bordo di carri fino a Mont de Marsan oppure Auch veniva poi trasportato a Bayonne oppure a Bordeaux per via fluviale e da qui esportato dai mercanti olandesi nei Paesi Bassi, Regno Unito e perfino nei Paesi baltici.\nLa diffusione dell'armagnac \u00e8 quindi anteriore di almeno un secolo a quella del cognac, il cui commercio tuttavia pot\u00e9 svilupparsi maggiormente grazie alla vicinanza e alle pi\u00f9 facili comunicazioni fluviali con La Rochelle, importante porto ed emporio commerciale della Francia sudoccidentale. La regione dell'Armagnac \u00e8 infatti pi\u00f9 interna e non ha fiumi navigabili con imbarcazioni importanti, a differenza della Charente.\nVitigni e vino.\nI vini dai quali viene ricavato l'armagnac derivano da quattro vitigni principali: l'Ugni blanc (con tale nome \u00e8 conosciuto in Francia il Trebbiano, introdotto in et\u00e0 basso-medievale), il Colombard, la Folle blanche (detto anche \"Piquepoult\") e il Baco blanc. Altri vitigni, meno diffusi nella zona di produzione del celebre distillato, sono il Juran\u00e7on blanc, la Clairette de Gascogne, il Mauzac, la Plainte de Graisse e il Meslier Saint-Fran\u00e7ois. Il vitigno della Folle Blanche, per migliorarne la resistenza alla fillossera, \u00e8 stato incrociato con l'americano Noah creando l'ibrido Baco blanc: questo \u00e8 l'unico esempio di vitigno ibrido ammesso in una AOC francese.\nIl mosto si ottiene per pressatura soffice, senza aggiunta di solfiti o lieviti: la fermentazione crea un vino di bassa gradazione e parecchio acido. Appena terminata la fermentazione si passa alla distillazione per mantenere intatti gli aromi del vino.\nZone di produzione.\nIl territorio dell'Armagnac si divide in tre zone di produzione in base alle caratteristiche dei terreni: \nIl Bas-Armagnac \u00e8 considerata la migliore delle tre zone di produzione, in virt\u00f9 del terreno sabbioso, povero di calcare e ricco di sedimenti marini. La micro-zona del Grand Bas-Armagnac corre a cavallo del confine tra i dipartimenti del Gers e delle Landes, ed \u00e8 ritenuto produrre le acquaviti in assoluto pi\u00f9 fini ed armoniche. L'area \u00e8 intensamente coltivata a vite.\nMetodo di produzione.\nL'armagnac \u00e8 distillato con un processo definito continuo, con un alambicco a colonna a piatti, chiamato \"alembique armagna\u00e7ais\" (alambicco armagnacchese), a volte montato su un rimorchio ed alimentato a legna, il vino viene scaldato in una \"caldaia\" posizionata in basso nell'ultimo piatto, il vino risale come vapore passando attraverso i piatti formando un equilibrio di evaporazione ad ogni livello, dal basso verso l'alto, in cima alla colonna il distillato viene condensato da una serpentina raffreddata ad acqua e raccolto.\nLa distillazione avviene entro l'inverno. L'acquavite ricavata viene riposta in botti di quercia guascone o di altre zone francesi, con capacit\u00e0 da 400 a 420 litri, e fatta invecchiare in depositi fuori terra detti \"chai\"; a ogni anno d'invecchiamento evapora una quantit\u00e0 di prodotto tra il 3 ed il 5% (\"il vino degli angeli\"). L'invecchiamento \u00e8 variabile secondo il prodotto che si vuole ottenere, fino ad un massimo di 50 anni circa. \nL'armagnac viene dichiarato pronto secondo il giudizio del \"ma\u00eetre de chai\" (cantiniere) e se necessario assemblato con altri per ottenere un prodotto armonico; infine la miscela si lascia riposare ancora qualche mese.\nSi producono quindi sia Armagnac Millesimati che assemblati.\nIl prodotto viene confezionato in bottiglie scure schiacciate dette \"basquaise\" da 75\u00a0cl, o trasparenti come quelle del cognac, oppure nei tipici bottiglioni chiamati \"pot gascon\", da 250\u00a0cl.\nClassificazione dell'invecchiamento.\nDal 2010, a seconda dell'et\u00e0 dei distillati, le etichette riportano le seguenti sigle, o se millesimati direttamente gli anni di invecchiamento:\nGli armagnac di oltre dieci anni recano l'anno di distillazione sull'etichetta se millesimati e di solito sulla controetichetta si trova anche l'anno della messa in bottiglia, rendendo facile il calcolo del periodo trascorso in botte; oppure se sono assemblati, dichiarano l'et\u00e0 del distillato pi\u00f9 giovane che si trova nella bottiglia (es. 15 Ans) .\nUsi e degustazione.\nL'armagnac \u00e8 un distillato da fine pasto o da meditazione; si beve in piccoli bicchieri a \"ballon\", o meglio a tulipano, lentamente. Entra raramente nei cocktail; \u00e8 parte di un noto aperitivo guascone, la pousse-rapi\u00e8re; si usa per conservare frutta al liquore; infine si usa nel floc di Guascogna, un mosto fortificato con armagnac, analogo al pineau des Charentes, come aperitivo.\nTutela della denominazione d'origine.\nUna convenzione italo-francese (28 maggio 1948) stabil\u00ec che i termini \"cognac\" e \"armagnac\" fossero riservati ai soli prodotti francesi tutelati dalle corrispondenti denominazioni di origine. Ogni acquavite di vino di qualunque altra origine, francese od estera, pu\u00f2 quindi chiamarsi solo brandy.\nI produttori di armagnac.\nCommercianti - esportatori (N\u00e9gociants).\nCome per il cognac, sono grossisti ed affinatori che non producono vino in proprio. I principali si dividono in queste categorie:\nProduttori indipendenti.\nSono numerosissimi, talvolta con produzioni minuscole di uno/due barili all'anno. Per molti produttori l'armagnac non \u00e8 che una parte della loro attivit\u00e0 agricola, tra allevamento di oche e pollame, coltivazione di cereali, foraggi, e produzione di vino; per altri \u00e8 la loro attivit\u00e0 principale. L'elenco comprende soltanto i pi\u00f9 noti in commercio in Italia:"}
{"id": "1366773", "revid": "767487", "url": "https://it.wikipedia.org/wiki?curid=1366773", "title": "Per amore, solo per amore", "text": "Per amore, solo per amore \u00e8 un film del 1993 diretto da Giovanni Veronesi.\n\u00c8 tratto dall'omonimo libro di Pasquale Festa Campanile, vincitore del premio Campiello nel 1984.\nTrama.\nIl falegname Giuseppe, scapolo attempato, frequentatore di vedove da consolare, assiduo cliente di bordelli e in apparenza non particolarmente religioso, si invaghisce della giovane Maria.\nNonostante la differenza di et\u00e0 e dopo varie peripezie, si sposano, nonostante Giuseppe scopra che Maria \u00e8 incinta e non si sa di chi. Giuseppe lascia credere agli amici che sia stato lui ad ingravidare Maria per mettere i parenti di lei di fronte al fatto compiuto e consentire cos\u00ec alle nozze riparatrici.\nAlla fine Giuseppe si convince del disegno divino che sta dietro alla gravidanza di Maria e confida al suo servo Socrates che Dio \"\u00abha avuto coraggio a scegliere me, molto coraggio\u00bb.\""}
{"id": "1366776", "revid": "1525059", "url": "https://it.wikipedia.org/wiki?curid=1366776", "title": "Torre-Abrega", "text": "Torre-Abrega (in croato \"Tar-Vabriga\") \u00e8 un comune nell'Istria croata.\nOrigini del nome.\nLa doppia denominazione deriva dai due principali centri abitati che costituiscono la municipalit\u00e0: Torre, gi\u00e0 \"Torre di Parenzo\", capoluogo, e la vicina Abrega, gi\u00e0 \"Abrega Parentina\".\nStoria.\nL'area del comune \u00e8 stata abitata da dinosauri risalenti a 60 milioni di anni fa, oggi infatti sono visibili varie impronte. Sono state scoperte anche ossa e zanne di mammut e resti di uomini primitivi.\nIl territorio era inserito nel feudo monastico dell'abbazia di San Michele Sottoterra di Diliano di Visignano. Il feudo era un vasto territorio, compreso fra i territori di Parenzo e Montona, che da Visignano attraverso la vasta campagna di Colombera andava a Santa Domenica fino alla Madonna dei Campi e Visinada e Torre di Parenzo.\nNel 1060 l'imperatore Enrico IV concede al vescovo Adelmano di Parenzo la giurisdizione dell'abbazia di San Michele Sottoterra e da questa data il monastero perder\u00e0 la sua indipendenza pur conservando ampia autonomia, ed il feudo monastico entrer\u00e0 nei possedimenti ecclesiastici della Diocesi di Parenzo.\nDopo il 1077 il vescovo di Parenzo don\u00f2 il feudo a Enrico di Eppenstein, marchese d'Istria.\nNel 1203 il paese \u00e8 inserito nell'atto di ricognizione dei confini delle cosiddette \u201cterre di S. Mauro\u201d, nome che identificava il territorio di Parenzo, dal nome del vescovo San Mauro di Parenzo (V secolo); l'atto di ricognizione era stato disposto dal Patriarca di Aquileia Volchero, marchese d'Istria.\nTorre appartenne dal 1267 al 1797 alla Repubblica di Venezia.\nIl territorio fu abitato da popolazioni provenienti dalla Venezia Giulia e tra il XVI e il XVII secolo giunsero famiglie contadine provenienti dalla Dalmazia e da altre zone in fuga dalle conquiste ottomane.\nAlla caduta della Repubblica di Venezia, nel 1797 Torre pass\u00f2 sotto la dominazione austriaca e poi della Francia napoleonica (1806 \u2013 1814), all'interno delle Province illiriche. Col Congresso di Vienna Torre, con l'Istria, torn\u00f2 sotto l'Austria.\nAl termine della prima guerra mondiale dopo il trattato di Rapallo pass\u00f2 al regno d'Italia.\nAl termine della seconda guerra mondiale pass\u00f2 alla Croazia nella federazionejugoslava. Come in diverse altre localit\u00e0 dell'Istria, molti abitanti lasciarono il paese a causa dell'esodo istriano. \nNel 1991 Torre divenne parte della Croazia indipendente.\nIl comune \u00e8 stato istituito ufficialmente nel 2006 separandosi dal comune di Parenzo.\nSimboli.\nIl simbolo rappresenta la torre con accanto un albero ed in alto a sinistra un sole. Lo stemma attuale riprende quasi totalmente lo stemma di Torre ai tempi della sovranit\u00e0 italiana. La bandiera del comune non \u00e8 altro che stemma attuale su uno sfondo giallo.\nEconomia.\nLe principali attivit\u00e0 economiche si reggono sul turismo, l'agricoltura - viticoltura e olivicoltura in particolare - e la pesca e l'acquicoltura.\nGeografia antropica.\nLocalit\u00e0.\nIl comune di Torre-Abrega \u00e8 suddiviso in 6 localit\u00e0:\nCultura.\nParticolarmente legato a Torre fu il pittore croato Zlatko Prica (1916 - 2003), che nel paese stabil\u00ec casa e atelier. Il territorio di Torre e della vicina Santa Marina fu ispirazione di molte sue opere.\nLegato ad Abrega e a Torre \u00e8 anche Ennio Machin (morto il 15.6.2014), figura di spicco della Comunit\u00e0 Nazionale Italiana in Croazia; Abrega e Torre ricorrono nei suoi racconti, e sono protagonisti del racconto \"Quell'estate istriana di un piccolo fiumano\" (raccolto in volume in \"Rimembranze fiumane\", Edit, 2008), nel quale l'autore ricorda la sua permanenza ad Abrega e a Torre nell'estate del 1943.\nSport.\nLa squadra pi\u00f9 antica \u00e8 il \" NK Istra Tar\", una squadra di calcio fondata nel 1968. La divisa ufficiale \u00e8 gialla e nera e attualmente la squadra compete nel campionato di calcio della Regione Istriana. Vi sono poi sodalizi sportivi di pallavolo, tennis da tavolo, bocce e golf.\nAssociazionismo.\nOltre a quelle sportive, a Torre sono attive diverse associazioni, tra le quali la \"Comunit\u00e0 degli Italiani Giovanni Palma\", fondata nel 1947, l'Associazione dei diabetici di Torre-Abrega, l'Associazione degli ulivocultori \"Olea\", l'Associazione dei pescatori \"Delfin\", l'Associazione dei Pompieri Volontari \"Lampo\".\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Torre-Abrega \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nSull'intero territorio comunale vige il bilinguismo ufficiale croato/italiano, grazie alla presenza di una ancora cospicua comunit\u00e0 italiana autoctona, la quale usa comunemente il dialetto istro-veneto. La minoranza italiana ha fondato nel 1947 la \"Comunit\u00e0 degli Italiani di Torre \"Giovanni Palma\"\". Il sodalizio aderisce all'Unione Italiana."}
{"id": "1366782", "revid": "20564", "url": "https://it.wikipedia.org/wiki?curid=1366782", "title": "Government Commissions", "text": ""}
{"id": "1366788", "revid": "144796", "url": "https://it.wikipedia.org/wiki?curid=1366788", "title": "Stefania di Beauharnais", "text": "Biografia.\nInfanzia.\nNacque nella cittadina di Versailles al principio della rivoluzione francese, Stefania era una bisnipote di Claude de Beauharnais (1680\u20131738) e Ren\u00e9e Hardouineau (1696\u20131744) che si erano sposati a La Rochelle nel 1713. Il maggiore dei loro figli fu Fran\u00e7ois de Beauharnais, Marchese de la Ferte-Beauharnais (1714\u20131800) che serv\u00ec come governatore della Martinica. Il minore fu Claude de Beauharnais, I Conte des Roches-Baritaud (1717\u20131784), il nonno paterno di Stefania.\nClaude aveva sposato nel 1753 Marie Anne Fran\u00e7oise Mouchard (1738\u20131813), noto nella poesia come \"Fanny di Beauharnais\". Il loro primogenito fu Claude de Beauharnais, II Conte des Roches-Baritaud (1756\u20131819). Nel 1783 il II Conte spos\u00f2 Claude Fran\u00e7oise de Lezay (1767\u20131791). Dal matrimonio nacquero un figlio, Alberic de Beauharnais (1786\u20131791) e poi Stefania. Suo padre si rispos\u00f2 nel 1799 con Suzanne Fortin-Duplessis (1775\u20131850). Dal secondo matrimonio di suo padre ebbe una sorellastra, Jos\u00e9phine de Beauharnais, Marchesa de Quiqueran-Beaujeu (1803\u20131870).\nAscesa familiare.\nLe sorti della sua famiglia, tuttavia, sarebbero state definite da un'altra Jos\u00e9phine. Il 13 dicembre 1779 Alexandre, Vicomte de Beauharnais, cugino di primo grado di suo padre, spos\u00f2 Jos\u00e9phine Tascher de la Pagerie. Il 23 luglio 1794, Alexandre fu ghigliottinato. Jos\u00e9phine ebbe relazioni sentimentali con diverse figure influenti del Direttorio, incluso Paul Barras. Successivamente l'avrebbe presentata al suo ultimo favorito Napoleone Bonaparte. Napoleone cominci\u00f2 presto a corteggiarla. Il 9 marzo 1796 si sposarono.\nIl Generale Napoleone era ora il patrigno di Eug\u00e8ne de Beauharnais e Hortense de Beauharnais, cugini di secondo grado di Stefania. Poich\u00e9 la sua importanza e ricchezza continuavano a crescere, Napoleone si ritrov\u00e0 ad essere de facto benefattore sia della famiglia Bonaparte che della famiglia de Beauharnais. Stefania presto avrebbe visto il suo benefattore elevarsi a diventare Primo Console di Francia.\nSuo \"zio\" si incoron\u00f2 Imperatore dei Francesi il 2 dicembre 1804. Come membro importante della nuova Famiglia Imperiale, Stefania risiedeva in un appartamento nel Palazzo delle Tuileries. Il suo nuovo status le permetteva di vivere una vita piuttosto lussuosa. Sarebbe, tuttavia, presto partita sia dal palazzo che dalla Francia.\nMatrimonio.\nCi\u00f2 fu una conseguenza degli sforzi di Napoleone per assicurare un'alleanza con il principe elettore di Baden. L'alleanza doveva essere garantita mediante un matrimonio tra i discendenti dei due sovrani, legando le due dinastie. Il principe elettore sarebbe stato rappresentato da suo nipote Carlo Luigi. Napoleone invece mancava di propri discendenti legittimi. Adott\u00f2 Stefania e la nomin\u00f2 \"Princesse Fran\u00e7aise\" con il trattamento di Altezza Imperiale. Il matrimonio ebbe luogo a Parigi l'8 aprile 1806. Il 25 luglio 1806 il suo nuovo nonno acquisito divent\u00f2 Carlo Federico, Granduca di Baden. Avrebbe funto da capo della Confederazione del Reno.\nSecondo molti il matrimonio combinato non fu particolarmente riuscito. Suo marito era determinato a continuare a vivere da scapolo. Egli stabil\u00ec la residenza a Karlsruhe mentre a Stefania fu permesso di sistemarsi separatamente a Mannheim. Anche le lagnaze ufficiali da parte l'imperatore non risolsero la situazione. Il Granduca offr\u00ec Schwetzingen per essere la loro comune residenza estiva. Ma soltanto Stefania accett\u00f2 l'offerta. La situazione cambi\u00f2 quando divenne evidente che il granduca Carlo Federico, gi\u00e0 avanti con gli anni, non avrebbe avuto ancora molto tempo da vivere. La coppia apparentemente riconciliata in un tentativo di generare eredi per il trono.\nVedovanza e morte.\nIl Granduca mor\u00ec l'8 dicembre 1818. Stefania rimase vedova per il resto della sua vita. Si dice sia stata una madre devota per le sue tre figlie. La sua residenza di Mannheim divenne un famoso salotto per artisti ed intellettuali. Stefania si spense a Nizza all'et\u00e0 di settantuno anni, nel 1860, 41 anni dopo suo marito.\nDiscendenza.\nIl 10 giugno 1811, il marito di Stefania, Carlo successe a suo nonno come Granduca di Baden. Lui e la Granduchessa Stefania avrebbero avuto cinque figli:\nTra i suoi discendenti si annoverano gli ex Re di Romania e gli ex Re di Jugoslavia, l'attuale Re del Belgio, l'attuale Granduca del Lussemburgo e l'attuale Principe Sovrano di Monaco."}
{"id": "1366793", "revid": "228587", "url": "https://it.wikipedia.org/wiki?curid=1366793", "title": "Baco 22A", "text": "Il Baco blanc o Baco 22A \u00e8 un vitigno a bacca bianca ibrido franco-americana. \u00c8 un incrocio tra la variet\u00e0 francese Folle blanche e l'americana Noah creato nel 1898 da Fran\u00e7ois Baco.\nFolle Blanche \u00e8 un affine della \"vitis vinifera\" Noah che a sua volta \u00e8 un incrocio tra \"vitis labrusca\" e \"vitis riparia\"."}
{"id": "1366794", "revid": "104066", "url": "https://it.wikipedia.org/wiki?curid=1366794", "title": "Picaro", "text": ""}
{"id": "1366797", "revid": "287204", "url": "https://it.wikipedia.org/wiki?curid=1366797", "title": "Elettroporazione", "text": "L'elettroporazione \u00e8 una tecnica per aprire dei pori della membrana cellulare per introdurre nelle cellule il DNA o altre sostanze chimiche come chemioterapici. Applicata a protoplasti, cellule animali, batteri e lieviti.\nCome funziona.\nL'elettroporazione consiste in una repentina scarica elettrica operata in un cuvetta che racchiude cellule e molecole di DNA in una sospensione liquida. La scarica apre simultaneamente la membrana plasmatica delle cellule in numerosi punti, permettendo alle molecole di DNA di penetrare. \u00c8 possibile ottimizzare i parametri di elettroporazione per i diversi tipi di linee cellulari, variando l'intensit\u00e0 del campo elettrico e la durata del trattamento. Applicata in metastasi tumorali, malformazioni vascolari e tessuto cardiaco ha ottenuto i primi risultati incoraggianti.\nUn procedimento particolare \u00e8 il \"particle gun\", o cannone. Si tratta di un \"acceleratore\" a carica bianca fornito di un propulsore che esercita una forte pressione su un macronucleo collocato a monte di una serie di micronuclei costituiti da particelle di platino, oro o tungsteno sulle quali \u00e8 stato fatto precipitare del DNA vettore. Questi vengono sparati a forte velocit\u00e0 su cellule e tessuti. Le particelle riescono a raggiungere il nucleo delle cellule."}
{"id": "1366805", "revid": "110854926", "url": "https://it.wikipedia.org/wiki?curid=1366805", "title": "Riserva naturale regionale Tor Caldara", "text": "La riserva naturale regionale Tor Caldara \u00e8 un'area naturale protetta situata nel comune di Anzio e istituita nel 1988 con provvedimento legislativo della Regione Lazio.\nSulla base del Decreto 25/3/2005, pubblicato sulla Gazzetta Ufficiale della Repubblica Italiana n. 157 dell'8 luglio 2005 e predisposto dal Ministero dell'Ambiente e della Tutela del Territorio e del Mare ai sensi della direttiva CEE, la Riserva naturale Regionale Tor Caldara viene considerata Sito di interesse comunitario\nTerritorio.\nIl territorio si presenta pressoch\u00e9 pianeggiante, consentendo delle piacevoli passeggiate, e termina verso mare al di sopra di una falesia di circa 15 metri. La torre che d\u00e0 il nome alla riserva sorge sul punto pi\u00f9 alto di questa falesia ed aveva la funzione di controllare la costa laziale, tra Tor San Lorenzo e Anzio, dalle incursioni dei pirati saraceni.\nAll'interno il territorio \u00e8 caratterizzato da numerose piccole sorgenti sulfuree, un residuo termale di un'attivit\u00e0 vulcanica molto pi\u00f9 intensa legata al distretto vulcanico dei Colli Albani (Vulcano Laziale), che qui ne rappresenta l'estrema propaggine a mare. A volte le sorgive formano dei piccoli specchi d'acqua dai quali \u00e8 possibile osservare il gorgoglio delle esalazioni sulfuree che permeano l'aria con il caratteristico odore di \"uova marce\".\nFlora.\nLa zona rappresenta un esempio peculiare di macchia mediterranea, caratterizzato dalla prevalenza di lecci (\"Quercus ilex\"), querce sempreverdi con foglie verde scuro e coriacee, da numerose sughere (\"Quercus suber\") e da alcuni esemplari di \"Quercus crenata\", una rarit\u00e0 botanica.\nIntorno alle sorgive si \u00e8 sviluppata una vegetazione caratteristica, tra cui spiccano il cappellino comune (\"Agrostis albula\") e il rarissimo zigolo termale (\"Cyperus polystachyus\").\nFauna.\nLa riserva ospita 15 specie differenti di mammiferi, 9 specie di rettili, 5 specie di anfibi e almeno 50 specie di uccelli, sia stanziali che migratori.\nPunti di interesse.\nLa Torre.\nCome le altre torri costiere della marina laziale, la torre (nota anche come \"Torre delle Caldane\") \u00e8 stata eretta intorno alla met\u00e0 del Cinquecento; tuttavia sembra che sia stata costruita prima delle altre per difendere le miniere retrostanti per estrarre lo zolfo. La torre \u00e8 a pianta circolare, inizialmente pi\u00f9 alta dell'attuale, a causa dei danni subiti dalle varie vicende storiche.\nLe miniere di zolfo.\nQuesta attivit\u00e0 estrattiva, che si svolgeva con particolari tecniche artigianali, fu iniziata gi\u00e0 in et\u00e0 romana, poi interrotta nel medioevo e ripresa nel Cinquecento, finch\u00e9 venne abbandonata definitivamente intorno al XIX secolo."}
{"id": "1366806", "revid": "729019", "url": "https://it.wikipedia.org/wiki?curid=1366806", "title": "Stazione di Atena", "text": "Atena \u00e8 una stazione ferroviaria della linea Sicignano degli Alburni - Lagonegro a servizio della citt\u00e0 di Atena Lucana, anche se si trova presso una frazione di questo paese denominata \"Atena Scalo\", nata proprio grazie al passaggio della ferrovia. La stazione \u00e8 sospesa al traffico insieme alla linea dal 1987.\nStoria.\nLa stazione di Atena Lucana, venne inaugurata il 25 maggio 1887 insieme al primo tratto, che arrivava a Sassano - Teggiano, della linea per Lagonegro.\nNel 1931 nei pressi della stazione FS, venne aperta un'altra stazione, terminale, chiamata Atena Lucana Scalo, posta al capolinea della ferrovia a scartamento ridotto Atena Lucana - Marsico Nuovo, gestita dalle Ferrovie Calabro Lucane: vennero fatti importanti lavori di ammodernamento e la posa di un binario di collegamento tra le due linee. Ma dopo soli 35 anni, nel 1966, la ferrovia per Marsico Nuovo chiuse e fin\u00ec la funzione di interscambio per la stazione.\nNel 1980 a seguito del terremoto dell'Irpinia, il fabbricato viaggiatori divent\u00f2 inagibile e si dovette provvedere alla costruzione di uno nuovo. Nel 1987 il traffico sull'intera linea venne sospeso.\nStrutture e impianti.\nLa stazione conta due binari passanti, serviti da banchine, pi\u00f9 un terzo tronco per il ricovero di carri non utilizzati. Inoltre vi \u00e8 uno scalo merci, dove in passato avveniva l'incontro tra la linea per Lagonegro e quella per Marsico Nuovo: venne infatti costruito un binario che dalla stazione FS si accostava a quello FCL, a scartamento ridotto, per permettere lo scambio delle merci.\nIl fabbricato viaggiatori \u00e8 stato ricostruito dopo il terremoto del 1980, in dimensioni molto pi\u00f9 piccole rispetto al precedente.\nAttualmente tutto il materiale ferroviario versa in uno stato di completo abbandono, ma rimane tutto ancora visibile.\nMovimento.\nEssendo chiusa sia la linea che la stazione non vi \u00e8 traffico passeggeri n\u00e9 merci. Durante l'apertura il traffico era buono, nonostante la citt\u00e0 fosse posta ad una certa distanza dalla stazione, vista l'integrazione con autobus.\nInterscambi.\nLa stazione dispone di:"}
{"id": "1366807", "revid": "857138", "url": "https://it.wikipedia.org/wiki?curid=1366807", "title": "\u017dizdra", "text": "\u017dizdra \u00e8 un toponimo russo che pu\u00f2 riferirsi a:"}
{"id": "1366812", "revid": "287204", "url": "https://it.wikipedia.org/wiki?curid=1366812", "title": "Zizdra", "text": ""}
{"id": "1366815", "revid": "1226", "url": "https://it.wikipedia.org/wiki?curid=1366815", "title": "Alfred E. Van Vogt", "text": ""}
{"id": "1366818", "revid": "124123", "url": "https://it.wikipedia.org/wiki?curid=1366818", "title": "Carl Gustaf Thomson", "text": "Le sue collezioni sono conservate al Museo di zoologia della Universit\u00e0 di Lund."}
{"id": "1366819", "revid": "726373", "url": "https://it.wikipedia.org/wiki?curid=1366819", "title": "La valle dell'orso (romanzo)", "text": "La valle dell'orso (\"Shardik\") \u00e8 un romanzo fantasy scritto da Richard Adams nel 1974. Fu pubblicato per la prima volta in Italia nel 1976, da Rizzoli.\nTrama.\nAmbientato nell'impero immaginario di Beklan, il romanzo \u00e8 incentrato sulla figura di Kelderek, un cacciatore schivo e asociale che avendo osservato un grande orso spingersi fino alla sua dimora si convince che l'animale \u00e8 l'incarnazione di Shardik, la divinit\u00e0 totemica del suo popolo, gli \"ortelgani\", ora sottomessi ma un tempo dominatori del continente. L'arrivo dell'orso spinger\u00e0 la popolazione a marciare sulla capitale Bekla, conquistandola e avviando, per esigenze economiche, un terribile commercio di schiavi che dar\u00e0 il via ad una sanguinosa guerra civile.\nIl romanzo segue le vicende di Kelderek che da cacciatore diviene re e pontefice e quindi schiavo, accompagnato sempre dalla figura dell'orso. Durante l'epilogo violento e luttoso, che Kelderek interpreta come rivelazione, si assiste alla gemma di una nuova societ\u00e0, basata sul rispetto dell'uomo e soprattutto dei bambini."}
{"id": "1366822", "revid": "838137", "url": "https://it.wikipedia.org/wiki?curid=1366822", "title": "Victor Davis", "text": "Specializzato nella rana, ha vinto la medaglia d'oro nei 200\u00a0m rana alle Olimpiadi di Los Angeles 1984 e altre tre medaglie d'argento. \u00c8 diventato uno dei Membri dell'International Swimming Hall of Fame\n\u00c8 morto nel 1989 a soli 25 anni, investito da un'auto all'uscita da un bar, nella periferia di Montr\u00e9al."}
{"id": "1366823", "revid": "106356", "url": "https://it.wikipedia.org/wiki?curid=1366823", "title": "William Averell Harriman", "text": ""}
{"id": "1366824", "revid": "599013", "url": "https://it.wikipedia.org/wiki?curid=1366824", "title": "La valle dell'orso", "text": ""}
{"id": "1366828", "revid": "39884", "url": "https://it.wikipedia.org/wiki?curid=1366828", "title": "Thomas Ponting", "text": "Specializzato nei misti e nella farfalla, ha vinto tre medaglie in tre edizioni olimpiche, sempre nella staffetta 4x100\u00a0m misti."}
{"id": "1366830", "revid": "11349775", "url": "https://it.wikipedia.org/wiki?curid=1366830", "title": "Sannazzaro dei Burgundi", "text": ""}
{"id": "1366833", "revid": "1573940", "url": "https://it.wikipedia.org/wiki?curid=1366833", "title": "Donald Goss", "text": "Specializzato nello stile libero, ha vinto due medaglie in due edizioni olimpiche, sempre nella staffetta 4x100\u00a0m misti."}
{"id": "1366834", "revid": "1318658", "url": "https://it.wikipedia.org/wiki?curid=1366834", "title": "Tallero di Soletta", "text": "Il tallero \u00e8 stata una moneta d'argento del cantone di Soletta coniata fino al 1798. Era suddiviso in 40 \"Batzen\", ognuno di 4 \"Kreuzer\" o 8 \"Vierer\". Fu sostituito dal Frank della Repubblica elvetica nel 1798. Questo a sua volta fu sostituito, nel cantone, dal Franco di Soletta.\nMonete.\nI primi talleri furono coniati nel 1501 con il nome di \"Guldiner\".\nFurono in seguito coniati nel XVI secolo assieme agli \"Halbe Taler\". Nel XVII secolo furono coniati talleri e mezzi talleri solo nel 1623.\nAlla fine del XVIII secolo venivano coniate monete in biglione dal valore di 1 Vierer, 1, 2 e 4 Kreuzer. Insieme erano coniate moneta d'argento da 10 e 20 Kreuzer e da 10 e 20 Batzen. La monetazione d'oro, era costituita da monete da 1/4, 1/2, 1 e 2 \"Duplone\"."}
{"id": "1366846", "revid": "1543377", "url": "https://it.wikipedia.org/wiki?curid=1366846", "title": "Che ti sei messo in testa?", "text": "Che ti sei messo in testa? \u00e8 una rivista di Michele Galdieri presentata a Roma nella prima met\u00e0 del 1944, nel periodo di occupazione nazista della capitale. Rappresent\u00f2 il terzo capitolo della felice collaborazione della coppia artistica Tot\u00f2 - Anna Magnani, che in seguito si produssero anche in altre riviste dello stesso regista con una compagnia propria.\nStoria.\nLa prima si ebbe al Teatro Valle di Roma, il 5 febbraio 1944, per passare in poco pi\u00f9 di un mese al Teatro Sala Umberto e poi, successivamente al Teatro Brancaccio, ma gli spettacoli furono interrotti dopo pochi mesi a causa del susseguirsi degli eventi bellici.\nConsiderando anche il periodo e la localizzazione particolarissima in cui venne rappresentata (in regime di occupazione, con il fronte di guerra - la linea Gustav - a pochi chilometri dalla citt\u00e0), questa rivista viene sovente vista come uno dei periodi \"pi\u00f9 alti\" della capacit\u00e0 comica e di spettacolo della coppia Tot\u00f2-Magnani.\nCritica.\nScrisse, a firma di \"Anonimo\", \"Il Messaggero\" di Roma il 6 febbraio 1944:\nCensura.\nLa rivista fu pesantemente tagliata e modificata dalla censura nazifascista di guerra: il titolo, che doveva essere \"Che si sono messi in testa?\" dovette essere modificato perch\u00e9 vi si ravvisava un riferimento alla politica tedesca del periodo; moltissime battute furono tagliate o modificate anche dopo l'inizio delle rappresentazioni sebbene la critica (o meglio, lo \"sberleffo\") al regime fosse spesso solo \"sussurrato\" (come la famosa \"io penso che le pecore sono stufe di belar\" ed altre che Tot\u00f2 diceva nei panni del \"pastore Aligi\").\nIl \"leitmotiv\" della rivista s'incentrava sul fatto che la Ragione fosse andata in ferie allontanandosi da Roma, come tutti i divi, impedendo ai teatri di organizzare delle buone riviste: l'intento profondamente e sottilmente critico nei confronti del nazifascismo era evidente. Si susseguivano in scena alcuni dei pi\u00f9 celebri pezzi di repertorio dei maggiori interpreti: la Magnani nella fioraia del Pincio, Tot\u00f2 in quelli di Pinocchio, insieme nella gag de \"Il gag\u00e0\", gi\u00e0 cavallo di battaglia di Ettore Petrolini e, successivamente, di Enrico Montesano.\nLe rappresentazioni s'interruppero bruscamente poco prima della liberazione di Roma: Tot\u00f2 fu avvertito (pare proprio da un ufficiale tedesco) che sarebbe stato di l\u00ec a poco arrestato dai Tedeschi, insieme a Peppino De Filippo (che pure aveva \"sbeffeggiato\" il regime). Avvertito Peppino, Tot\u00f2 scapp\u00f2 quindi a Valmontone, per ripresentarsi nella capitale solo dopo la venuta degli Alleati e quindi proporre, con la stessa compagnia, una nuova rivista (\"Con un palmo di naso\") con un chiaro riferimento alla mutata condizione politica."}
{"id": "1366850", "revid": "97033", "url": "https://it.wikipedia.org/wiki?curid=1366850", "title": "Microsoft Messenger", "text": ""}
{"id": "1366852", "revid": "1543377", "url": "https://it.wikipedia.org/wiki?curid=1366852", "title": "Harpactirinae", "text": "Harpactirinae \u00e8 una sottofamiglia di ragni della famiglia Theraphosidae.\nSono ragni che vivono in buche, create da loro o ricavate da anfratti naturali, nelle radure erbose della savana Africana.\nGeneri.\nI seguenti generi e specie appartengono alla sottofamiglia \"Harpactirinae\", \u00e8 stato recentemente proposto l'inserimento tra questi anche il genere \"Brachionopus\" (Pocock, 1897).\n\"Augacephalus\".\n\"Augacephalus\" \n\"Ceratogyrus\".\n\"Ceratogyrus\" \n\"Eucratoscelus\".\n\"Eucratoscelus\" \n\"Harpactira\".\n\"Harpactira\" \n\"Harpactirella\".\n\"Harpactirella\" \n\"Idiothele\".\n\"Idiothele\" \n\"Pterinochilus\".\n\"Pterinochilus\" \n\"Trichognathella\".\n\"Trichognathella\" Gallon, 2004"}
{"id": "1366858", "revid": "99769864", "url": "https://it.wikipedia.org/wiki?curid=1366858", "title": "Silvia Poll", "text": "Specializzata nello stile libero e nel dorso ha vinto la medaglia d'argento nei 200\u00a0m sl alle Olimpiadi di Seoul 1988. Ha vinto un totale di 7 medaglie ai Giochi Panamericani del 1987 ad Indianapolis.\n\u00c8 la sorella maggiore di Claudia Poll."}
{"id": "1366861", "revid": "110157", "url": "https://it.wikipedia.org/wiki?curid=1366861", "title": "Mausoleo Zwobada", "text": "Il mausoleo Zwobada \u00e8 sito nel cimitero di Mentana in provincia di Roma, vi si accede tramite una traversa (l'ultima a sinistra) del vialone d'accesso del camposanto, indi mediante la prima traversa a destra e poi la prima a sinistra (come prosecuzione ideale al vialone d'accesso), il mausoleo \u00e8 sito in fondo a tale via.\nTale mausoleo fu iniziato nel 1956 da Jacques Zwobada in onore della moglie Antonia Fieramonte morta a 42 anni per grave malattia.\nUna lastra di marmo rettangolare con epigrafe posta al termine del vialone d'accesso avverte l'inizio del mausoleo.\nAlla destra della lastra vi \u00e8 una statua bronzea raffigurante l'amplesso.\nUn muro semicircolare crea all'interno del mausoleo una esedra semicircolare all'aperto ai cui 2 lati sono poste due cappelle bianche (che ricordano delle abitazioni di molte isole greche) con statue bronzee.\nAltre 4 teste bronzee sono disposte in vario modo nel mausoleo.\nLa tomba della moglie \u00e8 posta sulla parete di fondo, in un ipogeo sotto un'ulteriore statua bronzea raffigurante la moglie dell'artista di origine ceca.\nUn'altra statua raffigurante l'artista ceco \u00e8 posta su di un piedistallo."}
{"id": "1366868", "revid": "36426", "url": "https://it.wikipedia.org/wiki?curid=1366868", "title": "Maria Vergine", "text": ""}
{"id": "1366869", "revid": "1718925", "url": "https://it.wikipedia.org/wiki?curid=1366869", "title": "Nepero", "text": "Biografia.\nNon era un matematico di professione, bens\u00ec un ricco proprietario terriero scozzese di nobile famiglia che riusciva a condurre i suoi poderi con efficace razionalit\u00e0. Della sua vita non si hanno molte notizie e in particolare non \u00e8 chiaro dove abbia potuto ricevere una buona educazione umanistica e matematica; si pu\u00f2 solo congetturare che abbia frequentato una universit\u00e0 europea, forse quella di Parigi.\nNepero stesso ci informa di aver lavorato alla sua proposta concernente i logaritmi per venti anni, fino a pubblicare nel 1614 la \"Mirifici logarithmorum canonis descriptio\" (Descrizione della regola meravigliosa dei logaritmi). In questa opera dedica 37 pagine alla descrizione della possibilit\u00e0 di utilizzare funzioni inverse di funzioni esponenziali per semplificare i calcoli che richiedono moltiplicazioni. Altre 90 pagine sono dedicate a tavole numeriche volte a facilitare i calcoli. Egli non individua un'unica funzione logaritmica, sviluppa calcoli in varie basi (in particolare 1/\"e\" e 107) e solo dopo averne discusso con Henry Briggs propende per una funzione logaritmica che si annulla quando il suo argomento vale 1. La sua concezione dei logaritmi non \u00e8 ancora algebrica, ma si basa sopra un'analogia dinamica.\nSentiva in modo particolare la necessit\u00e0 di costruire un sistema che consentisse l'esecuzione di calcoli con grande velocit\u00e0. Al riguardo, nel suo libro \"Rabdologiae\", dato alle stampe nel 1617, affermava: \"Eseguire calcoli \u00e8 operazione difficile e lenta e spesso la noia che ne deriva \u00e8 la causa principale della disaffezione che la maggioranza della gente prova nei confronti della matematica...\" \nNepero invent\u00f2 un dispositivo di calcolo, poi noto come \"bastoncini di Nepero\" o anche \"ossi di Napier\", che consente di svolgere le moltiplicazioni in modo piuttosto semplice. Nell'appendice di quest'opera propone l'uso di una sorta di strumento antesignano del regolo calcolatore.\nPartecip\u00f2 attivamente alle dispute teologiche dell'epoca, assumendo una posizione di fervente protestante e aspro oppositore del Papato. Sull'argomento pubblic\u00f2 il libro \"Plaine Discovery of the Whole Revelation of St. John\". \nEgli si dedic\u00f2 anche all'astrologia e sostenne che l'Apocalisse si sarebbe verificata nel 1700 o nel 1688.\nFu sepolto nella St Cuthbert's Church, in Edimburgo.\nNepero fu il primo a pubblicare un'opera sui logaritmi, ma idee molto simili erano gi\u00e0 state sviluppate dal matematico svizzero Joos B\u00fcrgi, che per\u00f2 pubblic\u00f2 i suoi scritti 6 anni dopo. L'opera di Nepero ebbe grande influenza e in particolare sollecit\u00f2 l'attivit\u00e0 di Henry Briggs; questi incontr\u00f2 Nepero due volte, nel 1615 e nel 1616, poco prima della sua morte, e successivamente compil\u00f2 tavole estese di logaritmi nella base 10 e svolse una efficace opera di diffusione sulla pratica dei logaritmi.\nLa diffusione del calcolo mediante logaritmi costituisce un fatto di grande importanza storica. Mediante i logaritmi Keplero riusc\u00ec a elaborare i dati astronomici fino alle considerazioni che gli consentirono di formulare le sue leggi, con le conseguenze sullo sviluppo dell'astronomia e della fisica che vedono in particolare le acquisizioni di Newton. Come Nepero aveva previsto, i calcoli mediante i logaritmi hanno consentito di ridurre vistosamente i tempi dei calcoli, fino a far dire a Laplace che Nepero aveva \"raddoppiato la vita degli astronomi\". I calcoli mediante i logaritmi hanno contribuito allo sviluppo di una mentalit\u00e0 quantitativa anche nelle attivit\u00e0 tecnologiche e finanziarie e hanno avuto un'influenza molto rilevante sullo sviluppo dei commerci e delle attivit\u00e0 imprenditoriali e sulla nascita del mondo industriale a partire dalla seconda parte del XVII secolo."}
{"id": "1366870", "revid": "767487", "url": "https://it.wikipedia.org/wiki?curid=1366870", "title": "Randy Blythe", "text": "Biografia.\nBlythe ha cominciato la propria carriera musicale nel 1996, entrando nei Burn the Priest e pubblicando l'album omonimo due anni pi\u00f9 tardi. La formazione ha in seguito assunto il nome definitivo Lamb of God, con i quali il cantante ha inciso tutti gli album in studio.\nParallelamente all'attivit\u00e0 con i Lamb of God, Blythe \u00e8 apparso anche nel DVD \"(Set This) World Ablaze\" del gruppo metalcore Killswitch Engage e in quello del gruppo groove metal Machine Head, \"Elegies\". Inoltre \u00e8 comparso anche nel documentario \"\" e nel video didattico \"The Zen of Screaming\" di Melissa Cross. Nel 2008 Blythe ha prestato la propria voce per il brano \"Adoration for None\" dei Gojira, presente in \"The Way of All Flesh\".\nIl 27 giugno 2012 Blythe \u00e8 stato arrestato all'aeroporto di Praga-Ruzyn\u011b con l'accusa di aver ucciso un ragazzo di 19 anni, Daniel N., durante un concerto dei Lamb of God di due anni prima. Il ragazzo \u00e8 deceduto dopo due settimane dal concerto in questione, a causa di un'emorragia cerebrale: era infatti saltato sul palco tre volte, due delle quali era stato gettato nella folla dal servizio di sicurezza, e alla terza \u00e8 stato Blythe stesso, temendo per la sua incolumit\u00e0, a respingerlo. Non essendo giunto nessun mandato in Repubblica Ceca, n\u00e9 nessuna richiesta di estradizione in America, Blythe \u00e8 rimasto sorpreso dell'accaduto, non ricordando neppure quel concerto, suonato in uno spazio molto ristretto e inserito in una stancante tourn\u00e9e.\nDurante la sua permanenza in carcere ha diviso la cella con un detenuto della Mongolia, ed ha imparato a parlare qualche parola. \u00c8 stato molto colpito dalla cultura mongola.\nDopo aver pagato $, il cantante ha fatto ritorno a Richmond, Virginia; qui ha scritto una lettera ai suoi fan dove li ringrazia per il supporto ricevuto e si dichiara disposto ad affrontare un processo completo, fiducioso nella sua innocenza e nella giustizia ceca. Il 5 marzo 2013 Blythe \u00e8 stato assolto dalle accuse, e giudicato libero da qualsiasi pendenza penale."}
{"id": "1366872", "revid": "57872", "url": "https://it.wikipedia.org/wiki?curid=1366872", "title": "Forte San Paolo", "text": "Il forte San Paolo \u00e8 una fortezza in rovina nel comune di Ventimiglia, in provincia di Imperia, costruita sui resti del castello di Castelvecchio ad occidente della cinta muraria fortificata della citt\u00e0 intemelia. Assieme alla fortificazione di Castel d'Appio e alla fortezza dell'Annunziata fa parte degli antichi edifici difensivi eretti a Ventimiglia durante la dominazione genovese e successivamente napoleonica.\nStoria.\nLa fortezza fu costruita dalla Repubblica di Genova nel XIII secolo sui resti di un antico e preesistente castello detto Castelvecchio. Il forte fu teatro di importanti avvenimenti bellici durante la guerra di successione austriaca tra l'esercito austro-sardo e le truppe franco-spagnole a met\u00e0 del XVIII secolo.\nNel 1746, ad ottobre, il fortilizio fu occupato dai soldati francesi che si erano progressivamente ritirati verso Mentone, ma l'edificio fu strenuamente assediato con successo dalle truppe di Carlo Emanuele III re di Sardegna. Un nuovo assedio fu compiuto nel giugno del 1747 ad opera dell'esercito franco-spagnolo, ma la fortezza resistette all'attacco grazie alla difesa dei soldati sabaudi.\nAll'inizio del XIX secolo, oltre ad un restauro conservativo, furono realizzati collegamenti coperti e cunicoli sotterranei con la sottostante fortezza dell'Annunziata - detta anche Ridotta dell'Annunziata - mantenendo in servizio l'uso difensivo della Piazza di Ventimiglia.\nVerso la fine dell'Ottocento il cessare degli eventi bellici port\u00f2 il forte, oramai obsoleto, ad un abbandono; un Regio decreto dell'8 luglio 1883 stabil\u00ec la cessazione del ruolo di piazzaforte per Ventimiglia e, pertanto, nel febbraio del 1884 fu decisa la demolizione di alcune parti del forte.\nStruttura.\nSecondo alcune fonti il forte a met\u00e0 del XVIII secolo risultava avere una struttura semplice, a pianta quadrangolare, e possedeva quattro bastioni denominati dell'Annunziata, di San Bartolomeo, di San Paolo e di San Bernardo.\nLo smantellamento compiuto nel 1884 ha inciso profondamente sull'originaria struttura della fortezza e ad oggi rimangono visibili soltanto parti dell'antico perimetro esterno; oggi questa area - chiusa al pubblico - \u00e8 divenuta sede di alcuni ripetitori televisivi e di depositi privati. Sono tuttavia ancora visibili le mura dei bastioni del ridotto centrale, sostenute da enormi speroni di roccia locale intonacata."}
{"id": "1366874", "revid": "149587", "url": "https://it.wikipedia.org/wiki?curid=1366874", "title": "Tar-Vabriga", "text": ""}
{"id": "1366876", "revid": "38120", "url": "https://it.wikipedia.org/wiki?curid=1366876", "title": "Eris (Cavaliere d'argento)", "text": ""}
{"id": "1366881", "revid": "767487", "url": "https://it.wikipedia.org/wiki?curid=1366881", "title": "L'amante indiana", "text": "L'amante indiana (\"Broken Arrow\") \u00e8 un film western in Technicolor del 1950 diretto da Delmer Daves. \u00c8 ispirato al romanzo \"Fratello di sangue\" (\"Blood Brother\") del 1947 di Elliott Arnold.\nTrama.\nNel 1870 Tom Jefford, \"scout\" dell'esercito degli Stati Uniti, salva un giovane indiano, diventandone fratello di sangue. Inizia cos\u00ec ad instaurare un rapporto nuovo con i pellerossa basato sulla pace e il reciproco rispetto. La cosa per\u00f2 non \u00e8 gradita agli altri bianchi che reputano Tom un traditore tanto che dopo l'ultimo massacro Jefford rischia il linciaggio. \u00c8 il generale Howard che, per ordine di Washington, deve cercare la pace con gli indiani di Cochise, a convincere Tom ad accompagnarlo all'accampamento. Qui nel frattempo Jefford sposa Stella del Mattino. Tra i bianchi, per\u00f2, c'\u00e8 chi ha interesse che la guerra continui e i pi\u00f9 deboli ne fanno le spese.\nAccoglienza.\nCritica.\nQuesto film ebbe parecchio successo all'epoca e fece scalpore per la netta virata della mentalit\u00e0 cowboy-indiano, tanto da essere considerato il capostipite del nuovo filone di storie pro-indiani di stile fordiano degli anni cinquanta. Nelle pellicole, sino ad allora, il tema era da sintetizzare con la frase: \u00abl'unico indiano buono \u00e8 l'indiano morto\u00bb. In realt\u00e0 questo non fu il primo film a prendere una posizione rispettosa della cultura indiana, ma fu il primo di un certo successo.\nSequel.\n\"L'amante indiana\" ha avuto due seguiti: \"Kociss, l'eroe indiano\" (\"The Battle at Apache Pass\") del 1952 di George Sherman e \"Il figlio di Kociss\" (\"Taza, Son of Cochise\") del 1954 di Douglas Sirk.\nSerie televisiva.\nNel 1956 venne trasmessa in televisione una serie televisiva ispirata a questa pellicola dal titolo \"Broken Arrow\". Furono trasmesse due stagioni, la prima di 39 episodi andati in onda negli Stati Uniti dal 25 settembre 1956 al 21 maggio 1957 e la seconda composta da 33 episodi, in onda dal 1\u00ba ottobre 1957 al 24 giugno 1958, tutti in bianco e nero. Gli interpreti erano John Lupton nei panni di Tom Jefford e Michael Ansara come Cochise."}
{"id": "1366882", "revid": "1573940", "url": "https://it.wikipedia.org/wiki?curid=1366882", "title": "Euchirini", "text": "Euchirini \u00e8 una piccola trib\u00f9 di coleotteri scarabeidi, diffusa soprattutto in Asia orientale. Alcuni autori li considerano come una sottofamiglia indipendente degli Scarabaeidae, chiamata Euchirinae.\nMorfologia.\nGli euchirini sono caratterizzati da testa piuttosto piccola e priva di appendici cefaliche, protorace grande, di forma arrotondata, ed elitre lisce, simili a quelle dei dinastini. La loro caratteristica pi\u00f9 saliente sono le zampe anteriori che nei maschi sono enormemente sviluppate e spesso internamente dentate, da cui il nome della trib\u00f9 (dal greco antico \"eu\" = buona, bella \"cheiron\" = mano).\nBiologia.\nAdulto.\nGli adulti sono soprattutto forestali e vivono sugli alberi, talvolta anche su palme coltivate, dove si nutrono della linfa zuccherina che sgorga dalle ferite della pianta. Come i dinastini, sono piuttosto lenti e possono venire catturati facilmente.\nLarva.\nLa larva, di tipo melolontiforme, si nutre di legno marcio."}
{"id": "1366886", "revid": "1343317", "url": "https://it.wikipedia.org/wiki?curid=1366886", "title": "Folle blanche", "text": "La Folle blanche \u00e8 vitigno a bacca bianca tipica delle regioni francesi di produzione del Cognac e dell'Armagnac.\n\u00c8 conosciuta anche come Picopoule pur non avendo legami con il Picpoul del Languedoc. Per aumentare la sua resistenza alla fillossera \u00e8 stata ibridata con il Baco 22A (noto anche come Baco blanc). La Folle blanche \u00e8 affine alla specie molto resistente del Baco 1, o Baco noir e produce, come i suoi affini, un vino molto acido che si presta molto bene alla distillazione."}
{"id": "1366895", "revid": "124019937", "url": "https://it.wikipedia.org/wiki?curid=1366895", "title": "Nomentum", "text": "Nomentum fu una citt\u00e0 del \"Latium vetus\".\nStoria.\nSecondo Dionigi di Alicarnasso fu una colonia di Alba Longa (e dunque citt\u00e0 latina nel territorio sabino); Plinio il Vecchio la cita invece come citt\u00e0 sabina.\nEra tra le citt\u00e0 che si ribellarono ai romani, dopo la morte di Anco Marzio, che per\u00f2 si arrese all'esercito romano guidato da Tarquinio Prisco, quando questo arriv\u00f2 sotto le sue mura, dopo aver sconfitto gli Apiolani in battaglia.\nFece parte della lega delle citt\u00e0 latine sconfitte da Roma nella battaglia del lago Regillo. Fu definitivamente sottomessa nel 338 a.C. e divenne municipio romano.\nVenne inclusa nella \"IV regio Sabina et Samnium\" ed ebbe quindi un discreto sviluppo come centro di produzione del vino e per la presenza di una stazione termale (\"Aquae Labanae\", nell'attuale localit\u00e0 di Grotta Marozza). Vi possedettero ville Seneca e Marziale.\nGi\u00e0 nel 408 \u00e8 ricordata come sede episcopale e nel 593 vi venne aggregata la diocesi di Curi. Nel 741 sub\u00ec una breve occupazione ad opera dei Longobardi, per cui l'abitato venne spostato in una posizione maggiormente difendibile, dando origine all'odierna Mentana. L'ultima citazione del nome risale all'800, quando vi si incontrarono papa Leone III e Carlo Magno.\nResti archeologici.\nResti antichi, individuati nel 1967 sulla base di una ricerca di Lorenzo Quilici, e studiati fino al 1976 da Corrado Pala per conto dell'Istituto di Topografia Antica dell'Universit\u00e0 La Sapienza di Roma, sono presenti presso il Romitorio di Casali, presso Mentana; sulla vicina collina di Montedoro si trovano avanzi di mura difensive in tufo, attribuite al IV secolo a.C. Non \u00e8 nota la collocazione dell'antico foro.\nPresso l'attuale via Nomentana, di fronte al parco Trentani, sono stati rinvenuti muri in laterizio, relativi probabilmente ad alcune botteghe."}
{"id": "1366896", "revid": "371529", "url": "https://it.wikipedia.org/wiki?curid=1366896", "title": "Liverpool 8", "text": "Liverpool 8 \u00e8 il quattordicesimo album in studio di Ringo Starr, uscito il 14 gennaio 2008 in tutto il mondo (il 15, negli USA).\nIl disco.\nL'album rappresenta il ritorno di Ringo alla EMI (da cui si era allontanato nel 1975). Si tratta di un'altra coproduzione tra Ringo e Mark Hudson (i due hanno co-prodotto Vertical Man, I Wanna Be Santa Claus, VH1 Storytellers, Ringo Rama e Choose Love).\nRingo Starr ha dichiarato che il titolo \u00e8 ispirato dal fatto che la citt\u00e0 di Liverpool \u00e8 stata nel 2008 la Capitale europea della cultura. Il 4 dicembre 2007 la title-track \u00e8 stata pubblicata come singolo per il download digitale, su CD e su vinile rosso. Il lato B del vinile \u00e8 \"For Love\". Il 12 gennaio Ringo Starr ha tenuto un concerto a Liverpool per presentare l'album.\nCollegamenti esterni.\nSezione News del Sito di Ringo Starr"}
{"id": "1366897", "revid": "729019", "url": "https://it.wikipedia.org/wiki?curid=1366897", "title": "Stato maggiore dell'Aeronautica Militare", "text": "Lo Stato maggiore dell'Aeronautica (abbreviato con la sigla SMA) \u00e8 uno degli organismi di vertice dell'Aeronautica Militare. Posto alle dirette dipendenze del capo di stato maggiore dell'Aeronautica Militare, \u00e8 retto dal sottocapo di stato maggiore dell'Aeronautica (SCSMA), con il grado di generale di squadra aerea/divisione aerea. La sede dello \"Stato maggiore dell'Aeronautica Militare\" \u00e8 a Roma al Palazzo dell'Aeronautica\nOrganigramma e struttura.\nDal sottocapo di SMA dipendono, oltre all'ufficio del sottocapo, alla segreteria particolare ed all'ufficiale addetto,:\nI reparti dello stato maggiore.\n1\u00ba Reparto ordinamento e personale.\nIl 1\u00ba Reparto si articola su:\n3\u00ba Reparto pianificazione dello strumento aerospaziale.\nIl 3\u00ba Reparto si articola su:\n4\u00ba Reparto logistica.\nIl 4\u00ba Reparto si articola su:\n5\u00ba Reparto comunicazione.\nIl 5\u00ba Reparto si articola su \n6\u00ba Reparto affari economici e finanziari.\nIl 6\u00ba Reparto si articola su:\nUfficio generale spazio aereo e meteorologia.\nL'Ufficio generale si articola su:\nReparto generale sicurezza.\nIl Reparto si articola su:\nUfficio generale consulenza e affari giuridici.\nL'Ufficio generale consulenza e affari giuridici tratta la gran parte delle tematiche giuridiche d\u2019interesse dell\u2019Aeronautica Militare.\nUfficio generale per l'innovazione manageriale.\nL\u2019Ufficio generale per l\u2019innovazione manageriale (UIM), gi\u00e0 Ufficio generale per il controllo interno (UGCI), \u00e8 stato ridenominato e riorganizzato in base al progetto \"Governance AM 2014\".\nOnorificenze.\nLo stato maggiore dell'Aeronautica \u00e8 insignito di:"}
{"id": "1366899", "revid": "599013", "url": "https://it.wikipedia.org/wiki?curid=1366899", "title": "David Humphreys", "text": "Biografia.\nCresciuto a Belfast, in Irlanda del Nord, in una famiglia interamente dedita allo sport (i suoi due fratelli, tra cui Ian Humphreys, sono anch'essi rugbisti mentre le sue due sorelle, una delle quali a livello internazionale, hockeiste su prato), David Humphreys comp\u00ec gli studi universitari in giurisprudenza a Oxford, nel periodo della cui frequenza fu selezionato per la rappresentativa di rugby che disput\u00f2 il Varsity Match 1995, in cui marc\u00f2 tutti i punti della sua squadra (una meta trasformata, un \"drop\" e tre piazzati), che tuttavia non bastarono per evitare la sconfitta 19-21.\nTornato a Belfast fu ingaggiato come professionista dalla provincia dell' cui rimase legato per tutta la carriera a seguire fatta salva una parentesi inglese ai .\nNel corso del Cinque Nazioni 1996 Humphreys debutt\u00f2 per l' al Parco dei Principi di Parigi contro la ; nel 1999 fu capitano dell'Ulster che vinse la Heineken Cup e nello stesso anno fu incluso tra i convocati alla Coppa del Mondo.\nAncora con l'Ulster vinse la Celtic League 2005-06, mentre con la Nazionale prese parte anche alla in Australia, dopo la quale fu insignito dell'onorificenza di Membro dell'Ordine dell'Impero Britannico per meriti sportivi.\nDisput\u00f2 i suoi ultimi incontri internazionali nel 2005, poi nella stagione seguente fu convocato ma mai schierato finch\u00e9 nel 2007 non annunci\u00f2 formalmente il suo ritiro dagli impegni della Nazionale cui fece seguito, l'anno seguente, quello definitivo.\nHumphreys vanta anche diversi inviti nei , il primo nel 2003 contro un XV dell' a Londra.\nSubito dopo la fine dell'attivit\u00e0 agonistica fu ingaggiato come allenatore e manager dell', incarico che mantenne fino al 2014, quando si dimise per assumere analogo ruolo presso la squadra di English Premiership del ; incidentalmente il cambio di squadra avvenne proprio quando suo fratello Ian aveva firmato un contratto che lo legava all'Ulster dalla stagione 2014-15, in tal modo perdendo l'occasione di allenarlo."}
{"id": "1366901", "revid": "44939", "url": "https://it.wikipedia.org/wiki?curid=1366901", "title": "Colina deidrogenasi legata alla membrana", "text": ""}
{"id": "1366902", "revid": "44939", "url": "https://it.wikipedia.org/wiki?curid=1366902", "title": "Benzoato", "text": ""}
{"id": "1366903", "revid": "198277", "url": "https://it.wikipedia.org/wiki?curid=1366903", "title": "Manfred Manglitz", "text": ""}
{"id": "1366910", "revid": "697352", "url": "https://it.wikipedia.org/wiki?curid=1366910", "title": "Aldeide deidrogenasi", "text": "Aldeide deidrogenasi \u00e8 un termine generico per denominare un enzima che converte una aldeide nell'acido carbossilico corrispondente. Pi\u00f9 nel dettaglio, si distinguono:"}
{"id": "1366911", "revid": "767487", "url": "https://it.wikipedia.org/wiki?curid=1366911", "title": "Storie di ordinaria follia (film)", "text": "Storie di ordinaria follia \u00e8 un film del 1981 diretto da Marco Ferreri ed interpretato da Ben Gazzara e Ornella Muti. Fu girato in lingua inglese negli USA.\nIl titolo e gli argomenti trattati sono basati sui lavori e sulla persona del poeta statunitense Charles Bukowski; il titolo ricalca quello di una raccolta di racconti dello stesso Bukowski pubblicata nel 1972, intitolata \"Storie di Ordinaria follia. Erezioni Eiaculazioni Esibizioni\".\nTrama.\nDal microfono di un teatro, lo scrittore Charles Serking, declama una poesia sullo stile alternando le parole ai sorsi di vino. Nel camerino, lo attende una ragazza nana, che gli si concede per rubargli il biglietto per Los Angeles. Di ritorno a casa l'uomo subisce rimproveri dalla moglie, per poi invaghirsi di un'avvenente bionda incrociata sulla spiaggia. La segue a casa e la possiede brutalmente, ma poi questa lo denuncia per violenza carnale. Successivamente accetta un posto in una casa editrice a New York, ma l'alcolismo lo rende inadempiente ai suoi compiti. L'amore \u00e8 tutto per Cass, la pi\u00f9 bella ragazza del quartiere, perduta in un delirio autodistruttivo e vari tentativi di suicidio: quando l'ennesimo tentativo riesce, l'unica consolazione per Serking (le cui promesse d'amore si sono rivelate insufficienti) sar\u00e0 di riuscire a baciare il suo cadavere nella bara.\nProduzione.\nLa sceneggiatura, di Sergio Amidei, attinge principalmente dai racconti \"La pi\u00f9 bella donna della citt\u00e0\", \"Nascita, vita e morte di un giornale underground\" e \"Violenza carnale\".\nLa lavorazione del film, fino alla sua prima proiezione - in cui lo scrittore critica pesantemente la recitazione del protagonista che, nonostante usi pseudonimi e nomi fittizi, si riconoscono benissimo nell'attore Ben Gazzara - sono ricordati da Bukowski nel racconto \"Pazzo abbastanza\" contenuto nella raccolta \"Niente canzoni d'amore\", (edizione TEA ISBN 978-88-502-1927-8)."}
{"id": "1366913", "revid": "1304381", "url": "https://it.wikipedia.org/wiki?curid=1366913", "title": "Formato", "text": ""}
{"id": "1366915", "revid": "599013", "url": "https://it.wikipedia.org/wiki?curid=1366915", "title": "Horst-Dieter H\u00f6ttges", "text": ""}
{"id": "1366916", "revid": "118767017", "url": "https://it.wikipedia.org/wiki?curid=1366916", "title": "Christopher Smith (regista)", "text": "Il suo debutto alla regia avvienne nel 1997 con il cortometraggio \"The 10000th Day\" a cui segue l'anno successivo il cortometraggio \"The Day Grandad Went Blind\". \nNel 2004 gira l'horror \"Creep - Il chirurgo\" e nel 2006 \u00e8 la volta di \"Severance - Tagli al personale\". Quest'ultimo film, oltre ad un discreto incasso commerciale, si segnala per aver ottenuto vari riconoscimenti, tra i quali una candidatura al British Independent Film Awards."}
{"id": "1366917", "revid": "599013", "url": "https://it.wikipedia.org/wiki?curid=1366917", "title": "Horst Wolter", "text": ""}
{"id": "1366918", "revid": "713168", "url": "https://it.wikipedia.org/wiki?curid=1366918", "title": "Luigi Alessandro Omodei", "text": "Biografia.\nI primi anni.\nLuigi Alessandro era il settimo figlio di Carlo Omodei (Amadei), I marchese di Piovera e patrizio milanese, e di sua moglie Beatrice Lurani; suo antenato per parte di padre era stato il famoso giureconsulto sforzesco Signorello Omodei, nel XIV secolo. Sua sorella Lucrezia, spos\u00f2 in seconde nozze Bartolomeo Arese, presidente del senato di Milano e figura chiave della politica della sua epoca.\nFu zio del cardinale Luigi Omodei, figlio del fratello Agostino e di Maria Pacheco de Moura di Madrid, nato a Madrid il 20 maggio 1656.\nLa carriera ecclesiastica.\nIntraprese la carriera ecclesiastica e comp\u00ec i propri studi a Parma per poi passare all'Universit\u00e0 di Perugia dove si laure\u00f2 \"in utroque iure\". Trasferitosi a Roma, divenne protonotario apostolico partecipante dal 30 luglio 1627. Referendario del Tribunale della Segnatura Apostolica dal 1638, nel 1642 divenne chierico della Camera Apostolica, divenendone decano due anni pi\u00f9 tardi. Provvisore generale delle fortezze dello Stato Pontificio, divenne commissario generale per gli stati durante il pontificato di Innocenzo X e si impegn\u00f2 militarmente come generale delle truppe pontificie nella Seconda guerra di Castro nel 1649.\nIl cardinalato.\nPer i servigi resi alla chiesa, Papa Innocenzo X lo nomin\u00f2 cardinale il 19 febbraio 1652, tre anni dopo fa parte del Conclave che elegge Alessandro VII al soglio pontificio. Da quest'ultimo pontefice venne nel 1655 nominato prolegato ad Urbino, compito che resse in particolare promuovendo un riassetto generale dell'arcidiocesi e curando il trasferimento della preziosa biblioteca alla Biblioteca Alessandrina di Roma.\nA Roma ebbe un ruolo fondamentale nell'elezione di Clemente IX nel 1669 come risultato dell'azione da lui promossa con altri porporati per cercare di slegare l'elezione pontificia dall'influenza delle grandi monarchie europee.\nNel 1676 influenz\u00f2 nuovamente l'elezione dell'amico comasco Innocenzo XI del quale fu l'ispiratore in particolare della politica estera. Si dimostr\u00f2 sempre ostile al giansenismo ed allo strapotere della corona francese, mentre si avvicin\u00f2 al quietismo di Miguel de Molinos appoggiato anche dal cognato Bartolomeo Arese a Milano.\nMecenate a Roma ed a Milano.\nGrande amante delle arti, fu il committente della seconda versione del \"Ratto delle Sabine\", quadro di Nicolas Poussin oggi conservato al museo del Louvre.\nA Milano si dedic\u00f2 a restaurare la chiesa di San Giovanni decollato alle Case Rotte (presso l'attuale Teatro alla Scala dove commission\u00f2 delle tele a Francesco Cairo (oggi conservate presso la sede dei gesuiti nella chiesa milanese di San Fedele) ed a Salvator Rosa (oggi a Brera). Sempre a Milano, fece restaurare la chiesa dei Santi Cosma e Damiano di cui era protettore e don\u00f2 una pala per l'altare di Santa Paola nella chiesa di Santa Maria dei Servi dipinta dal Nuvolone (oggi a Brera). A Palazzo Marino, residenza all'epoca della sua famiglia, stip\u00f2 gran parte delle sue collezioni d'arte. Al Sacro Monte di Varese finanzi\u00f2 l'erezione della IV cappella.\nA Roma cur\u00f2 inoltre il rifacimento della facciata di San Marcello al Corso (sede generale dei Serviti), ad opera di Carlo Fontana, oltre a promuovere altre opere architettoniche per l'arcispedale di Santo Spirito.\nSua fu l'idea della facciata della Basilica dei Santi Ambrogio e Carlo al Corso a Roma, realizzata da Onorio Longhi. Affid\u00f2 inoltre la decorazione dei soffitti della basilica a Giacinto Brandi.\nGli ultimi anni.\nMor\u00ec a Roma il 26 aprile 1685, alle 10 del mattino circa, nel suo palazzo presso l'Arco della Ciambella. La sua salma venne esposta alla pubblica venerazione e poi sepolta nella chiesa romana di San Carlo al corso che in vita aveva cos\u00ec largamente favorito, sotto il reliquiario contenente il cuore di San Carlo Borromeo."}
{"id": "1366922", "revid": "1543377", "url": "https://it.wikipedia.org/wiki?curid=1366922", "title": "John Kirwan", "text": "Da allenatore guid\u00f2 la Nazionale italiana alla e quella giapponese alle edizioni del 2007 e del 2011.\nPer i suoi meriti sportivi fu insignito nel 1988 dell'onorificenza di Membro dell'Ordine dell'Impero Britannico; nel 2007 decise di rendere note le sue vicende di lotta alla depressione dalla quale fu colpito durante la sua carriera agonistica e accett\u00f2 di figurare in un film-documentario di sensibilizzazione su tale malattia, \"All Blacks Don't Cry\".\nAmmesso nel 2003 nell'International Rugby Hall of Fame, per i suoi contributi alla ricerca sulla salute mentale e, ancora, allo sport, fu dapprima decorato nel 2007 con l'onorificenza di Ufficiale e, nel 2012, con quella di Cavaliere dell'Ordine al merito della Nuova Zelanda.\nBiografia.\nCresciuto a Mangere, sobborgo di Auckland, in una famiglia di origine irlandese, John Kirwan, nipote di Jack Kirwan, gi\u00e0 rugbista a 13 e a 15 per la Nuova Zelanda, frequent\u00f2 le scuole superiori al collegio cattolico De la Salle, ma a 15 anni lasci\u00f2 gli studi per lavorare come macellaio nell'esercizio commerciale di suo padre.\nNel frattempo era entrato a far parte della formazione dei Marist Brothers Old Boys.\nCarriera da giocatore.\nA 18 anni fu prelevato da John Hart, allenatore della squadra provinciale di , che lo fece esordire nel campionato nazionale del 1983; in quello stesso anno rappresent\u00f2 anche la Nuova Zelanda a livello Under-21.\nIl suo esordio a livello internazionale fu relativamente rapido, perch\u00e9 gi\u00e0 nel giugno 1984 fu impegnato in due \"test match\" con gli \"All Blacks\", avversaria la a Christchurch e ad Auckland; l'incontro di debutto si risolse in una vittoria per 10-9, il secondo fu un altro successo, per 31-18.\nKirwan dovette tuttavia attendere un altro anno prima di entrare in pianta stabile in Nazionale: fu soltanto nel giugno 1985, infatti, che questi disput\u00f2 il suo terzo \"test\", ancora a Christchurch contro l'; nel successivo incontro della serie contro gli inglesi, una vittoria 42-15, giunse anche la prima m\u00e8ta.\nNel 1985 il ingaggi\u00f2 Kirwan approfittando dei calendari stagionali invertiti dell'Emisfero Sud.\nDisput\u00f2 la sua prima Bledisloe Cup nel 1986, sconfitto in casa dall' di David Campese per 12-13; la rivalit\u00e0 sportiva tra i due giocatori caratterizz\u00f2 buona parte della loro carriera, perch\u00e9 ebbero modo di incontrarsi frequentemente anche nel campionato italiano (Campese militava all'epoca nel ).\nNel 1987 si tenne la prima edizione assoluta della Coppa del Mondo e la partita d'apertura fu - , che si disput\u00f2 ad Auckland il 20 maggio.\nKirwan fu tra i giocatori inclusi da John Hart nella rosa, e contro l' realizz\u00f2 una meta, partendo dalla propria linea dei 22 metri, correndo in solitaria per circa 70 metri ed evitando almeno sette tentativi di placcaggio; la realizzazione \u00e8 rimasta tuttora tra le migliori e le pi\u00f9 spettacolari marcate a livello internazionale.\nNel prosieguo della competizione Kirwan realizz\u00f2 altre cinque mete, compresa quella contro la nell'incontro di finale vinto 29-9; oltre a laurearsi campione del mondo Kirwan consegu\u00ec il risultato personale di miglior marcatore di mete del torneo (6).\nPluricampione del National Provincial Championship in patria, nel 1988-89 contribu\u00ec in maniera decisiva alla vittoria del quarto titolo nazionale del Treviso: nella finale di Bologna contro , con la partita ancora in bilico nei minuti finali, Kirwan realizz\u00f2 una spettacolare meta che assicur\u00f2 la vittoria alla Benetton.\nFu, quello, il suo ultimo incontro con la formazione della Ghirada; nella stagione successiva milit\u00f2 a Thiene prima di tornare in patria.\nIn quattro stagioni al Benetton Kirwan aveva disputato 60 incontri di campionato e realizzato 46 mete.\nIn Nuova Zelanda Kirwan vinse ulteriori tre titoli nazionali con , formazione in cui rimase fino al 1994.\nPrese, ancora, parte alla in Inghilterra, dove gli \"All Blacks\" giunsero terzi, eliminati in semifinale dall' di David Campese; fino al 1994 continu\u00f2 a giocare in Nazionale, poi, dopo un incontro all'Eden Park contro il , fu inaspettatamente messo da parte dal C.T. Laurie Mains in vista della Bledisloe Cup contro l', decisione che port\u00f2 Kirwan a criticare pubblicamente il tecnico.\nL'esclusione dalla Nazionale spinse quindi Kirwan a diventare professionista nel rugby a 13, facendo seguito a dei contatti con la formazione cittadina degli Auckland Warriors per i quali firm\u00f2 un contratto annuale nel 1995 con un'opzione per il 1996.\nIl trasferimento di Kirwan rappresent\u00f2, all'epoca, un motivo di frizione tra i due codici della disciplina in quanto il 13, all'epoca l'unico professionistico, minacciava di sottrarre talenti al 15.\nNel 1996, all'epoca della scissione della Lega professionistica di rugby a 13, Kirwan annunci\u00f2 il suo proposito di giocare in Francia al Paris-Saint-Germain XIII se la nascente Super League di Rupert Murdoch non fosse stata autorizzata a giocare anche in Australia.\nTale proposito rientr\u00f2 quando sia la Super League che la Australian Rugby League (nel 1997 poi riunitesi sotto la National Rugby League) poterono organizzare due campionati paralleli, e Kirwan, con 10 mete marcate, si impose come il miglior realizzatore stagionale.\nTerminato il suo rapporto con i Warriors ebbe, nel 1996, il suo primo contratto professionistico anche nel rugby a 15, nei giapponesi NEC Green Rockets di Abiko, in cui rest\u00f2 quasi quattro stagioni complete come giocatore-allenatore; a fine 1999 ricevette infatti un'offerta dalla federazione rugbistica provinciale di Auckland per tornare in patria e aggregarsi allo staff tecnico dei , \"franchise\" professionistica di Super Rugby.\nKirwan cess\u00f2 quindi la sua carriera al termine della stagione di campionato giapponese 1999-2000.\nCarriera da allenatore.\nPer due anni Kirwan fu allenatore in seconda dei Blues, con i quali disput\u00f2 i Super 12 del 2000 e del 2001.\nAlla fine del 2001 la Federazione Italiana Rugby ingaggi\u00f2 Kirwan come allenatore in seconda e preparatore dei tre quarti della Nazionale in affiancamento al suo conterraneo Brad Johnstone, anch'egli un ex \"All Black\"\u00a0; l'impegno originario era quello di accompagnare l' alla in coppia con l'allenatore-capo, ma dopo il Sei Nazioni 2002 concluso senza vittorie, il presidente federale Giancarlo Dondi decise l'avvicendamento al vertice dello staff tecnico e la promozione di Kirwan a C.T..\nC.T. della Nazionale italiana.\nGi\u00e0 dai primi raduni Kirwan introdusse nuove tecniche di allenamento tendenti a sviluppare resistenza e forza fisica, e rimettendo in discussione anche presenze storiche della squadra che non fossero state ritenute fisicamente idonee.\nAl Sei Nazioni 2003 esord\u00ec battendo il 30-22, per quella che rappresentava la seconda vittoria in assoluto dopo quella contro la nel ; tale vittoria interrompeva un digiuno di 14 sconfitte consecutive nel torneo; guadagnata la qualificazione alla in Australia, Kirwan, in un girone che comprendeva anche la sua , di nuovo il , e guid\u00f2 la squadra a due vittorie (risultato comunque mai conseguito nel torneo) sulle ultime due; la partita di debutto contro gli \"All Blacks\" fu persa 7-70 quindi divenne decisivo l'ultimo incontro con i gallesi, che tuttavia fu perso 15-27.\nNonostante la mancata qualificazione Kirwan fu confermato alla guida della Nazionale fino alla ; battuta la nel Sei Nazioni 2004, tenne per la seconda volta consecutiva l' lontana dal \"Whitewash\" e dall'ultimo posto della classifica del torneo, ma l'edizione si concluse senza vittorie, e la Federazione, gi\u00e0 da qualche mese in polemica con il suo commissario tecnico, lo esoner\u00f2 pochi giorni dopo la fine della competizione, chiudendo un quinquennio di conduzione neozelandese con l'affido della panchina al francese Pierre Berbizier.\nC.T. della Nazionale giapponese.\nA fine 2006 Kirwan accett\u00f2 l'offerta di guidare la Nazionale giapponese a partire dal 1\u00ba gennaio successivo.\nIl primo impegno fu la , in cui Kirwan riusc\u00ec a guidare il alla conquista dei suoi primi punti fin dall'edizione 1991, un pareggio 12-12 contro il ; nonostante l'eliminazione pot\u00e9 continuare il suo lavoro in preparazione alla , per la quale riusc\u00ec a guadagnare la qualificazione; un \"tour\" del 2010 in Europa diede buoni risultati, con l'unica sconfitta rimediata contro la per 5-24.\nCiononostante, alla rassegna mondiale, che si tenne proprio in , il concluse, come quattro anni prima, con tre sconfitte e un pareggio, ancora una volta contro il (allenato dall'ex compagno di nazionale Kieran Crowley), per 23-23; nell'immediato Kirwan pavent\u00f2 le dimissioni, poi rientrate, ma che giunsero comunque dopo la fine della competizione.\nAllenatore dei Blues.\nA luglio 2012 il presidente della \"franchise\" di Super Rugby dei Gary Whetton annunci\u00f2 di avere ingaggiato John Kirwan come allenatore della squadra per il biennio 2013-14; Kirwan, che aveva ereditato una squadra giunta ultima nella \"conference\" neozelandese del Super Rugby 2012, termin\u00f2 la stagione 2013 al terzo posto della sua zona e decimo complessivo.\nAnche il 2014 fu avaro di successi e alla fine della stagione 2015, dopo tre solo vittorie in tale edizione di torneo, Kirwan rassegn\u00f2 le dimissioni da allenatore, preferendo declinare anche l'offerta di un ruolo alternativo all'interno della \"franchise\".\nPer i suoi meriti rugbistici Kirwan figura dal 2003 nell'International Rugby Hall of Fame.\nVita privata.\nJohn Kirwan \u00e8 sposato con Fiorella Tomasi, ex pallavolista trevigiana conosciuta durante il periodo di militanza nel Benetton.\nLa coppia ha tre figli, Francesca (nata nel 1993 ad Auckland e anch'essa pallavolista professionista in Italia, Paese per la cui Federazione \u00e8 tesserata), Niko e Luka.\nNel 1988, per i suoi meriti rugbistici, fu insignito dalla regina Elisabetta II dell'onorificenza di membro dell'Ordine dell'Impero Britannico.\nNel 2006 Kirwan rese note al pubblico le sue vicende legate alla depressione, che lo colse nel periodo a cavallo tra gli anni ottanta e novanta, e di come riusc\u00ec a superarle grazie all'aiuto di specialisti; da allora \u00e8 \"testimonial\" di campagne di sensibilizzazione su tale disturbo e per tale suo impegno ricevette dapprima l'onorificenza di ufficiale dell'Ordine al merito della Nuova Zelanda nel 2007 e, successivamente, nel 2012, anche quella di cavaliere dello stesso Ordine, con diritto a fregiarsi del titolo di \"Sir\".\nSulla sua vicenda scrisse \"Reaching Out\" nel 2009 e fu interprete di un cortometraggio-documentario del regista Julian Shaw, \"All Blacks Don't Cry\", cui fece seguito anche un libro omonimo, la prima stesura della cui edizione italiana, \"Gli All Blacks non piangono\" (2014, Castelvecchi), \u00e8 stata curata dalla figlia Francesca.\nDa un sondaggio condotto nel 2013 tra i lettori dell'edizione neozelandese del \"Reader's Digest\" John Kirwan \u00e8 risultato la personalit\u00e0 pubblica del Paese che riscuote la maggior fiducia dai suoi connazionali, alla guida di una classifica che vede nei primi 20 posti personaggi internazionalmente noti come i suoi colleghi Richie McCaw, Dan Carter e Colin Meads e il regista Peter Jackson."}
{"id": "1366926", "revid": "767487", "url": "https://it.wikipedia.org/wiki?curid=1366926", "title": "Questa volta parliamo di uomini", "text": "Questa volta parliamo di uomini \u00e8 un film italiano del 1965 diretto da Lina Wertm\u00fcller, il cui titolo fa riferimento a quello del film \"Se permettete parliamo di donne\", diretto l'anno precedente da Ettore Scola.\nTrama.\nIn un palazzo di appartamenti un uomo (interpretato da Nino Manfredi, protagonista maschile di tutti gli episodi del film), intento a farsi la doccia, \u00e8 costretto ad uscire dalla vasca da bagno quando l'acqua smette di uscire. Senza accorgersene, per via del sapone negli occhi, esce malauguratamente sul pianerottolo, quando un colpo di vento muove la porta che si richiude alle sue spalle lasciandolo sulle scale completamente nudo. Le sue peripezie faranno da filo conduttore ai quattro episodi in cui si articola il film:\n\"Un uomo d'onore\": Federico, un industriale sull'orlo del fallimento incoraggia la moglie Manuela, gi\u00e0 cleptomane, a continuare rubare per continuare a mantenere il loro tenore di vita;\n\"Il lanciatore di coltelli\": Un artista da circo, piuttosto in l\u00e0 con gli anni e con problemi di vista, si esercita usando la moglie come bersaglio, gi\u00e0 menomata dai continui sbagli dell'uomo;\n\"Un uomo superiore\": Raffaele, un professore universitario, lascia che la moglie Lilly tenti di ucciderlo per eccitarsi sessualmente;\n\"Un brav'uomo\": Un bracciante della Valle Latina non fa nulla tutto il giorno, salvo che bere con gli amici e prendere a male parole la moglie che invece si ammazza di lavoro dall'alba al tramonto."}
{"id": "1366927", "revid": "228587", "url": "https://it.wikipedia.org/wiki?curid=1366927", "title": "Unione Democratica (1996)", "text": ""}
{"id": "1366928", "revid": "121294771", "url": "https://it.wikipedia.org/wiki?curid=1366928", "title": "Palazzo Crescenzio", "text": "Il Palazzo Crescenzio \u00e8 un palazzo storico di Mentana, in provincia di Roma.\nStoria.\nFu fatto edificare nel IX secolo dalla famiglia romana dei Crescenzi su un preesistente palazzo, costruito probabilmente per volont\u00e0 del vescovo dell'antica \"Nomentum\" a difesa di Roma.\nDopo il dominio dei Crescenzi (da cui il palazzo prende il nome), nel XIII secolo, Niccol\u00f2 III cedette la citt\u00e0 agli Orsini, che fecero costruire un palazzo attiguo al palazzo Crescenzio.\nNel 1485 gli Orsini si allearono con gli aragonesi contro Innocenzo VIII, ed egli ordin\u00f2 a Roberto Sanseverino di radere al suolo il centro storico di Mentana, anche se poco dopo la famiglia romana e il pontefice stipularono una pace.\nNel 1988 e nel 1990 vi furono due crolli che riguardarono le torri (appoggiate alla struttura principale) che videro un forte restauro del palazzo.\nStruttura.\nL'esterno.\nLa facciata \u00e8 in stile romanico rurale.\nIl lato verso la vallata ricalca le mura difensive, ed il palazzo ingloba un torrione di avvistamento.\nSono visibili le zone restaurate dopo il crollo.\nL'interno.\nIl palazzo ospita la Biblioteca Comunale Carlo Magno.. La biblioteca \u00e8 stata istituita con la delibera di Consiglio comunale N\u00b0 49 del 31 maggio 1999.\nLe porte di accesso alle sale sono incorniciate col travertino.\nDelle scalinate, sempre in travertino, portano ai svariati piani.\nNel seminterrato vi \u00e8 una sala convegni e un'aula scientifico-didattica inaugurata il 22 maggio 2021.\nIn alcune sale e nelle scalinate vi \u00e8 una mostra fotografica permanente su Jacques Zwobada.\nLe prigioni che erano all'interno sono ora adibite ad uso abitativo privato."}
{"id": "1366929", "revid": "671029", "url": "https://it.wikipedia.org/wiki?curid=1366929", "title": "Heineken Cup 2003-2004", "text": "La Heineken Cup 2003-04 fu la 9\u00aa edizione della coppa d'Europa di rugby XV per club.\nSi tenne dal dicembre 2003 (il ritardo rispetto alle edizioni precedenti fu dovuto alla tenutasi in Australia fino al 22 novembre precedente) a maggio 2004, e vide la sua pi\u00f9 recente modifica regolamentare, nel sistema di punteggio della fase a gironi.\nFu, infatti, adottato il sistema in uso nell'Emisfero Sud, con 4 punti in palio per la vittoria, 2 per il pareggio e 2 per la sconfitta, pi\u00f9 alcuni \"bonus\": uno per ogni incontro in cui una squadra risulti sconfitta con meno di 8 punti e uno a qualsiasi squadra che marchi almeno 4 mete in un singolo incontro.\nCome nelle edizioni precedenti, la discriminante tra due squadre dello stesso girone giunte a pari punteggio fu l'esito del doppio incontro diretto tra di esse; per stabilire la classifica di merito delle squadre ai fini degli accoppiamenti degli ottavi di finale fu dirimente il numero di mete segnate e a seguire la differenza punti marcati / sub\u00ecti.\nPer la prima volta nella competizione una squadra scozzese, l', giunse ai quarti di finale, anche se in tale fase fu tuttavia eliminata.\nIl campione uscente giunse fino alla finale, disputatasi a Twickenham, ma vi fu sconfitta dai che, nell'occasione, vinsero la loro prima coppa d'Europa, la quinta di una squadra inglese in sette edizioni in cui esse presero parte."}
{"id": "1366931", "revid": "599013", "url": "https://it.wikipedia.org/wiki?curid=1366931", "title": "Klaus Fichtel", "text": ""}
{"id": "1366932", "revid": "4175", "url": "https://it.wikipedia.org/wiki?curid=1366932", "title": "Jonny Wilkinson", "text": "Vincitore della con la Nazionale inglese grazie ai tre punti decisivi da lui segnati con un \"drop\" nella finale contro l', si ritir\u00f2 dall'attivit\u00e0 internazionale il 12 dicembre 2011, dopo 91 incontri e punti marcati, cui vanno aggiunte 6 presenze e 67 punti nella selezione dei British Lions per un totale di punti in 97 \"test match\" che rendono Wilkinson il secondo miglior marcatore internazionale dopo il neozelandese Dan Carter; in precedenza Wilkinson aveva detenuto il primato dall'8 marzo 2008 \u2014 allorquando, con punti, aveva superato il gallese Neil Jenkins, fino ad allora detentore di tale record \u2014 al 27 novembre 2010, quando fu superato una prima volta a quota da Dan Carter e, successivamente, dal 26 febbraio \u2014 a quota \u2014 fino al 31 luglio 2011, quando Carter si port\u00f2 a quota fissando il nuovo record.\nOltre ai citati primati, \u00e8 al 2013 il miglior marcatore dei British and Irish Lions (67 punti), il detentore del record di punti realizzati al 2015 in Coppa del Mondo (277) e, a tutto il Sei Nazioni 2015, \u00e8, con 546 punti, secondo solo all'irlandese Ronan O'Gara (557).\nA livello di club \u00e8 globalmente autore di pi\u00f9 di punti tra tutte le competizioni ufficiali cui ha preso parte dapprima con la maglia del , club di Premiership nel quale Wilkinson milit\u00f2 ininterrottamente dal 1997 al 2009 e con cui vanta un titolo di campione d\u2019Inghilterra nel 1997-98, e a seguire con il , con il quale vinse due titoli consecutivi di campione d'Europa, nel 2013 e nel 2014, quest'ultimo accoppiato al titolo di campione di Francia.\nA causa di una lunghissima serie di infortuni (alle ginocchia, ai legamenti, a un braccio, alle spalle e perfino a un rene), fu assente dalla Nazionale per pi\u00f9 di 3 anni: esattamente 1\u00a0169 giorni intercorsero tra la finale di Sydney della Coppa 2003 contro l' e il successivo incontro disputato da Wilkinson, l'apertura del Sei Nazioni 2007 contro la .\nNella sua partita di rientro Wilkinson realizz\u00f2 27 punti, il record per gli \u2014 validi per la Calcutta Cup, e fu nominato \"Man of the Match\".\nIn aggiunta a ci\u00f2, \u00e8 il miglior realizzatore di \"drop\" della storia della Coppa del Mondo (29, per un totale di 87 punti).\nIl 3 aprile 2009 Wilkinson ricevette la laurea \"honoris causa\" dall'Universit\u00e0 del Surrey, per i suoi servizi resi allo sport.\nLa cerimonia di conferimento del dottorato si tenne nella cattedrale di Guildford, sede dell'Universit\u00e0 e capoluogo del Surrey.\nDal 2 giugno 2014 \u00e8 anche cittadino onorario di Tolone, a tre giorni di distanza dal suo ultimo incontro ufficiale, la finale del campionato francese vinta dal Tolone contro il il 31 maggio precedente.\nDirige inoltre, insieme a suo fratello Mark, l'azienda di abbigliamento di famiglia Fineside.\nBiografia.\nNato a Frimley, cittadina del Surrey non molto distante da Londra, Jonny Wilkinson crebbe a Cheltenham (Gloucestershire), e fu iniziato alla pratica del rugby fin dai primissimi anni d'et\u00e0; figlio di rugbista, infatti, fu avviato alla disciplina a quattro anni.\nContinu\u00f2 a giocare durante tutta la sua carriera scolastica e, a 17 anni, arriv\u00f2 con la squadra del suo liceo alle semifinali di un torneo nazionale interscolastico organizzato dal \"Daily Mail\".\nAll'epoca, Wilkinson era gi\u00e0 un rugbista d'interesse nazionale: due anni prima, nel 1994, era stato infatti selezionato per la nazionale studentesca inglese che affront\u00f2 un \"tour\" in Australia e, in cinque incontri disputati, aveva messo a segno 94 punti.\nNel 1997 prese un anno di pausa dall'universit\u00e0 per tentare la carriera professionistica, accettando l'offerta di contratto dei Newcastle Falcons, club nel quale milit\u00f2 per 12 stagioni.\nIl suo immediato successo non gli permise pi\u00f9 di riprendere gli studi e da allora rimase uno studente in sospeso (\u00aball'epoca tralasciai l'universit\u00e0, perch\u00e9 il rugby mi coinvolse\u2026 laurearmi a suo tempo \u00e8 una cosa che avrei sempre desiderato fare\u00bb, le sue parole al momento di ritirare la citata laurea \"honoris causa\" all'Universit\u00e0 del Surrey).\nCarriera professionistica.\nLa carriera professionistica di Wilkinson inizi\u00f2 nel 1997 nei Newcastle Falcons come primo centro, ruolo nel quale dovette affrontare la concorrenza di Inga Tuigamala e dello scozzese Alan Tait; ciononostante riusc\u00ec a ritagliarsi un ruolo in squadra in occasione della conquista della Premiership 1997-98, proprio nella sua prima stagione a Newcastle.\nNel marzo 1998 arriv\u00f2 anche la sua prima convocazione in Nazionale inglese, nel Cinque Nazioni di quell'anno, sebbene solo come rimpiazzo in panchina.\nL'esordio avvenne il 4 aprile successivo, a Twickenham contro l' e, nel corso dell'estate, fu impiegato in quello che pass\u00f2 alla cronaca come il \"tour infernale\" nell'Emisfero Sud, in cui l' and\u00f2 incontro ad alcune delle peggiori sconfitte della sua storia, compreso il pesantissimo 0-76 incassato dall', che costituisce tuttora il maggior passivo a carico della Nazionale inglese.\nNella stagione successiva, mentre a livello di club raggiunse la finale di Coppa Anglo-Gallese (perdendola contro gli ), in Nazionale Wilkinson fu incluso dal C.T. Clive Woodward nella lista dei giocatori che presero parte alla in Galles.\nL'esordio in Coppa del Mondo avvenne contro l', una Nazionale che fece da testimone a molte delle tappe della carriera del mediano inglese: nel 67-7 finale inflitto agli Azzurri, Wilkinson realizz\u00f2 una meta, poi trasformata, calci\u00f2 tra i pali altre cinque trasformazioni pi\u00f9 altrettanti calci di punizione, per un totale di 32 punti personali.\nTranne l'incontro vinto con , Wilkinson fu utilizzato fino agli ottavi di finale della Coppa.\nNei quarti contro il Woodward tenne il giocatore in panchina; l' fu eliminata dal torneo dopo la sconfitta per 21-44 e il tecnico fu criticato sia per non aver espanso la rosa quando il regolamento glielo avrebbe consentito sia per non aver utilizzato nel momento cruciale i giocatori pi\u00f9 determinanti, incluso lo stesso Wilkinson.\nAlla ripresa dell'attivit\u00e0 internazionale Wilkinson disput\u00f2 tutte le cinque gare del Sei Nazioni 2000, il primo con tale nuova denominazione, nel quale la squadra inglese, pur vincendo il torneo, fall\u00ec il Grande Slam a causa della sconfitta nell'ultima giornata contro la .\nIn giugno fu il protagonista della vittoria inglese a Bloemfontein contro il : la squadra vinse 27-22 e Wilkinson realizz\u00f2 l'intero bottino per i suoi, calciando tra i pali 9 piazzati.\nFu, ancora, contro l' che Wilkinson registr\u00f2 il suo record personale di 35 punti in un incontro singolo, nella seconda giornata del Sei Nazioni 2001 a Twickenham; nel prosieguo di stagione giunse pure la Coppa Anglo-Gallese, vinta 30-27 in finale sugli Harlequins e, nel corso di quell'estate, la chiamata come prima scelta nel \"tour\" dei British and Irish Lions in Australia: nel primo \"test match\" contro i padroni di casa a Brisbane, vinto per 29-13, Wilkinson segn\u00f2 3 piazzati, per un totale di 9 punti.\nNel secondo, a Melbourne, si infortun\u00f2 a una gamba ma riusc\u00ec a recuperare per il terzo \"match\", in programma una settimana pi\u00f9 tardi al Telstra Stadium di Sydney: nonostante la sconfitta per 29-23, Wilkinson segn\u00f2 una meta, due trasformazioni e tre piazzati per un totale di 18 punti, eguagliando il record individuale per un singolo \"test match\" dei British Lions.\nIn un'altra occasione Wilkinson realizz\u00f2 l'intero \"score\" per l': fu contro l' a Twickenham nel novembre di quello stesso anno, una vittoria per 21-15 frutto di cinque piazzati e due \"drop\" tra i pali.\nQualche settimana dopo realizz\u00f2 sette piazzati per un totale di 21 punti contro il , nell'incontro vinto 29-9.\nUn anno pi\u00f9 tardi, nel novembre 2002, l' si apprest\u00f2 a incontrare le squadre del Tri Nations a Twickenham: il 9 novembre fu il turno degli \"All Blacks\", alla cui sconfitta per 31-28 contribuirono una meta, due conversioni, tre piazzati e un \"drop\" di Wilkinson (21 punti); una settimana dopo fu l' a essere sconfitta per 32-31 dopo aver condotto fino al 19-31: 22 dei 32 punti inglesi furono di Wilkinson, che trasform\u00f2 le due mete di Jason Robinson e realizz\u00f2 cinque piazzati.\nInfine, nel terzo consecutivo weekend, fu la volta del , che l' batt\u00e9 largamente per 53-3 e in cui il contributo di Wilkinson, pur rilevante (18 punti, frutto di 6 conversioni su 7 e 2 piazzati), fu pi\u00f9 influente per lo scarto finale che per il risultato in s\u00e9.\nNell'occasione, anche vista la fisicit\u00e0 del \"match\", Wilkinson caus\u00f2 l'espulsione del suo avversario diretto, il sudafricano Jannes Labuschagne, responsabile di un placcaggio su di lui in netto ritardo.\nAnche Wilkinson dovette lasciare il campo, causa lussazione alla spalla sinistra nel corso di un durissimo ingaggio; il C.T. Woodward, dopo l'incontro, rilasci\u00f2 accese dichiarazioni contro il gioco brutale degli \"Springbok\", rei, a suo dire, di aver preso di mira i giocatori inglesi pi\u00f9 tecnici, in particolare proprio lo stesso Wilkinson.\nNella sua autobiografia \"Nine Lives\", il suo compagno di squadra Matt Dawson scrisse di aver avuto, nel corso di tale incontro, la sensazione che i sudafricani fossero saliti a Twickenham con il preciso intento di mandare all'ospedale tutta la linea mediana inglese (i citati Dawson e Wilkinson pi\u00f9 Robinson).\nIl Sei Nazioni 2003 vide il Grande Slam dell': la partita d'esordio contro la , anch'essa reduce da tre vittorie in altrettanti incontri con le squadre del Tri Nations, fu vinta per 25-17.\nAncora l' fu testimone di una tappa della carriera di Wilkinson: contro di essa, a Twickenam, Wilkinson indoss\u00f2 per la prima volta la fascia da capitano, stante l'indisponibilit\u00e0 di Martin Johnson.\nIn giugno la Nazionale restitu\u00ec la visita ad e : a Wellington cinque calci piazzati sotto un tempo inclemente costituirono tutto il punteggio con cui gli inglesi batterono gli \"All Blacks\" per 15-13; meno determinanti, ma ugualmente importanti, i 10 punti realizzati una settimana dopo a Melbourne contro gli \"Wallabies\" in un incontro che gli inglesi vinsero 25-14; infine, prima della Coppa del Mondo 2003, un 45-14 alla con 18 punti di Wilkinson.\nLa Coppa del Mondo 2003.\nNel suo incontro inaugurale l' batt\u00e9 a Perth la per 84-6; il contributo di Wilkinson a tale \"score\" fu di 16 punti: ben pi\u00f9 determinante, numericamente e per l'importanza dell'avversario, il suo apporto di 20 punti alla vittoria per 25-6 sul .\nWilkinson non prese parte alla pi\u00f9 larga vittoria in un incontro di Coppa del Mondo, il 111-13 inflitto dagli inglesi agli uruguayani; nei quarti di finale 23 suoi punti furono altres\u00ec determinanti per il 28-17 finale con cui la squadra batt\u00e9 il e, in semifinale, realizz\u00f2 addirittura l'intero \"score\" della partita contro la , sconfitta 24-7 con 5 calci piazzati e 3 \"drop goal\"\u00a0.\nMa fu in finale contro l' che Wilkinson lasci\u00f2 in maniera indelebile il segno sulla partita: nei secondi finali di un incontro combattuto e durissimo, trascinatosi per due tempi regolari pi\u00f9 due supplementari in perfetta parit\u00e0 (una meta e quattro calci piazzati per parte, per un totale di 17-17), mentre il cronometro registrava il 99'34\u201d di gioco, Wilkinson calci\u00f2 dalla distanza di circa 30 metri dalla linea di meta australiana un pallone in \"drop\" verso i pali avversari: la palla entr\u00f2 e l' vinse 20-17, spezzando cos\u00ec il dominio dell'Emisfero Sud nella Coppa del Mondo.\nGi\u00e0 decorato a fine 2002 con l'onorificenza di Membro dell\u2019Ordine dell\u2019Impero Britannico (il pi\u00f9 giovane rugbista del Regno Unito insignito di tale riconoscimento), consegnatagli poi in occasione del conferimento delle altre onorificenze ai suoi compagni di squadra alla fine del 2003, in occasione del giubileo della regina del 2004 gli fu conferita anche quella di Ufficiale dello stesso Ordine (OBE).\nGli infortuni e la lunga inattivit\u00e0.\nDopo la Coppa vinta Wilkinson affront\u00f2 una serie di infortuni che lo tennero lontano dall'attivit\u00e0 internazionale per lunghissimo tempo: fuori dal Sei Nazioni 2004 a causa di un problema a una spalla, salt\u00f2 anche il \"tour\" inglese in Nuova Zelanda e Australia.\nCiononostante fu nominato capitano della squadra il 4 ottobre 2004, anche se non scese mai in campo n\u00e9 per il successivo Sei Nazioni 2005, prima a causa di un vasto ematoma sul suo braccio destro, poi per la rottura dei legamenti del ginocchio; a livello di club non and\u00f2 meglio: rientrato in campionato nel marzo 2005 con i Falcons, si infortun\u00f2 di nuovo, allo stesso ginocchio.\nIn meno di un anno e mezzo Wilkinson aveva disputato solo 937' di rugby ufficiale, con il suo club; tuttavia la fiducia nelle sue capacit\u00e0 gli valse un'apertura di credito pressoch\u00e9 illimitata, tanto che Clive Woodward, nel frattempo passato dalla Nazionale inglese ai British Lions, lo convoc\u00f2 per il \"tour\" della selezione interbritannica una volta certo che si fosse rimesso dagli infortuni.\nNonostante la forma non ottimale, Wilkinson realizz\u00f2 20 punti nel suo primo incontro internazionale dal novembre del 2003: un 25-25 contro l' al Millennium Stadium di Cardiff.\nContro la fu sempre Wilkinson a segnare gli unici punti per la sua squadra, anche se furono solo 3 (contro 21).\nUn colpo di frusta alla spina dorsale, tuttavia, costrinse Wilkinson a saltare il terzo \"match\".\nUn'appendicite in agosto, inoltre, tenne Wilkinson fuori dal \"tour\" prestagionale dei Falcons in Giappone; la lista di infortuni non era ancora terminata, perch\u00e9 in novembre dovette operarsi per ridurre un'ernia, che egli stesso attribu\u00ec agli sforzi supplementari che fu costretto a intraprendere per recuperare in tempo dagli infortuni precedenti.\nNel febbraio 2006, pi\u00f9 di due mesi dopo il suo ultimo incontro, Wilkinson torn\u00f2 nella lista ufficiale di gara, anche se solo come sostituto, nella partita di Premiership contro i .\nIl ritorno in campo tard\u00f2 ad arrivare, anche per via di un'ennesima complicazione, questa volta al muscolo adduttore della gamba destra. Finalmente, il 16 aprile 2006, torn\u00f2 in campo, disputando il secondo tempo dell'incontro di Premiership contro i e, una settimana pi\u00f9 tardi, gli ultimi 50' della semifinale di Challenge Cup contro gli Irish.\nA quel punto, Rob Andrew, all'epoca direttore tecnico del Newcastle, dichiar\u00f2 l'indisponibilit\u00e0 del club a svincolare Wilkinson per i test estivi della Nazionale inglese, per permettere al giocatore di recuperare pienamente dalla lunga serie di infortuni.\nLa riserva del club cadde nel luglio successivo, quando lo stesso Andrew disse che Wilkinson sarebbe stato disponibile a partire dai \"test\" novembrini.\nGi\u00e0 dalla stagione precedente, per alleggerirne il carico di responsabilit\u00e0, inoltre, Andrew aveva scelto al posto di Wilkinson un altro capitano, allora Colin Charvis e, nel 2006, l'australiano Matt Burke, sollevando il giocatore dall'incombenza di rappresentare la squadra e lasciarlo concentrare sul suo recupero.\nL'8 settembre 2006 Wilkinson torn\u00f2 in campo nella seconda partita stagionale di Premiership contro Worcester, ma rimase solo 47' a causa di un incidente di gioco: un suo compagno gli fran\u00f2 sulla gamba dopo un placcaggio e gli provoc\u00f2 un trauma contusivo al ginocchio destro, che una successiva radiografia rivel\u00f2 essere altres\u00ec un'infrazione al legamento.\nDopo altri 2 mesi vi fu un nuovo ritorno, contro il Bristol: 8 punti il suo \"score\", ma anche un'uscita dal terreno di gioco a causa di quella che poi si rivel\u00f2 essere una lacerazione a un rene con relativa emorragia.\nOccorsero quasi altri due mesi per poter rientrare in campo: avvenne il 27 gennaio 2007 in occasione del \"match\" di Premiership contro Leicester, quando Wilkinson entr\u00f2 da sostituto al 37'.\nIl ritorno e la Coppa del Mondo 2007.\nIl 29 gennaio 2007 il nuovo C.T. inglese Brian Ashton annunci\u00f2 la presenza di Wilkinson nel XV titolare che il 3 febbraio successivo avrebbe dovuto affrontare il \"match\" d'apertura del Sei Nazioni, la classica contro la , incontro valevole tra l'altro per l'assegnazione della Calcutta Cup.\nDal 22 novembre 2003, giorno della finale di Sydney, erano trascorsi 3 anni, 2 mesi e 12 giorni, e il ritorno non pass\u00f2 inosservato: a Twickenham l' si impose per 42 punti a 20, e 27 di tali 42 furono proprio di Wilkinson, che nell'occasione mise in scena tutto il suo repertorio tecnico: una meta, due trasformazioni, cinque calci piazzati e un \"drop\", anche se la meta, a giudizio degli scozzesi e, successivamente, anche degli osservatori esterni, fu concessa per errore del giudice televisivo che non si rese conto che il giocatore si trovava con parte del corpo sulla linea laterale al momento della schiacciata della palla a terra.\nQuando Ashton lo sostitu\u00ec a 6 minuti dal termine, l'intero stadio tribut\u00f2 al giocatore una lunga \"standing ovation\".\nFu di nuovo l' a far registrare a Wilkinson l'ennesimo record della sua carriera: con i 15 punti segnati nell'incontro di Twickenham che l' vinse per 20-7 il giocatore divenne il miglior realizzatore (421 punti) nella storia dell'Home Championship in tutte le sue denominazioni.\nIl record ha valenza anche per il fatto che per la prima volta l' si dovette affidare alle performance di un singolo per battere l'Italia che mai, fino ad allora, aveva perso per uno scarto cos\u00ec ridotto contro gli inglesi nella storia del Sei Nazioni.\nUn nuovo infortunio, questa volta meno grave, fece saltare a Wilkinson gli ultimi due \"match\" del Sei Nazioni e parte della stagione di club; rientr\u00f2 in tempo per i \"test\" estivi e per il \"warm up\" in preparazione alla Coppa del Mondo 2007 in Francia: in tale frangente segn\u00f2 17 punti nella convincente vittoria contro il 62-5, ultimo incontro prima del torneo mondiale, al quale inizialmente tuttavia non pot\u00e9 prender parte per via di un infortunio alla caviglia occorso in allenamento.\nNon fu quindi presente alla faticosa vittoria sugli e soprattutto alla sconfitta per 0-36 da parte del ; ritorn\u00f2 in tempo per marcare 24 punti nella vittoria 44-22 su e chiudere il discorso-qualificazione agli ottavi contro .\nNella fase a eliminazione marc\u00f2 tutti i punti con cui l' elimin\u00f2 l' per 12-10 (quattro calci piazzati) e contemporaneamente divenne il miglior realizzatore della storia della Coppa del Mondo con 231 punti; nella successiva semifinale contro la , due piazzati e un \"drop\" per un totale di 9 punti furono il contributo alla vittoria inglese per 14-9 per il raggiungimento della seconda finale consecutiva.\nAnche in finale Wilkinson realizz\u00f2 l'intero punteggio della sua squadra, 6 punti, che tuttavia non bastarono a evitare la sconfitta per 6-15 a opera del , ma che lo resero il primo \u2014 e tuttora unico \u2014 rugbista ad aver segnato in pi\u00f9 di una finale di Coppa del Mondo.\nNel corso del Sei Nazioni 2008, allo Stadio Flaminio di Roma, nella 2\u00aa giornata del torneo, e per l'ennesima volta contro l', Wilkinson raggiunse il tetto dei 1\u00a0000 punti in Nazionale; nell'incontro \u2014 valido anche per la Calcutta Cup \u2014 della 4\u00aa giornata del torneo contro la a Murrayfield, con i suoi 9 punti segnati divenne il miglior marcatore internazionale in assoluto con 1\u00a0099 punti, considerando nel conteggio generale quelli realizzati nei \"test match\" con la Nazionale inglese (1\u00a0032 all'8 marzo 2008) e con i British Lions (67).\nAnche nel 2008 non mancarono infortuni che ridussero considerevolmente l'attivit\u00e0 in campo di Wilkinson: un primo incidente di gioco, occorsogli in aprile, gli fece perdere il finale di stagione, tanto da indurre il a rendere indisponibile il giocatore per la chiamata della Nazionale al \"tour\" di met\u00e0 anno in Nuova Zelanda.\nTornato in campo per l'incontro di Premiership contro il 14 settembre successivo, il rientro fu contraddistinto da 22 punti individuali (2 trasformazioni, 5 piazzati e un \"drop\") a corollario di una vittoria per 32-22; alla domanda su cosa fosse cambiato recentemente nel suo fisico, Wilkinson rispose di \u00abavere i capelli pi\u00f9 lunghi del solito\u00bb.\nIl 30 settembre 2008, tuttavia, a causa di un ennesimo incidente di gioco al 25' dell'incontro di Premiership contro , che provoc\u00f2 a Wilkinson una lussazione al ginocchio, il giocatore fu di nuovo indisponibile: impossibilitato a difendere il suo record di punti nel Sei Nazioni, il 14 marzo 2009 esso fu superato dall'irlandese Ronan O'Gara.\nIl trasferimento in Francia.\nIl 20 maggio 2009, infine, al termine del lungo periodo in cui il Newcastle non pot\u00e9 utilizzarlo per infortunio, il tecnico del club Steve Bates annunci\u00f2 di aver dato il suo \"placet\" a un eventuale trasferimento di Wilkinson, evento che si concretizz\u00f2 con l'ingaggio da parte del club di Top 14 francese del .\n\u00abSi tratta di un giocatore di livello mondiale, ma nella situazione in cui ci troviamo abbiamo bisogno di tutti gli effettivi in piena efficienza. Dopo tutta questa catena di infortuni, un cambiamento pu\u00f2 fargli solo del bene. Anche durante i periodi di assenza forzata [Wilkinson] \u00e8 stato molto utile al club nella sua attivit\u00e0 didattica con i giovani, anche se \u00e8 chiaro che ci sarebbe piaciuto di pi\u00f9 averlo in campo con noi\u00bb, dichiar\u00f2 Bates alla stampa.\nIl 7 novembre 2009, a 20 mesi di distanza dalla sua ultima apparizione, Jonny Wilkinson torn\u00f2 in campo a Twickenham per l' nel suo primo \"test match\" autunnale dal 2002; avversaria l', vincitrice per 18-9 nonostante la \"performance\" personale di Wilkinson autore di tutti i punti della sua squadra (un \"drop\" e due calci piazzati); la settimana successiva, il 14 novembre, nello stesso stadio, mise a segno 11 punti (una trasformazione, un \"drop\" e due piazzati) toccando quota 1\u00a0052 per l', con i quali super\u00f2 Neil Jenkins anche nella classifica dei migliori marcatori per la propria Nazionale (Jenkins marc\u00f2 1\u00a0049 punti per il ).\nDopo l'edizione del Sei Nazioni, in cui Wilkinson scese in campo in tutti i cinque incontri del torneo marcando 50 punti, il totale internazionale del giocatore sal\u00ec a 1\u00a0175 e, relativamente al torneo, a 529, che lo portarono al nuovo sorpasso di Ronan O'Gara, rimasto a 527.\nDurante il \"tour\" australiano Wilkinson realizz\u00f2 ulteriori 3 punti, che portarono il suo totale a 1\u00a0178; il 27 novembre 2010 il neozelandese Dan Carter, contro il a Cardiff, stabil\u00ec il nuovo record internazionale a quota 1\u00a0188; tuttavia, durante il Sei Nazioni 2011, vinto dall', Wilkinson riprese il primato in occasione del \"match\" di Twickenham contro la ; infine, il 30 luglio successivo, a Wellington, nel Tri Nations, Carter super\u00f2 il record di Wilkinson durante l'incontro vinto con il .\nDurante la , nonostante l'assenza per infortunio di Carter, nel frattempo fermatosi a , Wilkinson si ferm\u00f2 a quota , e non pot\u00e9 pi\u00f9 migliorare lo \"score\" a causa dell'eliminazione dell' nei quarti di finale a opera della ad Auckland.\nDopo la Coppa del Mondo Wilkinson annunci\u00f2 il suo ritiro dall'attivit\u00e0 internazionale per dedicarsi solo a quella di club: gi\u00e0 nel dicembre 2010 Wilkinson aveva, infatti, deciso il prolungamento del contratto con il Tolone fino a tutta la stagione 2012-13.\nNella stagione successiva di campionato, Wilkinson guid\u00f2 il Tolone fino alla finale del torneo, persa contro il Tolosa per 12-18 (suo l'intero \"score\" per la sua squadra); un anno pi\u00f9 tardi, da capitano, realizz\u00f2 nella fase eliminatoria di Heineken Cup tutti i calci dalla piazzola che fu chiamato a tirare, 17 su 17, e contribu\u00ec dapprima al raggiungimento della finale di torneo e, successivamente, alla sua vittoria con 11 punti nella partita decisiva di Dublino, vinta 16-15 sul .\nPer le prestazioni stagionali a livello continentale Wilkinson ricevette, dopo la vittoria di Heineken Cup, anche il premio individuale di miglior giocatore europeo dell'anno dall'ERC; a proposito del titolo di campione d'Europa conquistato a dieci anni dal suo pi\u00f9 importante successo, la , Wilkinson afferm\u00f2 che tale ultimo trofeo era per lui, sotto certi aspetti, perfino pi\u00f9 importante della Coppa di un decennio prima, in quanto quella, vinta a soli 24 anni, rischiava di essere il punto pi\u00f9 alto di una carriera ancora tutta da svilupparsi e oscurare come un'ombra il prosieguo della sua attivit\u00e0 agonistica.\nGi\u00e0 in scadenza di contratto, Wilkinson accett\u00f2 di prolungare la sua permanenza al Tolone per un'ulteriore stagione, che la stampa ritenne essere l'ultima anche se non vi era stato mai un formale annuncio di ritiro dall'attivit\u00e0 agonistica.\nTale annuncio giunse, altres\u00ec, il 19 maggio 2014 alla vigilia delle due finali in cui il Tolone era impegnato, e sei giorni prima del trentacinquesimo compleanno del giocatore.\nGran parte della stampa internazionale diede rilievo alla notizia del ritiro di Wilkinson che, il 24 maggio successivo, guid\u00f2 la squadra alla conquista della sua seconda Heineken Cup consecutiva, vinta a Cardiff per 23-6 contro i Saracens con il contributo di tredici punti personali e, una settimana pi\u00f9 tardi, nel suo ultimo incontro in assoluto, marc\u00f2 15 punti (quattro calci piazzati e un drop) nella finale del campionato francese a Saint-Denis contro il Castres, risultando determinante nella vittoria del Tolone per 18-10.\nAttivit\u00e0 extrasportive e vita privata.\nJonny Wilkinson \u00e8 autore di tre libri scritti in collaborazione con il \"ghostwriter\" Neil Squires.\nBench\u00e9 totalmente astemio, Wilkinson ammise di aver fatto uno strappo alla regola dopo la finale persa contro il nella Coppa del Mondo 2007, e di essersi ubriacato.\nIn passato fu legato sentimentalmente alla giornalista sportiva Diana \u201cDi\u201d Stewart, volto della Sky Sports britannica, mentre dal 2007 \u00e8 impegnato in una relazione stabile con Shelley Jenkins, figlia di un industriale dei ponteggi, con la quale \u00e8 sposato dall'ottobre 2013; il matrimonio avvenne in forma privata nel municipio di Bandol, cittadina della Provenza non distante da Tolone.\nNel corso di un'intervista al \"Times\" del settembre 2008 Wilkinson si dichiar\u00f2 seguace dei princip\u00ee e degli insegnamenti del buddhismo, ai quali attribuisce un peso rilevante nella sua ricerca di miglioramento costante, sportivo e umano.\nWilkinson afferm\u00f2 di essere giunto a tale filosofia attraverso la lettura di alcuni testi di fisica quantistica.\nProprio a seguito di tale sua curiosit\u00e0 scientifica, nel 2012 i fisici \u00c9tienne Klein e Ioannis Iliopoulos scrissero con la sua collaborazione un libro, \"Rugby quantistico\", conversazione a tre voci sui paralleli tra fisica e rugby, come per esempio l'analogia tra il principio di indeterminazione di Heisenberg e la traiettoria di un pallone calciato tra i pali; il libro ha avuto anche un'edizione italiana curata dalla torinese add.\nIl 2 giugno 2014 il sindaco di Tolone Hubert Falco confer\u00ec a Wilkinson la cittadinanza onoraria per avere contribuito a rendere la locale squadra, nel quinquennio di militanza, due volte campione d'Europa e per la prima volta dal 1992 campione di Francia.\nNel 2011 ha fondato, insieme a suo fratello Mark, anch'egli in passato rugbista professionista nel , l'azienda di abbigliamento sportivo Fineside, cui si dedica a tempo pieno dopo la fine dell'attivit\u00e0 agonistica.\nNel giugno 2015, in occasione dei riconoscimenti concessi dalla regina Elisabetta per il suo 89\u00ba compleanno, a Wilkinson fu conferita l'onorificenza di Comandante dell'Ordine dell'Impero Britannico (CBE)."}
{"id": "1366934", "revid": "78273", "url": "https://it.wikipedia.org/wiki?curid=1366934", "title": "Palazzo Borghese (Mentana)", "text": ""}
{"id": "1366936", "revid": "1718925", "url": "https://it.wikipedia.org/wiki?curid=1366936", "title": "Porto flip", "text": "Il Porto flip \u00e8 un cocktail ufficiale della International Bartenders Association, (IBA) a base di vino Porto.\nPreparazione.\nSi prepara mettendo nello shaker tutti gli ingredienti con aggiunta di ghiaccio. Va servito nella coppetta da cocktail."}
{"id": "1366937", "revid": "599013", "url": "https://it.wikipedia.org/wiki?curid=1366937", "title": "Klaus-Dieter Sieloff", "text": ""}
{"id": "1366938", "revid": "110157", "url": "https://it.wikipedia.org/wiki?curid=1366938", "title": "Adista", "text": "Adista (acronimo di Agenzia Di Informazioni STAmpa) \u00e8 un'agenzia di stampa \u00absul mondo cattolico e sulle realt\u00e0 religiose\u00bb con sede a Roma.\nNata come quindicinale, attualmente pubblica due numeri a settimana: un numero dedicato alle notizie, \"Adista-Notizie\" (colore blu) che si alterna ad un approfondimento dal titolo \"Adista-Segni nuovi\" (colore arancio) e ad un numero dedicato ai documenti, \"Adista-Documenti\" (colore verde); una volta al mese i numeri diventano tre: alla coppia blu-verde o blu-arancione, si affianca un numero dedicato alla rassegna stampa internazionale, \"Adista-Contesti\" (colore rosso).\nStoria.\nL'agenzia nacque nell'ottobre del 1967 (il primo numero porta la data del 31 ottobre) per iniziativa di Adriano Ossicini, che in quel periodo stava costituendo assieme ad altre personalit\u00e0 politiche di sinistra quello che negli anni successivi sarebbe divenuto il gruppo della Sinistra Indipendente in Parlamento; ma anche come espressione di quella parte del mondo cattolico che, sulla spinta del rinnovamento conciliare di quegli anni, intendeva rompere con l'unit\u00e0 politica dei cattolici nella Democrazia Cristiana e di aprire un dialogo tra cristiani e marxisti, in maniera particolare con il Partito Comunista Italiano.\nDopo una prima fase, durata circa un quindicennio, in cui i rapporti con il Pci furono particolarmente stretti (soprattutto attraverso il gruppo parlamentare della Sinistra Indipendente), Adista \u2212 che era nel frattempo divenuta una cooperativa editoriale \u2212 inizi\u00f2 ad allargare la sua informazione politico-religiosa verso tutte quelle realt\u00e0 cristiane di base che si erano venute sviluppando in Italia come all'estero, specialmente in America Latina. Segu\u00ec con particolare attenzione la nascita e lo sviluppo delle Comunit\u00e0 cristiane di base, dei Cristiani per il Socialismo, di tutto quel movimento di contestazione dell\"'establishment\" ecclesiastico che venne in quegli anni definito \"dissenso\" cattolico.\nSi interess\u00f2 inoltre anche di quella parte di mondo cattolico che, pur rimanendo organico alla Chiesa cattolica, si stava impegnando per una sua trasformazione in senso progressista, come le Acli della \"scelta socialista\" e l'Azione Cattolica della \"scelta religiosa\". Oggi Adista si occupa principalmente di fare controinformazione sulla Chiesa istituzionale, di dare voce a tutte le realt\u00e0 ecclesiali di base, del rapporto tra Chiesa e politica e tra fede e politica, di pace, disarmo, ecumenismo, dialogo interreligioso, America Latina, Teologia della Liberazione, Teologie indigene, femministe, ecologiste, del pluralismo religioso e in generale di tutte le nuove teologie.\nRedazione.\nLa redazione \u00e8 composta da: Giovanni Avena, Eletta Cucuzza, Ludovica Eugenio (responsabile a norma di legge), Claudia Fanti, Valerio Gigante, Luca Kocci, Giampaolo Petrucci."}
{"id": "1366939", "revid": "1439131", "url": "https://it.wikipedia.org/wiki?curid=1366939", "title": "Triumph Mayflower", "text": "La Mayflower \u00e8 un'autovettura prodotta dalla Triumph Motor Company tra il 1949 ed il 1953.\nLa Mayflower fu la prima auto di piccole dimensioni costruita dalla Triumph sotto la gestione Standard, e utilizzava una versione rinnovata (con una nuova testata in alluminio e un carburatore Solex) del 4 cilindri a valvole laterali di 1247 cm\u00b3 della Standard 10, nato prima della Seconda guerra mondiale. Questo motore sviluppava una potenza di 38 CV a 4200 giri/min e spingeva la vettura a circa 100 km/h. Il cambio, a 3 rapporti sincronizzati con comando al volante, era lo stesso della Standard Vanguard; dalla stessa vettura provenivano anche le sospensioni, a ruote indipendenti con molloni all'anteriore (schema poi utilizzato anche dalla TR2), mentre al posteriore c'era un ponte rigido con mezze balestre. I freni erano a tamburo, comandati idraulicamente.\nLa linea della Mayflower riprendeva lo stile \"a lama di rasoio\", simile a quello della sorella maggiore Triumph Renown, e la faceva sembrare simile a quella delle Bentley e delle Rolls-Royce, al fine di andare incontro ai gusti del mercato americano.\nVennero costruite circa 35.000 Mayflower, di cui una decina circa in versione cabriolet e 150 come pick-up."}
{"id": "1366949", "revid": "11351308", "url": "https://it.wikipedia.org/wiki?curid=1366949", "title": "Volunti", "text": ""}
{"id": "1366950", "revid": "767487", "url": "https://it.wikipedia.org/wiki?curid=1366950", "title": "Max Lorenz (calciatore)", "text": ""}
{"id": "1366953", "revid": "729019", "url": "https://it.wikipedia.org/wiki?curid=1366953", "title": "Matt Burke", "text": "Biografia.\nBurke inizi\u00f2 a giocare a rugby nel St. Joseph's College di Hunters Hill (suburbio di Sydney) e fece parte delle varie rappresentative della scuola, fino a giungere alla prima squadra; nel 1990 fu ingaggiato dall'Eastwood, squadra militante nello Shute Shield di Sydney; fu chiamato per le varie selezioni giovanili nazionali e per la selezione australiana a VII, e gi\u00e0 dal 1992 rappresent\u00f2 il Nuovo Galles del Sud nel campionato nazionale.\nNel 1993 esord\u00ec con gli \"Wallabies\" a Sydney contro il (vittoria 19-12) e due anni pi\u00f9 tardi fu in campo nella , la prima delle sue tre consecutive: in tale edizione, che si concluse con l'uscita ai quarti dell' per mano dell', Burke realizz\u00f2 9 punti, frutto di una meta e due calci di trasformazione.\nScese in campo nella prima edizione del Tri Nations (1996) realizzando, in occasione della sconfitta interna contro la a Brisbane, uno \"score\" personale di 20 punti, sua terza migliore prestazione internazionale dell'epoca (dopo i 39 punti realizzati contro il meno quotato e i 21 al ); nel 1999 fu presente alla Coppa del Mondo nel Regno Unito disputandovi tutti i 6 incontri: nel primo turno realizz\u00f2 43 punti, e per la prima volta (contro gli ) fu schierato nel ruolo di ala dopo aver giocato sempre estremo e, talora, centro; nella fase eliminatoria, tornato al ruolo di estremo, marc\u00f2 24 punti al nella semifinale di Twickenham (8 piazzati), vinta 27-21 e, nella successiva finale di Cardiff marc\u00f2 25 dei 35 punti con i quali gli \"Wallabies\" sconfissero la e si aggiudicarono la Coppa del Mondo.\nDopo la vittoria in Coppa, la carriera di Burke fu rallentata da frequenti infortuni, il pi\u00f9 fastidioso dei quali uno, ricorrente, alla spalla; per effetto di ci\u00f2, anche con la trasformazione pi\u00f9 o meno definitiva in centro o ala, Burke non fu pi\u00f9 incisivo sul risultato finale nella maniera in cui era solito essere: l'ultima \"performance\" di livello contro un avversario di spessore furono i 25 punti realizzati ai British Lions nel loro \"tour\" del 2001; nel 2003 fu in panchina per tutta la seconda met\u00e0 della Coppa del Mondo che si tenne proprio in Australia, e non fu utilizzato neppure per la finale che gli \"Wallabies\" persero all'ultimo secondo dei tempi supplementari contro l' di Jonny Wilkinson.\nNel 2004 termin\u00f2 la sua carriera australiana, sia internazionale che di club: nonostante fosse il miglior marcatore della selezione del Nuovo Galles del Sud con 1.172 punti in 115 incontri nel campionato australiano, nonch\u00e9 il pi\u00f9 prolifico realizzatore della franchigia dei Waratahs nel Super 12 SANZAR con 959 punti in 79 incontri e il detentore del record di punti internazionali per l' ancora in attivit\u00e0 (e secondo assoluto dopo Michael Lynagh), Burke non fu incluso nella rosa dei Waratahs per il Super 12 del 2005, e disput\u00f2 il suo ultimo incontro per gli \"Wallabies\" il 21 agosto, a 11 anni esatti dal suo esordio, a Durban contro il , suo avversario del debutto.\nBurke accett\u00f2 quindi un ingaggio in Europa, nel Newcastle Falcons, la squadra in cui militava all'epoca il fresco campione del mondo Jonny Wilkinson; nel Newcastle Burke torn\u00f2 alla posizione di estremo e, nonostante il calciatore designato fosse Wilkinson, Burke mise a segno in 4 stagioni 288 punti; nel 2007, inoltre, acquis\u00ec la cittadinanza del Regno Unito grazie all'origine inglese di sua madre, cosa questa che permise al Newcastle di schierare uno straniero in pi\u00f9.\nNel maggio 2008, a causa di un infortunio al ginocchio il cui recupero fu pi\u00f9 complicato del previsto, Burke decise di metter fine alla sua carriera agonistica; il suo ultimo incontro risaliva al 21 dicembre precedente, contro il Bath, in Guinness Premiership.\nTornato in Australia, Burke fu ricontattato dai Waratahs che, a partire dalla stagione SANZAR 2010, gli offrirono un incarico nello staff tecnico, quello di istruttore dei calciatori e di curatore dell'abilit\u00e0 dei tre quarti; nonostante il contrastato addio di quattro anni prima Burke accett\u00f2 l'incarico, che tuttora ricopre; riferendosi al periodo di quando fu costretto a lasciare il club, Burke dichiar\u00f2 di essere tornato \u00absenza alcun risentimento\u00bb, aggiungendo anche che \u00absi dovesse covare rancore cos\u00ec a lungo si vivrebbe male: sono stato tre anni e mezzo in Europa e da allora ho guardato avanti\u00bb."}
{"id": "1366956", "revid": "61051", "url": "https://it.wikipedia.org/wiki?curid=1366956", "title": "Buon selvaggio", "text": "Buon selvaggio \u00e8 la denominazione di un mito basato sulla convinzione che l'uomo in origine fosse un \"animale\" buono e pacifico e che solo successivamente, corrotto dalla societ\u00e0 e dal progresso, diventasse malvagio.\nDescrizione.\nNella cultura del Primitivismo del XVIII secolo, il \"buon selvaggio\" era considerato pi\u00f9 lodevole, pi\u00f9 autenticamente nobile dei prodotti dell'educazione civilizzata. Nonostante l'espressione \"buon selvaggio\" fosse gi\u00e0 comparsa nel 1672 in \"La conquista di Granada\" di John Dryden (1672), la rappresentazione idealizzata di un \"gentiluomo della natura\" fu un aspetto caratteristico del Sentimentalismo del secolo successivo.\nIl concetto di \"buon selvaggio\" si rif\u00e0 a un'idea di umanit\u00e0 sgombra dalla civilt\u00e0: la normale essenza di uomo senza impedimenti. Poich\u00e9 tale concetto incarna la convinzione che senza i freni della civilizzazione gli uomini siano essenzialmente buoni, le sue fondamenta giacciono nella dottrina della bont\u00e0 degli esseri umani, espressa nel primo decennio del Settecento da Anthony Shaftesbury, che incitava un aspirante autore \u201ca cercare quella semplicit\u00e0 dei modi, e quel comportamento innocente, che era spesso noto ai meri selvaggi; prima che essi fossero corrotti dai nostri commerci\u201d (\"Advice to an Author\", Part III). La sua opposizione alla dottrina del peccato originale, figlia dell'atmosfera ottimistica dell'Umanesimo rinascimentale, venne raccolta da un suo coevo, il saggista Richard Steele, che attribuiva la corruzione dei comportamenti contemporanei a un'educazione falsa.\nIl concetto di buon selvaggio ha connessioni speciali in particolare con il Romanticismo e con la filosofia romantica e illuminista di Jean-Jacques Rousseau.\nIl mito del buon selvaggio ha origine nel tardo diciottesimo secolo, con la pubblicazione e la diffusione di numerose relazioni sui viaggi d'esplorazione nelle terre australi (in particolare quelle di Bougainville e James Cook), che parvero presentare un'intatta cultura edenica conservatasi nei Mari del Sud, dove n\u00e9 la civilt\u00e0 n\u00e9 la cristianizzazione erano ancora giunte (un esempio fatto spesso \u00e8 quello dell'isola di Tahiti). A partire dal 1784 tale opinione divenne un elemento cos\u00ec accettato nei discorsi correnti che Benjamin Franklin ne derise alcune sue incoerenze in \"Remarks concerning the savages of North America\" (1784). Il celebre romanzo \"Paul et Virginie\", in cui Bernardin de Saint-Pierre racconta il destino di un \"figlio della natura\" corrotto dal sentimentalismo falso e artificiale, apparve nel 1787 e \"Atala\", storia d'amore di \"due selvaggi\" di Chateaubriand, usc\u00ec nel 1801.\nLa stessa opinione comparve in molti altri libri all'inizio del XIX secolo. Per certi aspetti il celebre \"Frankenstein o il moderno Prometeo\" di Mary Shelley (1818) pu\u00f2 essere annoverato fra di essi: il suo mostro infatti incarna l'ideale. Selvaggi buoni sono quelli del romanziere statunitense James Fenimore Cooper (come in \"L'ultimo dei Mohicani\", del 1826) o dell'autore tedesco Karl May (1842-1912) nelle sue storie sul Selvaggio West. Aldous Huxley ne forn\u00ec un esempio moderno nel \"selvaggio\" John del suo romanzo \"Il mondo nuovo\" (pubblicato nel 1932).\nOrigini.\nIntorno al quindicesimo secolo alcuni Stati europei iniziarono ad espandersi oltremare, inizialmente in Africa ed in seguito in Asia e nelle Americhe. Generalmente cercavano risorse minerarie (come l'argento e l'oro), terra (per la coltivazione di raccolti da esportare come il riso e lo zucchero e per la coltivazione di altri generi alimentari per sfamare le comunit\u00e0 minerarie) e manodopera (per lavorare nelle miniere e nelle piantagioni). In qualche caso i colonizzatori uccisero i popoli indigeni, in altri casi la gente veniva incorporata in questi Stati in espansione fungendo da forza lavoro.\nSebbene gli Europei riconoscessero che queste popolazioni fossero esseri umani, non avevano intenzione di trattarli come loro eguali politicamente o economicamente, ed anzi iniziarono a riferirsi a loro come inferiori socialmente e psicologicamente. Con questo ed altri pensieri similari, gli Europei svilupparono una nozione de \"il primitivo\" e \"il selvaggio\" che da un lato legittim\u00f2 il genocidio e l'etnocidio, e dall'altro la dominazione europea. Questo ragionamento si estese ai popoli dell'Africa, dell'Asia e dell'Oceania mentre il colonialismo europeo, il neocolonialismo e l'imperialismo si espandevano.\nL'idea del \"buon selvaggio\" pu\u00f2 essere servita, in parte, come tentativo di ristabilire il valore degli stili di vita indigeni e delegittimare gli eccessi imperialistici, definendo gli uomini \"esotici\" come moralmente superiori, in modo da controbilanciare le inferiorit\u00e0 politiche ed economiche percepite.\nLe qualit\u00e0 del \"buon selvaggio\" spesso comprendono:\nRousseau.\nJean-Jacques Rousseau \u00e8 colui che ha contribuito pi\u00f9 di altri a creare la figura del buon selvaggio. La frase iniziale dell\"\u00c9mile\" di Rousseau (1762), che ha come sottotitolo \"o dell'educazione\" \u00e8:\nLa concezione \u00e8 esposta anche nel \"Contratto sociale\", nel \"Discorso sull'origine e i fondamenti della diseguaglianza tra gli uomini\", nel \"Discorso sulle scienze e le arti\" e in altre opere del filosofo svizzero.\nIn realt\u00e0 per Rousseau, l'uomo non \u00e8 propriamente un \"buon selvaggio\", n\u00e9 un \"cattivo selvaggio\" (si tratta di esemplificazioni del suo pensiero), ma semplicemente un essere neutro \"n\u00e9 buono n\u00e9 cattivo, senza vizi n\u00e9 virt\u00f9\".\nPer il pensatore ginevrino la descrizione di Hobbes della natura umana, descritta come sostanzialmente competitiva ed egoista ed esemplificata dalle frasi \"Bellum omnium contra omnes\" (\"la guerra di tutti contro tutti\" nello stato di natura), e \"Homo homini lupus\" (\"ogni uomo \u00e8 lupo per l'altro uomo\"), e che ha trovato riscontro nel campo dell'antropologia politica, \u00e8 una descrizione che raffigura l'uomo gi\u00e0 degenerato a causa di cattive influenze, come la propriet\u00e0 della terra, la religione organizzata, l'organizzazione tribale, non l'uomo naturale, il quale mira solo alla conservazione di s\u00e9 (\"amor di s\u00e9\", ovvero il sentimento assoluto che assicura l'autoconservazione dell'individuo, contrapposto all'egoistico \"amor proprio\") ed \u00e8 naturalmente empatico verso il proprio simile. Per Rousseau occorreva conservare il buono della civilt\u00e0, ma riportare la bont\u00e0 innata della natura nell'uomo, attraverso una pedagogia apposita (in cui il bambino \u00e8 visto come un buon selvaggio incontaminato dalle influenze esterne), e con riforme politiche.\nRousseau vedeva una divaricazione sostanziale tra la societ\u00e0 e la natura umana, e affermava che l'uomo venisse corrotto dalla societ\u00e0; vedeva questa come un prodotto artificiale nocivo per il benessere degli individui. Nel \"Discorso sull'ineguaglianza\", illustr\u00f2 il progresso e la degenerazione dell'umanit\u00e0 da un primitivo stato di natura sino alla societ\u00e0 moderna. Rousseau suggeriva che gli uomini primordiali fossero individui isolati, diversi dagli altri animali unicamente per il possesso del libero arbitrio e per la capacit\u00e0 di perfezionarsi. Questi uomini primitivi erano dominati dall'impulso di autoconservazione (\"amore di s\u00e9\") e da una disposizione naturale alla compassione e alla piet\u00e0 verso i simili. Quando l'umanit\u00e0, da piccoli gruppi, fu costretta a vivere in comunit\u00e0, a causa della crescita della popolazione, sub\u00ec una trasformazione psicologica, in seguito alla quale cominci\u00f2 a considerare la buona opinione degli altri come un valore indispensabile per il proprio benessere. Rousseau associava questa nuova forma di consapevolezza a un'et\u00e0 dell'oro della prosperit\u00e0 umana. Tuttavia, lo sviluppo dell'agricoltura e della metallurgia, e la conseguente creazione della propriet\u00e0 privata e della divisione del lavoro, portarono a una crescente dipendenza reciproca degli individui e alla disuguaglianza tra gli uomini. La conseguente condizione di conflitto tra chi aveva molto e chi poco o nulla, fece s\u00ec, secondo Rousseau, che il primo Stato fu inventato come una forma di contratto sociale suggerito dai pi\u00f9 ricchi e potenti. Difatti i ricchi e i potenti, tramite il contratto sociale, sanzionarono la propriet\u00e0 privata, lo stato di fatto e quindi istituzionalizzarono la diseguaglianza come se fosse inerente alla societ\u00e0 umana. Rousseau concepiva la propria proposta per un nuovo contratto sociale come un'alternativa a questa forma fraudolenta. Al termine del \"Discorso sull'ineguaglianza\", Rousseau spiega come il desiderio di essere considerati dallo sguardo altrui, che si era generato durante l'et\u00e0 dell'oro, aveva potuto, sul lungo periodo, corrompere l'integrit\u00e0 e l'autenticit\u00e0 degli individui all'interno di una societ\u00e0, quella moderna, segnata dalla dipendenza reciproca, dalle gerarchie e dalle diseguaglianze sociali.\nRousseau ribatteva alle critiche sottolineando come insidioso l'errore di Hobbes che \u2013 pur identificando correttamente l'importanza di una ricostruzione filologica della storia dell'umanit\u00e0 come base della filosofia politica \u2013 ha proiettato arbitrariamente sull'uomo di natura caratteristiche di malvagit\u00e0 proprie dell'uomo civile, gi\u00e0 corrotto dalla societ\u00e0.; egli mette anche in evidenza il fatto che lo stato originario dell'uomo selvaggio da lui teorizzato (l\"\u00e9tat de nature\", lo \u00abstato di natura\u00bb) \u00e8 concepito pi\u00f9 come un'ipotesi teorica volta a comprendere i principi delle cose che come una fase storica realmente verificatasi in un passato pi\u00f9 o meno remoto: si tratta di \u00abconoscere bene uno stato che non esiste pi\u00f9, che forse non \u00e8 mai esistito, che probabilmente non esister\u00e0 mai, e di cui tuttavia bisogna avere nozioni giuste per giudicare bene del nostro stato presente.\u00bb Anche se a tratti sembra che la sua ricostruzione storica voglia essere molto realistica (basandosi sulle opere di etnografi e geografi, su resoconti di viaggio e sull\"Histoire naturelle\" di Buffon) Rousseau intende soprattutto produrre delle congetture, \u00abnon [...] verit\u00e0 storiche, ma solo ragionamenti ipotetici e condizionali, pi\u00f9 adatti a chiarire la natura delle cose che non a svelarne la vera origine.\u00bb\nRispondendo a Voltaire, Rousseau aggiunse poi che \nEvoluzioni successive.\nGiacomo Leopardi considera l'uomo felice nello stato di natura nella prima parte della sua speculazione filosofica, per poi abbandonarla nella fase del cosiddetto pessimismo cosmico.\nLa caratterizzazione dell'uomo come animale sociale e sostanzialmente ben disposto verso i propri simili pi\u00f9 prossimi \u00e8 stata fatta notare anche dalla biologia. Nelle scienze umane, l'empatia designa un atteggiamento verso gli altri caratterizzato da un impegno di comprensione dell'altro, escludendo ogni attitudine affettiva personale (simpatia, antipatia) e ogni giudizio morale. Fondamentali, in questo contesto, sia gli studi pionieristici di Charles Darwin sulle emozioni e sulla comunicazione mimica delle emozioni, sia gli studi recenti sui neuroni specchio scoperti da Giacomo Rizzolatti, che confermano che l'empatia non nasce da uno sforzo intellettuale, \u00e8 bens\u00ec parte del corredo genetico della specie. Si vedano al proposito anche gli studi di Daniel Stern. La selezione naturale e l'evoluzione hanno rafforzato l'empatia, in quanto conservativa del DNA e della specie, e presente quindi in un individuo sano. Molti studiosi e pensatori, come il Mahatma Gandhi o l'antropologo Claude L\u00e9vi-Strauss, hanno condiviso l'idea che l'uomo possa nascere buono ed empatico in uno stato di natura.\nTuttavia \u00e8 stato anche dimostrato un fondo di aggressivit\u00e0 innata e come persone comuni, in particolari condizioni, possano diventare facilmente \"malvagi\" e obbedire a ordini sbagliati. Sperimentazioni di questo tipo sono state effettuate nei cosiddetti esperimento di Milgram ed esperimento carcerario di Stanford, e sono stati presi ad esempio dell'erroneit\u00e0 della teoria sulla natura buona dell'essere umano, anche se potrebbero essere interpretati anche alla maniera opposta, ovvero che l'individuo umano sia sostanzialmente neutro, e venga spinto a diventare buono o cattivo dall'ambiente, dagli impulsi che riceve (specie dall'autorit\u00e0) e dalla societ\u00e0 (in quanto animale sociale), fino a degenerare irrimedialmente.\nIl mito del buon selvaggio ha ispirato anche movimenti come l'ecologia profonda.\nCritiche.\nNel diciottesimo secolo si dibatt\u00e9 a lungo su questo concetto di potere tra Voltaire e Rousseau, presi spesso a rappresentare la contrapposizione fra il romanticismo e la nuova era dei Lumi. Oltre a Hobbes, anche Giambattista Vico aveva esposto precedentemente a Rousseau una concezione antitetica al buon selvaggio, quella del \"bestione\".\nNel ventesimo secolo, il concetto del buon selvaggio arriv\u00f2 ad essere visto come irreale e condiscendente. \nPoich\u00e9 era basato su certi stereotipi, venne considerato come una forma di razzismo, anche quando rimpiazzava il precedente stereotipo del selvaggio sanguinario. \u00c8 stato criticato da molti, per esempio Roger Sandall, in campo accademico, antropologico, sociologico e religioso.\nPer esempio nel cristianesimo si considera l'umanit\u00e0 intera, senza eccezione alcuna, soggetta al peccato originale (che Rousseau negava esplicitamente), come \u00e8 evidente nel romanzo di Eugenio Corti, \"La terra dell'indio\".\nAltri critici furono lo scrittore William Golding e il padre della psicoanalisi Sigmund Freud. Fino a tempi recenti una parte dell'antropologia culturale ha continuato a sostenere l'idea della fondamentale pacificit\u00e0 delle popolazioni incontaminate, anche a dispetto dei resoconti degli esploratori europei, nel Sudamerica e dell'Oceania a partire dal '600, che riferivano con una certa regolarit\u00e0 di pratiche violente (sacrifici umani o cannibalismo, infanticidio e altro). L'idea prevalente era che gli scontri, nelle cosiddette trib\u00f9 pre-statali, siano solo una conseguenza estemporanea di crisi alimentari (scarsit\u00e0 di proteine).\nAlcuni studi moderni tendono a demolire questa visione (Alice Dreger, Napoleon A. Chagnon); le aggressioni inter tribali risultano essere prevalentemente incursioni per il rapimento di donne, o per il recupero di donne rapite, o per vendette. Chignon, studioso degli Yanomam\u00f6 dell'Amazzonia, stima che circa una persona su tre muoia nel corso di raid o combattimenti, con una percentuale doppia negli uomini rispetto alle donne.\nIl regista Stanley Kubrick, il quale nutriva fortissimi dubbi sulla bont\u00e0 della specie umana e sulla capacit\u00e0 di autogovernarsi senza istituzioni, considerava ogni uomo come un essere aggressivo e violento per natura, non un \"buon selvaggio\" ma un \"cattivo selvaggio\": \nLetteratura e cinema.\nIl buon selvaggio come protagonista o, pi\u00f9 spesso, affiancato al protagonista, \u00e8 stato per lungo tempo un personaggio popolare tipico della letteratura. Forse il primo pi\u00f9 notevole esempio \u00e8 venerd\u00ec di \"Robinson Crusoe\" (1719) di Daniel Defoe. Altri esempi includono Dirk Peters da \"Storia di Arthur Gordon Pym\" di Edgar Allan Poe (1838), il Buon Selvaggio da \"Foglie d'erba\" di Walt Whitman, Chingachgook e Uncas dai \"L'ultimo dei Mohicani\" di James Fenimore Cooper (1823), Dagoo da \"Moby Dick\" di Herman Melville (1851).\nLa cultura popolare del ventesimo secolo ha inoltre espresso la propria ereditata visione del buon selvaggio collocandolo in ambientazioni fantasy o di fantascienza. Un esempio per tutti, la figura di \"Tarzan\". Il significato di \"barbaro\" nella cultura popolare contemporanea \u00e8 diventato simpateticamente colorato da simili fantasie.\nCon la crescita della sensibilit\u00e0 relativa agli stereotipi razzisti, la fantascienza ha spesso posizionato gli alieni nel ruolo di buon selvaggio (ad esempio \"E.T. l'extra-terrestre\" di Steven Spielberg o gli Ewok di \"Guerre stellari\").\nI lettori del ventesimo secolo hanno ricollocato alcune figure letterarie (come la creatura del dottor Frankenstein) nel ruolo di \"buon selvaggio\": il mostro del romanzo \"Frankenstein\" (1818) di Mary Shelley infatti \u00e8 originariamente buono e gentile, ma a causa del fatto che sia Frankenstein sia altre persone lo respingono, in quanto spaventoso di aspetto, diventa aggressivo e lentamente malvagio, fino a uccidere il suo creatore (nonch\u00e9 amici e famigliari dello scienziato) e infine suicidarsi per il senso di colpa. Ci\u00f2 \u00e8 in linea con le idee politiche e filosofiche di Mary Shelley, tratte da quelle di suo padre William Godwin, pensatore anarchico di formazione rousseauiana, e di suo marito Percy.\nIspirato una storia vera \u00e8 \"Il ragazzo selvaggio\" di Fran\u00e7ois Truffaut."}
{"id": "1366958", "revid": "17282", "url": "https://it.wikipedia.org/wiki?curid=1366958", "title": "Coppetta da cocktail", "text": "La Coppetta da cocktail (conosciuta anche col termine anglofono Martini cocktail glass abbreviato spesso in \"Martini glass\") o semplicemente bicchiere da cocktail (o in inglese stem cocktail glass spesso abbreviato in \"cocktail glass\") \u00e8, per l'appunto, un bicchiere da cocktail di forma conica rovesciata (con apertura di circa 90 gradi) sormontata su un gambo che poggia su una base piatta.\nIl bicchiere va utilizzato, per servire il cocktail, a una temperatura di zero gradi, il gambo permette la tenuta del bicchiere senza influenzare la temperatura della bevanda.\nL'origine del nome della coppetta \u00e8 combattuto, ma ruota sempre intorno al celebre cocktail \"Martini\". Qualcuno dice sia il nome del barista italiano che per primo, nella Londra del 1912, l'avrebbe preparato per John D. Rockefeller. Altri dicono che un certo professor Jerry Thomas, negli anni '50, sulla strada per Martinez (California), l'avrebbe inventato per alleviare il mal di stomaco di un minatore. Altri ancora che c'entri il noto vermut italiano Martini.\nVarianti.\nUna variante \u00e8 rappresentata dalla doppia coppetta, pi\u00f9 alta e pi\u00f9 ampia nell'apertura, con una capacit\u00e0 media di 17-19 cl contro i 12-14 della coppetta normale. Il bicchiere, anche a seconda del materiale utilizzato, vetro o cristallo, pu\u00f2 avere proporzioni diverse; \u00e8 molto diffusa una variante ad angolo pi\u00f9 acuto di quello di 90\u00b0 con coppa pi\u00f9 alta.\nNel 2009 presso la Terrazza Martini a Milano \u00e8 stato organizzato un evento volto a reinventare il celebre bicchiere. Una giuria presieduta da Aldo Cibic ha premiato Marco Bevilacqua per la sua interpretazione chiamata \"Envie\"."}
{"id": "1366961", "revid": "767487", "url": "https://it.wikipedia.org/wiki?curid=1366961", "title": "Peter Dietrich", "text": ""}
{"id": "1366966", "revid": "729019", "url": "https://it.wikipedia.org/wiki?curid=1366966", "title": "Scott Palmer", "text": "Biografia.\nNato in Nuova Zelanda e cresciuto rugbisticamente nell'Auckland, Palmer rappresent\u00f2 il suo Paese a livello U-21 nella selezione dei M\u0101ori; nel 1999 giunse in Italia ingaggiato dal Silea (oggi ) nel quale trascorse tre stagioni; nel 2002 divenne idoneo per la Federazione italiana e si trasfer\u00ec al Benetton Treviso, club nel quale rimase sei stagioni.\nL'allora C.T. dell', e suo connazionale, John Kirwan, lo fece esordire in un \"test match\" contro l' a fine 2002 e successivamente lo convoc\u00f2 per la in Australia.\nIl nuovo C.T. Pierre Berbizier lo utilizz\u00f2 solo per un incontro del Sei Nazioni 2004 pi\u00f9 un \"test\" contro la .\nPur essendo flanker, i 10 punti segnati da Palmer in Nazionale sono frutto di due mete realizzate l'una da sostituto, l'altra da titolare come numero 8 (entrambe contro la ).\nNel 2008 lasci\u00f2 il Benetton Treviso dopo 4 scudetti, una Coppa Italia e una Supercoppa, e ha firm\u00f2 un contratto di un anno con opzione per un'ulteriore stagione per il .\nAl termine dei due anni di contratto firm\u00f2 nel 2010 un ingaggio con il Petrarca, con cui vinse il campionato italiano 2010-11.\nTerminato l'ingaggio con la squadra padovana, Palmer firma un contratto con la neoformata compagine di serie B Heliantide Rugby Reggio Calabria, nell'omonima citt\u00e0, allenata da Annibale Fusco..\nAl termine dell'esperienza in Calabria, \u00e8 il nuovo allenatore Rugby Udine 1928 per la stagione 2013-14."}
{"id": "1366970", "revid": "1714743", "url": "https://it.wikipedia.org/wiki?curid=1366970", "title": "Eleonora di Sicilia", "text": "Origine.\nEra la figlia terzogenita del re di Trinacria, Pietro II, quarto re della dinastia aragonese-sicula, e di Elisabetta di Carinzia, figlia di Ottone III del Tirolo e di Eufemia di Slesia-Liegnitz.\nBiografia.\nEleonora visse durante la seconda fase dei Vespri siciliani e, in base ad accordi diplomatici, il 27 agosto 1349, a Valencia, spos\u00f2 il re di Aragona, di Valencia, di Maiorca, di Sardegna e di Corsica, Pietro IV, e Conte di Barcellona e delle altre contee catalane, come Pietro III, vedovo da circa un anno di Eleonora del Portogallo. Per Pietro IV era il terzo matrimonio.\nEleonora riusc\u00ec ad acquisire una grande influenza a corte, tanto da sostituire Bernardo di Cabrera, il principale consigliere del re Pietro IV, dal 1347.\nNel 1357, di fronte all'aumentare dell'opposizione, in Sicilia, contro il fratello, Federico IV di Aragona, re di Trinacria e Duca di Neopatria, Eleonora fu sostenitrice della proposta di Federico IV, di inviare truppe aragonesi in Sicilia, per sostenerlo contro i suoi oppositori. In cambio, Federico avrebbe consegnato ad Eleonora stessa il Ducato di Neopatria, ma la proposta fu rifiutata da Pietro IV.\nEleonora mor\u00ec a Lleida, il 20 aprile 1375.&lt;br&gt;Rimasto ancora una volta vedovo, Pietro, dopo due anni e mezzo, si rispos\u00f2, per l'ultima e quarta volta, con la discendente di una famiglia di piccola nobilt\u00e0, Sibilla di Forti\u00e0.\nFigli.\nEleonora al re aragonese diede quattro figli:"}
{"id": "1366972", "revid": "7967", "url": "https://it.wikipedia.org/wiki?curid=1366972", "title": "Leonora di Sicilia", "text": ""}
{"id": "1366974", "revid": "167080", "url": "https://it.wikipedia.org/wiki?curid=1366974", "title": "Fuocatico", "text": ""}
{"id": "1366977", "revid": "7967", "url": "https://it.wikipedia.org/wiki?curid=1366977", "title": "Isabella di Carinzia", "text": ""}
{"id": "1366985", "revid": "599013", "url": "https://it.wikipedia.org/wiki?curid=1366985", "title": "Shane Byrne (rugbista)", "text": "Biografia.\nNato ad Aughrim (Galway) e figlio di un imprenditore, Shane Byrne fu avviato allo sport da giovane come i suoi fratelli (il maggiore dei quali rugbista anch'egli, mentre la sorella minore si dedic\u00f2 all'hockey su prato); sua madre \u00e8 invece golfista dilettante.\nFino a 13 anni Byrne gioc\u00f2 a calcio gaelico per poi passare al rugby quando entr\u00f2 al Blackrock College di Dublino, nella cui squadra seniores entr\u00f2 successivamente e con la quale rimase poi tesserato fino al 2010.\nDal 1991 fece parte anche della selezione provinciale di con cui, nel 1995, debutt\u00f2 nel campionato interprovinciale irlandese.\nNel 1995 fu chiamato nella squadra nazionale irlandese che prese parte alla Coppa del Mondo in Sudafrica, ma non fu mai schierato, se non una volta sola in panchina, in occasione di un incontro della fase a gironi contro il .\nNel 2001, a 29 anni, giunse il debutto nella Nazionale irlandese, a Bucarest contro la in un \"test match\" amichevole.\nUn anno pi\u00f9 tardi si aggiudic\u00f2 con Leinster l'edizione inaugurale della Celtic League e, nel 2003, fece parte della squadra irlandese alla Coppa del Mondo in Australia.\nNel 2005 fu convocato da Clive Woodward per il \"tour\" dei British and Irish Lions in Nuova Zelanda, nel corso del quale fu utilizzato in tutti i tre \"test match\" contro gli \"All Blacks\".\nTerminato il \"tour\", Byrne si accord\u00f2 con gli inglesi dopo un mancato accordo con la federazione irlandese per il prolungamento del contratto; pochi mesi pi\u00f9 tardi disput\u00f2 il suo ultimo incontro internazionale, singolarmente di nuovo contro la contro cui esord\u00ec.\nNel 2007 si ritir\u00f2 definitivamente dal rugby professionistico e continu\u00f2 a giocare a livello dilettantistico nel fino al 2010 quando smise definitivamente per dedicarsi all'attivit\u00e0 di famiglia.\nAl suo attivo vanta anche quattro inviti nei tra il 1995 e il 2006."}
{"id": "1366986", "revid": "547034", "url": "https://it.wikipedia.org/wiki?curid=1366986", "title": "Giovanni Piana", "text": "Biografia.\nHa insegnato filosofia teoretica all'Universit\u00e0 degli Studi di Milano dal 1970 al 1999. Pi\u00f9 tardi si \u00e8 trasferito a Pietrabianca di Sangineto in Calabria, dove ha continuato a scrivere e pubblicare.\n\u00c8 stato allievo di Enzo Paci, con il quale scrisse la sua dissertazione sulle opere inedite di Husserl.\nLa sua posizione filosofica \u00e8 caratterizzata dal concetto di fenomenologia, (\"strutturalismo fenomenologico\") influenzato particolarmente da Husserl, Wittgenstein, e Bachelard. Alcune indicazioni sullo strutturalismo fenomenologico sono contenute nell'articolo in italiano, in inglese e in tedesco \"L'idea di uno strutturalismo fenomenologico\".\nIl suo pensiero \u00e8 orientato verso la filosofia della conoscenza, la filosofia della musica e i campi della percezione e immaginazione. Allievi di Piana sono stati, in particolare, Paola Basso, Alfredo Civita, Vincenzo Costa, Elio Franzini, Roberto Miraglia, Carlo Serra, Paolo Spinicci.\n\u00c8 stato definito da Remo Bodei \"uno dei pi\u00f9 acuti e originali filosofi italiani\" (in \"l'Unit\u00e0\", 10 agosto 1988) e da Sergio Moravia \"uno dei pi\u00f9 interessanti interpreti e prosecutori, in Italia, dell'indirizzo fenomenologico\" (in \"Paese Sera\", 11 agosto 1979). Secondo Stefano Cardini, Giovanni Piana deve essere annoverato \"tra i pi\u00f9 lucidi, originali e fecondi fenomenologi italiani\" (in \"L'idea di Europa e le responsabilit\u00e0 della filosofia\"). Fulvio Papi ha scritto di lui: \"Piana ha vissuto, nel confine tra anni Cinquanta e anni Sessanta, l'esperienza della fenomenologia di Husserl che costitu\u00ec il centro d'interesse di un grande Maestro come Enzo Paci. Non \u00e8 il caso qui di tracciare mappe di quelle vicende, credo per\u00f2 che non sarebbe sbagliato sostenere che Piana, in quel gioco delle parti, che \u00e8 sempre l'apertura di un'esperienza plurale sul suggerimento di un filosofo autentico, si \u00e8 preso quella del fenomenologo pi\u00f9 prossimo ai temi 'duri' di Husserl, agli obbiettivi che stabiliscono la teoreticit\u00e0 della ricerca fenomenologica come tratto distintivo ed essenziale rispetto ad altre figure di pensiero\" (in \"l'Unit\u00e0\", 14 ottobre 1991). Per Marcello La Matina, Giovanni Piana va considerato come \"il pi\u00f9 illustre filosofo della musica del nostro tempo\" (in \"Il significato della musica\", relazione al convegno 'Approcci semiotico-testologici ai testi multimediali', Universit\u00e0 di Macerata 16-18 ottobre 2000, p. 5). In un intervento letto durante un convegno tenuto all'Universit\u00e0 di Macerata il 12-13 novembre 2015, Elio Franzini ha dichiarato \"Piana \u00e8 a mio parere uno dei pensatori maggiori del dopoguerra italiano: mai prono alle mode, sempre originale e innovativo, come dimostrano i suoi essenziali contributi alla filosofia della musica. In sintesi un maestro in cui si ritrovano sempre momenti di autentico pensiero\".\nNegli elogi seguiti alla sua morte, Roberta De Monticelli ha descritto Giovanni Piana come \"fino a oggi il pi\u00f9 grande e vivo maestro della fenomenologia italiana\", mentre Stefano Cardini, nel ripercorrere le tappe che hanno portato a Phenomenology Lab, scrive: \"lo stile filosofico di Piana rappresentava il centro di gravit\u00e0 attorno al quale tendevamo a condensare gran parte di quello che di eccellente la fenomenologia italiana aveva fatto, convinti che i suoi meriti, in Italia e all'estero, non fossero stati ancora adeguatamente riconosciuti\". "}
{"id": "1366989", "revid": "175558", "url": "https://it.wikipedia.org/wiki?curid=1366989", "title": "Malonato-semialdeide deidrogenasi (acetilating)", "text": ""}
{"id": "1366991", "revid": "767487", "url": "https://it.wikipedia.org/wiki?curid=1366991", "title": "Slither (film 2006)", "text": "Slither (noto in Italia anche come Slither - Una fame da paura) \u00e8 un film del 2006 diretto da James Gunn.\nLa pellicola horror \u00e8 stata prodotta dalla Universal Pictures.\nTrama.\nUna piccola meteora contenente un viscido parassita alieno si schianta nei dintorni della citt\u00e0 di Wheelsy. Mentre amoreggia con l'amante Brenda, Grant Grant, il ricco uomo d'affari della citt\u00e0, incappa nell'organismo che gli spara un pungiglione nel petto. Il pungiglione si infiltra nel corpo e poi nel cervello di Grant, cos\u00ec il parassita prende possesso del suo corpo mantenendo per\u00f2 la personalit\u00e0 e memoria di Grant. Con l'alieno che gli comanda il corpo, Grant inizia a tramutarsi in un orribile mostro tentacolare.\nNei giorni seguenti, nessuno sospetta che Grant sia dietro a una macabra serie di uccisioni di animali domestici, tranne la moglie Starla che nota i disgustosi cambiamenti fisici del marito. Grant evita gli appuntamenti medici e le mente per mantenere nel buio i suoi terrificanti segreti. Vista la distanza che Grant rivolge alla compagna, lo sceriffo Bill Pardy (ex-cotta dell'infanzia di Starla) la conforta senza svelarle i suoi veri sentimenti.\nIntanto Grant infetta con i suoi due tentacoli dentati Brenda, poi le fa mangiare un'enorme quantit\u00e0 di carne all'interno di un fienile isolato. Pardy organizza un gruppo per individuare e uccidere Grant, ma quest'ultimo li attira in una trappola al fienile dove Brenda (diventata disumanamente obesa) scoppia liberando una miriade di lumache aliene. Questi parassiti striscianti entrano nella bocca della maggior parte dei componenti del gruppo di Pardy, i quali vengono cos\u00ec tramutati in zombie che sputano una saliva corrosiva. Stranamente, i morti viventi vogliono Starla e le parlano come se fossero Grant.\nIn breve tempo, il resto della cittadina viene infettato dalle lumache aliene, producendo zombie che sono controllati telepaticamente da Grant, che intende infettare tutto il resto del mondo per poi unificarsi in un unico organismo che si espander\u00e0 su tutto il globo. L'inconscio del mostro per\u00f2 \u00e8 manomesso dalla memoria e affetto per Starla di Grant. Pardy, Starla e l'imbranato sindaco MacReady cercano di resistere agli zombie e a eliminare Grant. I cittadini-zombie fermano il loro veicolo e catturano Starla, portandola da Grant.\nI sopravvissuti, Pardy e Kylie, una ragazza sfuggita al massacro, osservano gli zombi mentre si uniscono a Grant fondendosi in un unico grande mostro. Starla tranquillizza il mostro chiamandolo \"Grant\" e assicurandogli che si sarebbe tutto sistemato. Ma quando la ragazza \u00e8 vicina, infilza il manico della sua spazzola nel collo di Grant, che si infuria sbattendola a terra con un tentacolo. Pardy e Kylie arrivano e provano a uccidere Grant con una granata, ma Grant getta la granata in una piscina e tira un divano su Kylie. Grant manda poi i suoi due tentacoli acuminati a infettare Pardy nello stesso modo in cui ha fatto con Brenda, ma Pardy attacca un tentacolo a una bombola di propano riempiendo Grant con del gas, poi Starla gli spara, facendolo esplodere.\nCon la morte di Grant, gli zombie cadono a terra senza vita, mentre Starla e Kylie si recano verso l'ospedale per far curare le ferite di Pardy alle prime luci del giorno. In una scena dopo i titoli di coda, un gatto incappa sul cervello pulsante di Grant che gli spara addosso il parassita."}
{"id": "1366994", "revid": "104458", "url": "https://it.wikipedia.org/wiki?curid=1366994", "title": "Alexei Miller", "text": ""}
{"id": "1367007", "revid": "767487", "url": "https://it.wikipedia.org/wiki?curid=1367007", "title": "Thor (gruppo musicale)", "text": "I Thor sono un gruppo heavy metal canadese formatosi a Vancouver nel 1976. Il frontman, Jon Mikl Thor, fu anche un culturista professionista.\nStoria del gruppo.\nIl primo decennio (1976-1986).\nIl gruppo venne fondato dal culturista Jon Mikl Thor, che, quando cominci\u00f2 ad assumere notoriet\u00e0, decise di cimentarsi anche in un progetto musicale come cantante. Fu cos\u00ec che nel 1977, coadiuvato da John Shand alla chitarra, Terry McKeown al basso e Bill Wade alla batteria, registr\u00f2 l\u2019album di debutto intitolato \"Keep the Dogs Away\", pubblicato dalla nota etichetta discografica RCA Records.\nLo stile adottato per questa pubblicazione si rifece all\u2019hard rock a tinte glam dei Kiss e di Alice Cooper. In seguito la band, cambiando formazione, pubblic\u00f2 gli EP \"Gladiator\" nel 1979, \"Striking Viking\" l\u2019anno successivo, e \"Unchained\" nel 1983. Quest\u2019ultimo vide un passaggio verso sonorit\u00e0 tipiche dell\u2019heavy metal tradizionale.\nIl cantante, assieme agli stessi membri dell\u2019ultimo EP, il chitarrista Steve Price, il bassista Keith Zazzi, il batterista Mike Favata, e la corista Pantera (Rusty Hamilton), nel 1985 realizz\u00f2 \"Only the Strong\". Questo disco venne pubblicato in Europa dalla Roadrunner Records ed \u00e8 da molti considerato il pi\u00f9 significativo dell\u2019intera discografia del gruppo.\nIn seguito a questa uscita l\u2019interesse verso la band cominci\u00f2 a diminuire, cosicch\u00e9, nel 1986, dopo aver pubblicato il video \"Live in Detroit!\", l\u2019album dal vivo \"Live in London\" e il disco \"Recruits - Wild in the Streets\" (uscito con il nome Jon Mikl Thor, ma inciso con i componenti dei Thor), il cantante si dedic\u00f2 alla carriera di attore.\nIl ritorno in scena (1997-presente).\nUndici anni dopo usc\u00ec la compilation \"AnTHORlogy - Ride of the Chariots\" e nel 1998 il gruppo ritorn\u00f2 in attivit\u00e0 con il disco \"Thunderstruck: Tales from the Equinox\". Dopodich\u00e9 la formazione venne totalmente rimaneggiata e tra il 2002 e il 2005 uscirono due album in studio registrati dal cantante insieme a musicisti ogni volta diversi.\nNel 2006 fu la volta di \"Devastation of Musculation\", che vide il ritorno del batterista Mike Favata, e la cui uscita fu seguita da una tourn\u00e9e a cui presero parte anche altri membri storici, come Keith Zazzi e Steve Price. Quest\u2019ultimo partecip\u00f2 alla registrazione di \"Into the Noise\", usc\u00ecto nel 2007, e di \"Sign of the V\", edito due anni dopo. Il 2009 fu molto prolifico per la band, formata, oltre che dal cantante, dal bassista Fang, dal batterista GunThar e dai chitarristi Mike O. e Ani Kyd. Quell\u2019anno usc\u00ec infatti anche \"Steam Clock\", disponibile per\u00f2 solo per il download digitale.\nNel 2015, il gruppo dei Thor pubblic\u00f2 \"Metal Avenger\", che vide la collaborazione di diversi musicisti, tra i quali Eddie Clarke, Scott Carlson, Jay Jay French, Jack Starr e Henry Rollins."}
{"id": "1367011", "revid": "22475", "url": "https://it.wikipedia.org/wiki?curid=1367011", "title": "Dalbergia nigra", "text": "Dalbergia nigra \u00e8 un albero della famiglia delle Fabaceae, endemico del Brasile. \u00c8 noto come palissandro brasiliano, palissandro Rio o palissandro di Bahia.\nDistribuzione e habitat.\nVive solamente in Brasile, dalle foreste degli stati di Bahia, Esp\u00edrito Santo, Minas Gerais, Rio de Janeiro e San Paolo.\nConservazione.\nLa \"IUCN Red List\" classifica \"Dalbergia nigra\" come specie vulnerabile.\nLa specie \u00e8 inserita nella Appendice I della \"Convention on International Trade of Endangered Species\" (CITES).\nCaratteristiche ed usi del legname.\nIl legname di questo palissandro \u00e8 particolarmente pregiato, tanto da aver portato la pianta a un livello di guardia. A causa della scarsa offerta negli ultimi anni il mercato si \u00e8 rivolto ad altre specie, in particolare il palissandro indiano (\"Dalbergia latifolia\"), meno denso e pi\u00f9 facile da lavorare.\nIl colore varia considerevolmente da pianta a pianta. Solitamente marrone scuro con venature ben evidenti in nero, ma non mancano esemplari di colore marrone chiaro striati di rosa e di verde. Ha un profumo gradevole di rosa con aromi di vaniglia o altre orchidee.\nCome altri palissandri \u00e8 impiegato nella costruzione di pavimenti e mobili di pregio, per impiallacciature e nell'ebanisteria. Gli \"scarti\" possono venire usati per manici di attrezzi, scacchiere e altro. Nella fabbricazione di strumenti musicali il palissandro brasiliano \u00e8 apprezzato per strumenti a percussione, tastiere e altre parti di cordofoni, in particolare per fondi e fasce di chitarre."}
{"id": "1367013", "revid": "110157", "url": "https://it.wikipedia.org/wiki?curid=1367013", "title": "Radia Perlman", "text": "Laureata in matematica, ha conseguito il Ph.D. in informatica presso il Massachusetts Institute of Technology. \u00c8 considerata uno dei maggiori specialisti mondiali nell'ambito del \"software design\" e dell'ingegneria informatica delle reti.\nAttualmente lavora presso la Intel Corporation e detiene numerosi brevetti.\nIn considerazione dell'importanza che i suoi contributi hanno svolto in tali ambiti, sovente \u00e8 chiamata amichevolmente \"la madre degli switch\".\nOltre che per i suoi fondamentali studi nell'ambito della standardizzazione dei protocolli di tipo link state (ad esempio l'IS-IS), Radia Perlman \u00e8 conosciuta nella comunit\u00e0 internazionale soprattutto per aver concepito, durante la sua permanenza alla Digital Equipment Corporation, l'algoritmo matematico che sta alla base del protocollo denominato spanning tree (successivamente standardizzato in IEEE 802.1D).\nPerlman \u00e8 inoltre autrice di \"Interconnections: Bridges and Routers\" e coautrice (assieme a Charlie Kaufman) di \"Network Security: Private Communication in a Public World\", due fra i dieci pi\u00f9 importanti testi in materia di networking, secondo quanto affermato da ."}
{"id": "1367014", "revid": "104458", "url": "https://it.wikipedia.org/wiki?curid=1367014", "title": "Aleksej Miller", "text": ""}
{"id": "1367019", "revid": "729019", "url": "https://it.wikipedia.org/wiki?curid=1367019", "title": "Tino Paoletti", "text": "Ha anche militato nei campionati francesi e inglesi, e vanta 17 presenze nella Nazionale italiana di rugby."}
{"id": "1367020", "revid": "31886", "url": "https://it.wikipedia.org/wiki?curid=1367020", "title": "Cribellum", "text": "Il cribellum \u00e8 una sottile struttura laminare simile a un pettine, presente in numerose specie di ragno, che separa le fibre di seta combinandole in una struttura lanosa. La seta prodotta dalle specie provviste di \"cribellum\" \u00e8 molto pi\u00f9 sottile e adesiva di quella dei ragni privi di questa struttura.\n\u00c8 un omologo funzionale delle filiere anteriori presenti nei Mesothelae e nei Mygalomorphae (i quali sono invece sprovvisti del \"cribellum\").\nLa presenza del \"cribellum\" \u00e8 stata utilizzata in passato per suddividere i ragni Araneomorphae in \"cribellati\" ed \"ecribellati\". In realt\u00e0 si \u00e8 visto che all'interno di molte famiglie vi sono sia specie cribellate che ecribellate . In atto il cribellum \u00e8 considerato un carattere simpleiomorfo: l'antenato comune di tutti gli araneomorfi era verosimilmente cribellato e questo carattere \u00e8 stata secondariamente perduto in alcune specie .\nAttualmente si conoscono 22 famiglie di ragni Araneomorphae che comprendono almeno una specie cribellata: Agelenidae, Amaurobiidae, Amphinectidae, Austrochilidae, Ctenidae, Deinopidae, Desidae, Dictynidae, Eresidae, Filistatidae, Gradungulidae, Hypochilidae, Miturgidae, Nicodamidae, Oecobiidae, Psechridae, Stiphidiidae, Tengellidae, Titanoecidae, Uloboridae, Zoropsidae ."}
{"id": "1367025", "revid": "47767", "url": "https://it.wikipedia.org/wiki?curid=1367025", "title": "The Frozen Throne", "text": ""}
{"id": "1367027", "revid": "46291", "url": "https://it.wikipedia.org/wiki?curid=1367027", "title": "Cladogramma", "text": "Il cladogramma \u00e8 la rappresentazione, in cladistica, del grado di somiglianza reciproca tra vari soggetti esaminati in rapporto alla linea filogenetica.\nPer quanto riguarda la Zoologia un cladogramma illustra gli elementi strutturali della conoscenza dell'organismo. In un cladogramma le linee rappresentano caratteri generali di un taxon (raggruppamento), nell'albero filogenetico le linee rappresentano le specie ancestrali. Con albero filogenetico si intende un cladogramma interpretato in senso evolutivo, rappresentando l'evoluzione dei caratteri."}
{"id": "1367034", "revid": "49022", "url": "https://it.wikipedia.org/wiki?curid=1367034", "title": "Betuwe", "text": ""}
{"id": "1367035", "revid": "729019", "url": "https://it.wikipedia.org/wiki?curid=1367035", "title": "Salvatore Perugini", "text": "Biografia.\nFormatosi sportivamente a , Perugini mosse i primi passi professionistici proprio nella rappresentativa del capoluogo abruzzese.\nPilone ritenuto di sicuro affidamento, esord\u00ec in Nazionale sotto la gestione Johnstone quasi contemporaneamente al debutto in campionato, nel Sei Nazioni 2000.\nNel 2002 Perugini si trasfer\u00ec al , club con il quale giunse due volte alla finale-scudetto, vincendone uno, e conquist\u00f2 anche una Coppa Italia; prese parte, sotto la gestione Kirwan, alla in Australia.\nNel 2006 si trasfer\u00ec in Francia al e nel 2007 il nuovo tecnico della Nazionale italiana Pierre Berbizier convoc\u00f2 Perugini per la Coppa del Mondo.\nIl nuovo C.T. azzurro Mallett conferm\u00f2 Perugini, il quale fu schierato sia nel Sei Nazioni 2008 che nei \"test\" di met\u00e0 anno nell'Emisfero Sud; fece parte anche della rosa italiana alla in Nuova Zelanda.\nA livello di club ha vinto il campionato francese ed \u00e8 giunto in finale della Heineken Cup alla fine della stagione 2007-08.\nIl 2 luglio 2009, scaduto il contratto triennale con il , Perugini firm\u00f2 un biennale con .\nNel dicembre 2009 fu invitato dai per il tradizionale incontro di fine \"tour\" contro la , vinto dalla formazione britannica per 25-18.\nNel 2010-11 Perugini fu ingaggiato dagli , \"franchise\" italiana dell'allora Celtic League, oggi Pro14; allo scioglimento della squadra nel 2012 e il subentro nella rinnovata Pro12 delle , Perugini migr\u00f2 in quest'ultima squadra dalla stagione 2012-13.\nAd aprile 2015 decise di terminare la carriera all'Aquila senza compenso; scese in campo due volte nella sua squadra d'origine, disputando il suo ultimo incontro il 9 maggio contro .\nIl consiglio della Federazione Italiana Rugby del 21 ottobre 2016 a Roma elesse Perugini consigliere in quota societ\u00e0 per il quadriennio 2016-2020 e nella stessa seduta gli fu conferito l'incarico di vicepresidente, tenuto fino al 15 aprile 2019 quando sono giunte le dimissioni dalla carica pur mantenendo quella di consigliere."}
{"id": "1367036", "revid": "1718925", "url": "https://it.wikipedia.org/wiki?curid=1367036", "title": "Multistrato", "text": "Con multistrato (o multistrati) si indica un'ampia categoria di semilavorati in legno pi\u00f9 propriamente detti pannelli stratificati, dei quali \"fanno parte\" ad esempio i compensati. \nTali pannelli sono composti appunto da un certo numero di strati pi\u00f9 o meno sottili di legno: da pochi decimi di millimetro fino ad alcuni millimetri. Gli strati sono ottenuti prevalentemente in due modi: mediante tornitura (legno derullato) o mediante tranciatura (legno tranciato). Tali lavorazioni vengono compiute direttamente sui tronchi d'albero, utilizzando macchine di dimensioni notevoli. \nSpesso i due termini \"compensato\" e \"multistrato\" vengono confusi tra loro e ritenuti erroneamente sinonimi: soprattutto a livello commerciale, il termine \"compensato\" viene utilizzato (impropriamente) per indicare pannelli con strati sottili e fino ad un certo spessore, mentre il termine \"multistrato\" viene impiegato per indicare pannelli di altri spessori e con strati pi\u00f9 grossi. Propriamente per pannello in compensato si intende un pannello composto da un numero di tre strati, di cui quello centrale di maggiore spessore; un pannello in multistrato \u00e8 composto da 5 o pi\u00f9 strati. In entrambi i casi le venature sono orientate ortogonalmente."}
{"id": "1367037", "revid": "121536133", "url": "https://it.wikipedia.org/wiki?curid=1367037", "title": "Antonietta Potente", "text": " Oggi vive a Torino.\nBiografia.\nFa parte della congregazione dell'Unione delle Suore Domenicane di San Tommaso d'Aquino.\nHa conseguito il dottorato in teologia morale presso la Pontificia Universit\u00e0 di San Tommaso D'Aquino in Roma con una tesi intitolata: \"La Diakonia: cooperazione della storia alla riconciliazione compiuta da Dio Trinit\u00e0\". \u00c8 stata assistente di cattedra di padre Dalmazio Mongillo.\nHa insegnato teologia morale a Roma presso l'Angelicum, e a Firenze presso la Facolt\u00e0 Teologica dell'Italia Centrale.\nDal 1994 vive in Bolivia, dapprima a Santa Cruz de la Sierra, poi a Cochabamba. Sperimenta una nuova forma di vita comunitaria abitando insieme ai \"campesinos\" di etnia Aymara. Partecipa attivamente al processo di cambiamento socio-politico e costituente che sta avvenendo in Bolivia con il presidente Evo Morales.\nDal 2000 al 2004 \u00e8 stata membro della commissione teologica della Conferenza latinoamericana dei religiosi (Clar).\nAttualmente insegna teologia presso l'Universit\u00e0 cattolica di Cochabamba e collabora con l'Istituto ecumenico di teologia andina di La Paz.\nPensiero e impegno socio-politico.\nLa sua riflessione teologica la pone tra le teologhe pi\u00f9 fertili e creative all'interno del panorama italiano e sudamericano. La sua opera si sviluppa a partire da un ripensamento della vita religiosa alle luce di una spiritualit\u00e0 ancorata al presente che unisce mistica e politica. Il suo pensiero, inoltre, si sviluppa verso un ripensamento del fare teologia a partire dalla riflessione ecologica e di genere.\nAttualmente \u00e8 stata invitata a far parte del gruppo di analisi e riflessione sul nuovo testo costituzionale del popolo boliviano, in vista del prossimo referendum, insieme ad altri intellettuali, rappresentanti dei movimenti sociali e membri della stessa Assemblea Costituente che appoggiano il processo di cambiamento del governo del presidente Evo Morales Ayma."}
{"id": "1367038", "revid": "838137", "url": "https://it.wikipedia.org/wiki?curid=1367038", "title": "Liberal Democratici (Italia)", "text": "Liberal Democratici per il Rinnovamento \u00e8 un partito politico italiano fondato nel 2007 da Lamberto Dini.\nStoria.\nNascita nel centrosinistra.\nLa sua fondazione risale al 1\u00ba ottobre 2007 da una scissione di Democrazia \u00e8 Libert\u00e0 - La Margherita dal momento che, secondo Lamberto Dini, \u00abla lotta tra DS e Popolari ha schiacciato le altre identit\u00e0 all'interno del nascente Partito Democratico\u00bb, e dunque a suo dire non vi \u00e8 sufficiente spazio per la cultura liberal-democratica.\nI due termini del logo sono staccati e contrassegnati dalla sigla \"LD\". In esso vengono ripresi gli elementi che hanno precedentemente caratterizzato, fra il 1996 e il 1999, l'esperienza di Rinnovamento Italiano: la scritta \"per il rinnovamento\" e il simbolo del triangolo tricolore.\nGuidato dall'ex Presidente del Consiglio, ministro degli esteri e del tesoro Lamberto Dini, il partito ha raccolto tre senatori (Dini stesso, Natale D'Amico e Giuseppe Scalera), un deputato (Italo Tanoni), e un sottosegretario alla Giustizia (Daniela Melchiorre).\nLa sfiducia al Governo Prodi II.\nIl partito si colloc\u00f2 inizialmente nell'alleanza del centrosinistra, L'Unione, pur autodefinendosi \"indipendente\".\nA gennaio 2008 \u00e8 tra i protagonisti della caduta del Governo Prodi II, anche se i rappresentanti parlamentari del movimento si comportano in modo diverso. L'esecutivo si presenta per ricevere la fiducia in Parlamento: il 23 gennaio, alla Camera dei deputati, il deputato Tanoni non partecipa alla votazione; il 24 gennaio, al Senato della Repubblica, Dini vota contro, D'Amico vota a favore, Scalera si astiene.\nDurante le consultazioni del presidente della Repubblica Giorgio Napolitano, i LD gli esprimono l'opinione della necessit\u00e0 di un governo finalizzato alle riforme istituzionali ed elettorali, con una maggioranza diversa dal Prodi II.\nAdesione al Popolo della Libert\u00e0.\nL'8 febbraio 2008 il partito aderisce alle liste del Popolo della Libert\u00e0 presentate da Silvio Berlusconi, passando, quindi, con la coalizione opposta al governo di cui aveva fatto parte. Per le elezioni politiche del 2008 sono presenti quattro candidati liberaldemocratici nelle liste del PdL: alla Camera Daniela Melchiorre, Italo Tanoni e Giuseppe Scalera, al Senato Lamberto Dini. Tutti e quattro sono eletti. Si sfila dal movimento, invece, e non si ricandida Natale D'Amico.\nIl 30 maggio Dini, rieletto presidente della commissione esteri del Senato della Repubblica, decide insieme a Scalera di lasciare il partito e aderire direttamente al PdL, mentre Tanoni, Melchiorre ed altri restano nel partito, che vogliono mantenere un partito indipendente alleato con il PdL. Il 9 giugno i due deputati escono dal gruppo parlamentare del PdL e si iscrivono al Gruppo misto. Il 21 luglio costituiscono con il Partito Repubblicano Italiano la componente \"Liberal Democratici-Repubblicani\".\nIl passaggio al centrosinistra.\nIl 29 ottobre 2008 LD passa all'opposizione. Il 13 novembre i deputati dei LD votano contro la finanziaria del governo Berlusconi IV. Il 17 novembre la direzione del partito sancisce ufficialmente il passaggio all'opposizione. In occasione del voto di fiducia del 14 gennaio 2009 la deputata Melchiorre, annuncia a nome del partito il voto contrario, ricordando, tra l'altro, il successo nella lotta all'evasione fiscale condotta dal precedente governo Prodi.\nLe Europee 2009 col MAIE.\nPer le elezioni europee del 2009 i \"Liberal Democratici\" presentano una lista \"Liberal Democratici Riformisti con Melchiorre\" insieme al Movimento Associativo Italiani all'Estero, con cui il 22 aprile formano una nuova componente nel Gruppo misto della Camera dei deputati: \"Liberaldemocratici-MAIE\".\nAi \"Liberal Democratici\" per le Europee si alleano il movimento politico ambientalista \"Fronte Verde Ecologisti Indipendenti\" di Vincenzo Galizia, il \"Movimento Europeo Diversamente Abili-Divisione Italia-Federale\" (\"MEDA\"), il \"Movimento Pensionati Cattolici\", il \"Coordinamento Libere Associazioni Professionali\"-\"Associazione Informatici Professionisti\", la \"Associazione Utenti Auto\" e \"Associazione Nazionale Assistenti Amministrativi\".\nCon lo 0,23%, risulter\u00e0 (con esclusione delle liste di minoranze linguistiche) la lista meno votata durante la tornata elettorale.\nRegionali 2010 con UDC.\nDopo il deludente esito elettorale alcuni suoi esponenti decidono di prendere parte sia ad Alleanza per l'Italia, sia all'Unione di Centro. Daniela Melchiorre ha affermato che\nAll'interno del nuovo partito, in cui si sono costituiti come \"Liberal Democratici per il Rinnovamento\", rappresenteranno l'area pi\u00f9 liberale e laica, insieme ai \"Neo-dem\" e a Societ\u00e0 Aperta Circoli per l'altra Italia.\nIn seguito, al partito, aderisce anche l'ex esponente della Lega Nord Maurizio Grassano.\nNel Polo della Nazione.\nIl 14 settembre 2010 si parla dell'ingresso nel \"Gruppo parlamentare di \u00abresponsabilit\u00e0 nazionale\u00bb\" voluto da Francesco Nucara per il sostegno del Governo Berlusconi IV. La prospettiva \u00e8 successivamente smentita dato che i Lib-Dem scelgono di non votare la fiducia a Governo. Il 2 dicembre 2010 firmano insieme a FLI, UDC, API e MPA una mozione di sfiducia nei confronti del Governo Berlusconi IV.\nIl 15 dicembre i Liberaldemocratici hanno annunciato la confluenza nel \"Polo della Nazione\", insieme a FLI, UDC, MpA, ApI, PLI e repubblicani.\nA seguito dell'abbandono di Maurizio Grassano, passato ad Iniziativa Responsabile, i Liberal Democratici hanno formato un gruppo in comune con il repubblicano Giorgio La Malfa.\nIl ritorno in maggioranza di centrodestra.\nIl 5 aprile 2011 la Camera dei deputati chiede di sollevare conflitto di attribuzione sul procedimento a carico del premier Silvio Berlusconi riguardante i reati di concussione e prostituzione minorile nell'inchiesta Rubygate. I due esponenti Liberal Democratici Daniela Melchiorre e Italo Tanoni insieme all'ex MpA, ora al gruppo misto non iscritto ad alcuna componente Aurelio Misiti votano insieme alla maggioranza decretando l'uscita dal Nuovo Polo per l'Italia e dall'opposizione. Il 5 maggio Daniela Melchiorre viene nominata nuovo Sottosegretario al Ministero dello Sviluppo Economico nel Governo Berlusconi IV determinando la definitiva uscita dall'opposizione e una piena partecipazione della componente Liberal Democratici all'Esecutivo.\nIl nuovo ritorno all'opposizione.\nIl 28 maggio la Melchiorre rassegna le dimissioni dall'incarico, sottolineando di non essersi mai insediata. Dopo le dimissioni della Melchiorre i Liberal Democratici ritornano nel loro ruolo di opposizione al Governo Berlusconi IV riavvicinandosi alla grande area centrista del Nuovo Polo per l'Italia insieme ad UdC, FLI, ApI, MpA ed altri movimenti minori.\nElezioni Politiche 2013.\nAlle elezioni politiche del 24 e 25 febbraio 2013 la dirigenza decide di non presentare liste autonome, invitando i propri iscritti a sostenere la coalizione che candida Mario Monti alla Presidenza del Consiglio dei ministri.\nReferendum costituzionale del 2016.\nIn occasione del referendum costituzionale del 2016, i Liberal Democratici sostengono il S\u00cc e costituiscono il comitato \"Basta un s\u00ec - Liberal Democratici per il Rinnovamento\", presieduto dall'ex ministro Tiziano Treu."}
{"id": "1367040", "revid": "671029", "url": "https://it.wikipedia.org/wiki?curid=1367040", "title": "Heineken Cup 2004-2005", "text": "La Heineken Cup 2004-05 fu la 10\u00aa edizione della coppa d'Europa di rugby XV per club.\nDisputatasi tra 24 club europei provenienti da Francia, Galles, Inghilterra, Irlanda, Italia e Scozia, si tenne secondo la forma consueta a 6 gironi per determinare le otto squadre della fase finale a eliminazione (le sei vincitrici di ciascun girone pi\u00f9 le migliori seconde classificate).\nIn tale fase si adott\u00f2 il sistema di punteggio dell'Emisfero Sud, con 4 punti per la vittoria, 2 per il pareggio e i punti di \"bonus\", uno a partita per le squadre che marcassero almeno quattro mete pi\u00f9 un ulteriore per la squadra sconfitta che eventualmente perdesse con meno di 8 punti di scarto.\nLo stadio di Twickenham, a Londra, normalmente usato per le finali, per la prima volta ospit\u00f2 una gara di girone, tra e .\nAlle semifinali giunsero tre squadre francesi e, per la seconda volta dopo il 2002/03, giunsero in finale due squadre della stessa federazione: come due stagioni prima le due squadre furono nuovamente francesi e a vincere fu, di nuovo, il che, nell'occasione, si laure\u00f2 campione d'Europa per la terza volta, vincendo ai tempi supplementari contro lo l'incontro di finale che si tenne al Murrayfield di Edimburgo."}
{"id": "1367045", "revid": "599013", "url": "https://it.wikipedia.org/wiki?curid=1367045", "title": "Gareth Cooper", "text": ""}
{"id": "1367049", "revid": "13833", "url": "https://it.wikipedia.org/wiki?curid=1367049", "title": "Curoniani", "text": ""}
{"id": "1367051", "revid": "729019", "url": "https://it.wikipedia.org/wiki?curid=1367051", "title": "Cristian Stoica", "text": "Biografia.\nNato in Romania a Bucarest e cresciuto nelle giovanili dello Steaua nelle quali entr\u00f2 a 8 anni, si trasfer\u00ec in Italia nel 1989, a 13 anni.\nNel 1995 disput\u00f2 una stagione al Pavia, poi nel 1996 si trasfer\u00ec al Milan Rugby, nome all'epoca assunto dall'Amatori Milano durante la comunanza societaria con l'Associazione Calcio Milan.\nNel 1997 fu chiamato da Georges Coste in Nazionale, ed esord\u00ec in un \"test match\" d'inizio anno contro l'.\nPrese parte, durante l'interregno di Massimo Mascioletti sulla panchina azzurra, alla sfortunata spedizione azzurra alla (tre sconfitte, suggellate dal 3-101 sub\u00ecto a opera degli \"All Blacks\").\nSuccessivamente, sotto le gestioni Johnstone, Kirwan e Berbizier disput\u00f2 sette edizioni consecutive del Sei Nazioni, da quello d'esordio assoluto del al , disputando in totale 28 incontri su 35 totali.\nGi\u00e0 trasferitosi al Narbonne dal 1997, dopo una breve parentesi inglese di circa 8 mesi a cavallo tra il 2001 e il 2002, torn\u00f2 in Francia, prima al Castres, poi al Montpellier.\nCon entrambi i club vinse la - oggi soppressa - European Shield.\nDal 2009 milita nello Sporting Club di Mazamet, in F\u00e9d\u00e9rale 1 (terza divisione francese)."}
{"id": "1367057", "revid": "767487", "url": "https://it.wikipedia.org/wiki?curid=1367057", "title": "Tot\u00f2 e Marcellino", "text": "Tot\u00f2 e Marcellino \u00e8 un film del 1958 diretto da Antonio Musu.\nIl titolo \u00e8 un riferimento al protagonista del film \"Marcellino pane e vino\", grande successo uscito qualche anno prima (1955).\nTrama.\nPer sfuggire a un commerciante a cui aveva rubato del cibo in scatola, un ladruncolo chiamato \u00abil Professore\u00bb (in quanto ex-musicista, prima tromba d'orchestra) si finge zio di Marcellino, un orfanello di 8 anni che sta seguendo il funerale della mamma. Il Professore finisce per ospitare Marcellino nella sua abitazione: un vecchio tram in disuso. Marcellino, dopo aver visto che non c'\u00e8 posto per tutti e due, decide di ospitare suo \"zio\" nella casa che ha ereditato. I due diventano amici ed il Professore finisce per affezionarsi all'orfanello.\nQuando Alvaro, il vero zio, scopre che il nipote ha ereditato una casa dalla madre, ottiene che il bambino vada a vivere con lui e lo costringe a chiedere l'elemosina insieme ad altri ragazzini. Marcellino si trova a vivere umiliato e maltrattato dalla nuova \"famiglia\".\nIl Professore scopre l'ignobile attivit\u00e0 di Alvaro e per riavere Marcellino decide di cambiar vita e di lavorare onestamente come banda umana ambulante girando per le vie della citt\u00e0 suonando fisarmonica, piatti e grancassa. Escogita inoltre un trucco per smascherare e far arrestare Alvaro che progettava di sposarsi per essere sicuro di ottenere la casa dal giudice.\nNel frattempo Marcellino fugge: gli hanno fatto credere che la mamma sia finita all'inferno perch\u00e9 \u00e8 morta senza confessarsi e lui vuole a tutti i costi commettere una cattiva azione cos\u00ec potr\u00e0 raggiungerla. Decide cos\u00ec di dar fuoco alla casa del Professore rischiando per\u00f2 di morire anche lui. Il Professore arriva giusto in tempo a salvarlo e gli spiega che sua madre \u00e8 sicuramente in paradiso e che per raggiungerla Marcellino dovr\u00e0 comportarsi bene.\nIl film termina con i due vagabondi, poveri ma felici di essersi riuniti, che guardano la baracca bruciare mentre Marcellino suona allegramente la tromba incitato dal Professore che balla forsennatamente."}
{"id": "1367059", "revid": "2812", "url": "https://it.wikipedia.org/wiki?curid=1367059", "title": "Kudrjavka", "text": ""}
{"id": "1367060", "revid": "15756", "url": "https://it.wikipedia.org/wiki?curid=1367060", "title": "Nazionale di rugby a 15 del Sudafrica", "text": "La nazionale sudafricana di rugby a 15 (; ) \u00e8 la rappresentativa nazionale maschile di rugby a 15 del Sudafrica.\nOpera sotto la gestione della South African Rugby Union ed \u00e8 tra le nazionali pi\u00f9 importanti del mondo rugbistico: ha infatti vinto tre edizioni della Coppa del Mondo ed \u00e8 stabilmente entro i primi cinque posti del piazzamento World Rugby.\nI suoi componenti sono noti anche con il nome familiare di \"Springbok\", dal nome dell'omonima antilope che vive in Africa meridionale, talvolta erroneamente tradotto in italiano come gazzella (altro genere di antilope).\nPartecipa annualmente al Rugby Championship, torneo che la vede contrapposta ad , e .\nCon la nazionale australiana si contende il Mandela Challenge Plate, mentre contro gli All Blacks la Freedom Cup.\nLa prima organizzazione ufficiale di rugby in Sudafrica fu la South African Rugby Board, nata nel 1889 e attiva fino al 1992.\nA seguito della fine dell\"'apartheid\", il 23 marzo di tale anno le due organizzazioni che gestivano separatamente lo sport praticato dai bianchi e quello praticato dai neri diedero luogo a una fusione che gener\u00f2 la \"South African Rugby Football Union\", che dal 2005 divenne l'attuale South African Rugby Union.\nCon la fine dell'apartheid la nazionale sudafricana di rugby fu anche ammessa per la prima volta a partecipare alla Coppa del Mondo di rugby, la cui edizione del 1995 la vide come Paese ospitante e vincitrice. Dal 3 novembre 2019 la squadra occupa la 1\u00aa posizione del ranking mondiale.\nStoria.\nI primi passi a livello internazionale.\nIl primo tour di una squadra delle Isole britanniche in Sud Africa ebbe luogo nel 1891, finanziato dal primo ministro della Colonia di Citt\u00e0 del Capo, Cecil Rhodes. Le quattro partite di quel tour furono le prime disputate da team sudafricani contro squadre straniere. Durante il tour si disputarono un totale di 20 incontri, tutti vinti dalla formazione delle Isole britanniche (i futuri British and Irish Lions) che presentarono la Currie Cup, la coppa conferita da allora in avanti alla squadra che vince il campionato sudafricano di rugby.\nNel 1891 la coppa venne assegnata per la prima volta ai Griqualand West, la squadra che aveva espresso la migliore prestazione durante le partite disputate contro la selezione britannica.\nIl successo delle Isole britanniche prosegu\u00ec anche nel tour del 1896, quando vennero disputate un totale di 21 partite. Le Isole britanniche vinsero tre dei quattro test disputati con quella che si potrebbe definire la nazionale sudafricana. Quel test marca l'inizio dello spirito del rugby sudafricano: un gioco incentrato sulla forza e sulla potenza dell'impatto fisico. Durante quel tour, la potenza degli avanti dest\u00f2 grande impressione nella squadra avversaria. L'ultimo test, vinto dai sudafricani, fu il vero punto di partenza del rugby sudafricano. In quelle partite il Sudafrica indossava delle magliette verdi, che il capitano della squadra, Barry Heatlie, era riuscito a farsi prestare dalla squadra del Diocesan College, societ\u00e0 di cui faceva parte. Il tour del 1896 dest\u00f2 grande interesse sulla stampa locale e diede una grossa spinta alla diffusione del rugby nel paese.\nIl rugby divenne cos\u00ec popolare che nel 1902, in piena Seconda Guerra Boera, provoc\u00f2 un temporaneo \"cessate il fuoco\", per far disputare un incontro tra l'esercito britannico e quello boero. La partita ebbe un grande riscontro tra la popolazione Boera, anche grazie ai prigionieri di guerra Afrikaner che nei campi di prigionia inglesi avevano cominciato a praticare questo sport. Terminata la guerra, i Boeri cominciarono a diffondere il rugby, in particolar modo fra la popolazione bianca; l'Universit\u00e0 di Stellenbosch, una delle Universit\u00e0 pi\u00f9 importanti di tutto il Sud Africa, divenne un centro cruciale per i futuri giocatori e amministratori di rugby.\nNel 1903, per la prima volta, le Isole britanniche persero la serie di partite disputate contro i sudafricani. Dopo un pareggio nei primi due test, il terzo e ultimo si chiuse sul punteggio di 8-0 per i sudafricani. In tutto le Isole britanniche riuscirono a vincere solo 11 dei 22 incontri disputati in terra sudafricana. Da allora e fino al 1956 il Sudafrica non perse pi\u00f9 alcuna serie di test sia in casa che in trasferta.\nSpringboks.\nPaul Roos fu il capitano della prima nazionale sudafricana che, nel 1906-07, si rec\u00f2 in tour nelle Isole britanniche e in Francia. Il maggior numero di giocatori di quella squadra proveniva dalla Western Province, squadra che rappresentava e tuttora rappresenta le province occidentali del Sudafrica. In quel tour la squadra sudafricana gioc\u00f2 29 partite, inclusi alcuni test con le quattro Home Nations. L'Inghilterra ottenne un pareggio, ma fu la Scozia l'unica delle nazionali a guadagnarsi una vittoria.\nFu durante quel tour che l'appellativo \"Springboks\" venne utilizzato per la prima volta. In una dichiarazione al Daily Mail del 20 settembre 1906, sei giorni prima della prima partita, il tour manager, J.C. Carden, dichiar\u00f2 l'uniforme della nazionale sudafricana sarebbe stata di colore verde con colletto giallo e, all'altezza della parte sinistra del petto, sarebbe stato ricamato, in seta grigia, uno \"springbok\" (antilope).\nCarden dichiar\u00f2 successivamente:\nStoricamente il termine \"Springboks\" identificava qualsiasi squadra di qualsiasi sport che rappresentava il Sudafrica in competizioni internazionali. Questa tradizione fu abbandonata nel 1994, con la creazione del nuovo governo democratico sudafricano.\nIl tour del 1906 nelle Isole britanniche aiut\u00f2 a ricucire i rapporti con il Regno Unito dopo le Guerre Boere e contribu\u00ec ad instaurare nel popolo sudafricano un sentimento di unit\u00e0 e orgoglio patriottico indispensabile per la nascita di una nazione.\nDopo aver affrontato tutte e quattro le Home Nations la squadra sudafricana attravers\u00f2 la manica alla volta della Francia. In terra francese si registrarono due pareggi contro lo Stade Fran\u00e7ais e Racing Club de France.\nIl tour delle Isole britanniche in Sud Africa nel 1910 fu il primo che incluse una rappresentativa di tutte e quattro le Home Nations: Scozia, Galles, Irlanda e Inghilterra. Non fu un tour brillante per i britannici che persero circa la met\u00e0 delle partite disputate contro squadre locali, mentre gli Springboks si imposero 2-1 nei test contro i Lions.\nIl tour europeo del 1912-13 fu il primo che registr\u00f2 il Grande Slam per i sudafricani grazie alla vittoria su tutte e quattro le nazionali britanniche; oltre alla vittoria sulle quattro Home Nations quel tour registr\u00f2 anche la vittoria degli Springboks ai danni della Francia.\nIl periodo fra le due guerre mondiali.\nDalla met\u00e0 del secondo decennio del '900 Sudafrica e Nuova Zelanda sono le due nazioni pi\u00f9 competitive nel rugby mondiale. Nel 1919 si registra un tour della squadra militare di Rugby dell'esercito neozelandese in Sudafrica. Nel 1921 tocc\u00f2 ai sudafricani far visita ad australiani e neozelandesi in trasferta, il tour fu presentato e promosso come \"Il campionato mondiale di rugby\". Gli All Blacks vinsero il primo test 13 a 5, grazie ad una meta dell'ala neozelandese Jack Steel che percorse 50 metri col pallone prima di segnare. Gli Springboks riuscirono a vincere il secondo test grazie ad un drop di Gerhard Morkel. L'ultimo test fu un pareggio per 0 a 0, la serie si concluse quindi in parit\u00e0.\nNel 1924 i British and Irish Lions visitarono il Sudafrica vincendo solo 9 dei 21 incontri disputati e persero tutti e quattro i test disputati con i Sudafricani. Questo fu il primo tour, in cui la squadra delle Isole britanniche, venne denominata \"Lions\", denominazione derivante probabilmente dal Leone cucito sulle cravatte indossate dai giocatori britannici.\nGli All Blacks visitarono per la prima volta il Sudafrica nel 1928 ma, ancora una volta, la serie termin\u00f2 in parit\u00e0. Il primo incontro registr\u00f2 la vittoria dei sudafricani per 17 a 0. Questo risultato rappresent\u00f2 per gli All Blacks la sconfitta pi\u00f9 pesante dal 1893. Il secondo test per\u00f2 vide la vittoria degli All Blacks per 7 a 6. Nel terzo test il Sudafrica riusc\u00ec ancora una volta ad affermarsi sui neozelandesi. A questo punto ai sudafricani bastava non perdere per assicurarsi la serie. Gli All Blacks corsero ai ripari richiamando per quest'ultimo test il forte Mark Nicholls. Anche grazie al rientro di Mark Nicholls gli All Blacks riuscirono a vincere 13 a 15 l'ultimo test e a pareggiare la serie.\nLa squadra che nel 1931-32 riusc\u00ec a conquistare il secondo Grande Slam della storia degli Springboks non fu comunque molto amata. Lo stile di gioco posto in essere da quella squadra fu criticato sia in Sudafrica che all'estero: era basato sulla abilit\u00e0 nel gioco al piede, un gioco quindi poco spettacolare e molto tattico. Questo fu il tour che vide per la prima volta i sudafricani vincenti contro tutte le squadre gallesi (nazionale e rappresentative locali).\nNel 1937 il Sudafrica visit\u00f2 per la seconda volta Australia e Nuova Zelanda. Il tour del '37 fu il primo che registr\u00f2 la vittoria degli Springboks in terra neozelandese. Gli Springboks del '37 sono tuttora considerati fra i migliori Springboks della storia. I neozelandesi parlano addirittura di loro come \"the best team to ever leave New Zealand\", la migliore squadra che ha mai lasciato la Nuova Zelanda. Gli All Blacks riuscirono a vincere il primo test, ma persero gli altri due. Il terzo si concluse 17-6, i sudafricani segnarono 5 mete mentre gli avversari addirittura nessuna. Quella sconfitta fu vissuta come una grossa umiliazione in Nuova Zelanda.\nNel 1938 i Lions visitarono ancora una volta il Sudafrica, persero la serie per 2 a 1 ma nel terzo incontro si registr\u00f2 la prima vittoria della rappresentativa delle Isole britanniche dal 1910.\nIl periodo del dopoguerra.\nNel 1949 Danie Craven venne nominato allenatore degli Springboks. La sua avventura inizi\u00f2 subito meravigliosamente. I sudafricani riuscirono a battere i neozelandesi in tutti e quattro gli incontri del loro tour in Sudafrica del 1949 nonostante il fatto che in tre delle quattro partite gli All Blacks riuscirono a segnare pi\u00f9 mete di loro. La squadra che nel 1951-52 fece visita alla Francia e alle Isole britanniche fu considerata da moltissimi addetti ai lavori come una fra le pi\u00f9 forti nella storia degli Springboks. Ancora una volta gli Springboks riuscirono a realizzare il Grande Slam vincendo contro tutte e quattro le Home Nations, oltre a sconfiggere la Francia. Quella squadra era capitanata da Hennie Muller dato che Basil Kenyon che avrebbe dovuto essere il capitano pat\u00ec un grave infortunio all'occhio. Tra i momenti principali di quel tour figura la vittoria dei sudafricani 44-0 sulla Scozia. In quella partita vennero segnate nove mete dai sudafricani, e rappresent\u00f2 un record per quel periodo. Quella squadra vinse 30 delle 31 partite giocate, perdendo solo contro London Counties.\nNel tour dei British and Irish Lions del 1955 si registrarono 19 vittorie per i britannici, un pareggio e cinque sconfitte. La serie con gli Springboks fin\u00ec in pareggio. Nel 1956 gli All Blacks vinsero la loro prima serie contro gli Springboks, secondo Chris Hewett quella fu \"una delle serie pi\u00f9 aspramente combattuta della storia\". Fu Don Clarke dalla Waikato a calciare il penalty decisivo in mezzo ai pali per la vittoria degli All Blacks.\nNel 1958 fu il turno della Francia in tour in Sudafrica. I francesi partivano con lo sfavore dei pronostici ma, eccezionalmente, riuscirono a pareggiare il primo test 3-3 grazie ad un drop di Pierre Danos a cui rispose una meta non trasformata di Butch Lochner e addirittura a vincere 9-5 il secondo test di fronte ai 90.000 spettatori di Johannesburg. Il momento decisivo fu un placcaggio dell'avanti francese Jean Barthe che imped\u00ec una meta ormai certa di Jan Prinsloo. Successivamente due drop, di Pierre Lacaze e di Roger Martine, assicurarono ai francesi la storica vittoria.\nGli anni '60.\nAnche prima del 1948, data in cui fu introdotta l'apartheid in Sudafrica, la legge imponeva che tutte le squadre in tour in Sudafrica non potessero schierare o convocare giocatori di colore.\nFin dal primo tour in terra sudafricana i neozelandesi si erano adeguati a questa regola. Nel tour del 1928 vennero infatti esclusi George Nepia e Jimmy Mill, due giocatori non bianchi, avvenimento che era gi\u00e0 accaduto con Nathaniel Arthur \"Ranji\" Wilson, giocatore di origine caraibica che non pot\u00e9 partecipare al tour militare neozelandese del 1919.\nNegli anni sessanta per\u00f2 il movimento anti-apartheid era in crescita soprattutto dopo il famoso discorso pronunciato dal primo ministro inglese Harold Macmillan passato alla storia come \"The Wind of Change\" e dopo il massacro di Sharpeville.\nDa allora in avanti gli Springboks furono oggetto di feroci critiche e azioni di protesta da parte della comunit\u00e0 internazionale.\nNonostante il progressivo isolamento internazionale del Sudafrica, 150.000 firme di opposizione e una forte campagna interna al grido di \"No Maori, No tour\", gli All Blacks visitarono il Sudafrica nel 1960. Gli springboks vendicarono la sconfitta del '56 vincendo la serie grazie a due vittorie, un pareggio e una sconfitta. Il primo test fu vinto dai sudafricani 13-0 grazie a due mete di Hennie van Zyl. Il secondo test fu vinto dai neozelandesi 11-3. Il terzo test fu pareggiato 11-11 grazie ad un calcio all'ulitmo minuto di Don Clarke. Il test decisivo fu vinto 8-3 dagli Springboks con meta decisiva di Martin Pelser.\nNel corso dello stesso anno i sudafricani compirono, guidati da Avril Malan, un altro tour delle Isole britanniche, conseguendo, ancora una volta, il Grande Slam. Fu uno dei tour pi\u00f9 duri per le avversarie degli Springboks. A causa del gioco feroce e aggressivo di questi ultimi, molti giocatori avversari si infortunarono e il pacchetto degli avanti dest\u00f2, ancora una volta, una grandissima impressione. Nonostante fossero in condizione di forma strepitosa, i Barbarians riuscirono a battere gli Springboks 6-0 nell'ultimo test giocato a Cardiff.\nNel 1962 le Isole britanniche, durante il tour in Sudafrica, riuscirono a vincere 16 dei 25 incontri disputati in terra sudafricana, ma non riuscirono a sconfiggere gli Springboks che li batterono in tutte e tre le partite disputate.\nNel 1964 il Galles fece visita al Sudafrica, per i gallesi era il primo tour a livello internazionale. Persero l'unica partita disputata contro il Sudafrica con il punteggio di 24-3 per quella che rappresent\u00f2 la peggior sconfitta patita in quarant'anni. Il presidente della federazione rugby gallese D. Ewart Davies dichiar\u00f2 \"Risulta chiaro dall'esperienza del tour sudafricano che \u00e8 necessario un atteggiamento molto pi\u00f9 positivo verso il gioco del rugby in Galles\u2026 I giocatori devono essere preparati ad imparare, ed effettivamente rimparare, fino al punto di padronanza assoluta, i principi basilari del rugby\".\nL'annus horribilis del Sudafrica fu il 1965, quando perse contro Irlanda, Scozia, Australia (due volte). Contro la Nuova Zelanda perse ben tre volte vincendo solo una volta.\nIl tour del 1967 programmato dagli All Blacks fu cancellato dopo il rifiuto del governo sudafricano di ammettere giocatori m\u0101ori della squadra neozelandese.\nNel 1968 i Lions fecero visita al Sudafrica, vincendo 15 dei 16 incontri contro le rappresentative provinciali, ma contro gli Springboks pareggiarono una partita e persero le altre tre. Nel 1969 gli Springboks fecero visita alle squadre della Gran Bretagna e Irlanda, persero due dei sette incontri disputati contro rappresentative provinciali in Galles, contro Newport e una rappresentativa del Monmouthshire mentre la rappresentativa nazionale gallese riusc\u00ec quasi nell'impresa di batterli per la prima volta ma la partita termin\u00f2 in pareggio 6-6. I sudafricani persero le partite contro Inghilterra e Scozia e pareggiarono contro l'Irlanda. Oltre all'evento sportivo questo tour si ricorda anche per le feroci proteste anti-apartheid, in molti incontri il campo dovette essere circondato da un recinto di filo spinato.\nGli anni '70.\nNel 1970 gli All Blacks visitarono ancora una volta il Sudafrica. Questa volta il governo sudafricano permise la presenza di giocatori maori nella formazione neozelandese; non solo, ammise anche la presenza di spettatori maori allo stadio in qualit\u00e0 di \"honorary whites\".. Gli Springboks vinsero la serie 3-1.\nNel 1971 gli Springboks organizzarono un tour in Australia. Il tour cominci\u00f2 con una partita a Perth, poi ad Adelaide e quindi a Melbourne. I sudafricani vinsero tutti e tre gli incontri della serie con il punteggio di 18-6, 14-6 e 19-11. Anche questo tour, come quello nelle Isole britanniche, fu caratterizzato da proteste anti-apartheid. Proteste che raggiunsero il culmine con il rifiuto delle associazioni sindacali di trasporto australiane di ospitare gli Springboks in treno o in aereo. I giocatori dovettero perci\u00f2 essere trasportati dall'Air Force australiana. Il cerchio intorno al Sudafrica continuava a stringersi ed un tour in Nuova Zelanda programmato per il 1973 fu bloccato dal primo ministro neozelandese Norman Kirk per ragioni di pubblica sicurezza.\nLa squadra dei Lions che fece visita al Sudafrica nel 1974, guidata da Willie John McBride, vinse tutti i 22 incontri provinciale e stravinse la serie contro i sudafricani per 3-0 (con un pareggio). Una delle componenti pi\u00f9 importanti per la vittoria fu la famigerata \"99 call\" (chiamata 99). Lo staff dei Lions, rendendosi conto che gli Springboks riuscivano ad avere la meglio sugli avversari attraverso l'aggressione fisica, decise che era necessaria una ritorsione. Alla chiamata della parola \"novantanove\" ogni giocatore dei Lions avrebbe dovuto attaccare il giocatore avversario a lui pi\u00f9 vicino. L'arbitro sarebbe stato in difficolt\u00e0 in quanto gli sarebbero rimaste due possibilit\u00e0: o l'espulsione di tutti i giocatori Lions o l'espulsione di nessuno di essi. La tattica ebbe successo, nessun Lion infatti fu punito con un cartellino durante le partite con gli Springboks.\nLe partite di questa serie furono cos\u00ec violente che una di queste \u00e8 passata alla storia con il nome di \"battaglia del Boet Erasmus Stadium\". In questa partita si ricorda una delle manifestazioni pi\u00f9 lampanti della \"99 call\": fu il momento in cui J. P. R. Williams alla chiamata del numero 99 si scagli\u00f2 contro \"Moaner\" van Heerden correndo oltre la met\u00e0 campo.\nIl tour del 1976 degli All Blacks in Sudafrica diede adito ad aspre polemiche. A seguito di questo tour, 33 nazioni africane decisero di boicottare la XXI olimpiade di Montr\u00e9al e, l'anno seguente, il Commonwealth eman\u00f2 l'accordo di Gleneagles, che vietava ogni tipo di contatto, a livello sportivo, con il Sudafrica. Per quel che concerne l'aspetto sportivo di questo tour si registr\u00f2 l'ennesima sconfitta degli All Blacks in terra sudafricana. In risposta alla crescente pressione, le singole federazioni sudafricane si unirono nel 1977. Quattro anni dopo Errol Tobias divenne il primo sudafricano di colore a rappresentare la sua nazione quando gioc\u00f2 contro l'Irlanda. Nel 1979 un altro tour, questa volta in Francia, fu bloccato dal governo francese perch\u00e9 considerato inappropriato.\nL'isolamento sportivo degli anni '80.\nI British and Irish Lions visitarono il Sudafrica nel 1980 vincendo tutti i 14 incontri disputati contro le rappresentative provinciali ma persero tre test contro gli Springboks vincendone solo uno.\nNonostante l'accordo di Gleneagles, gli Springboks nel 1981 disputarono un tour in Nuova Zelanda perdendo la serie 2 a 1. L'aspetto sportivo pass\u00f2 per\u00f2 in secondo piano, ancora una volta le contestazioni furono molto pesanti e lasciarono un segno profondo sia nel popolo neozelandese che in quello sudafricano.\nPer cercare di rompere l'isolamento sportivo nel quale il paese si era imbattuto, fra il 1980 e il 1984, i sudafricani decisero di organizzare una serie di test contro i South American Jaguars, una rappresentativa del Sud America composta per la maggior parte di giocatori argentini. Tra Sudafrica e Sud America vennero disputati otto test, i sudafricani ne vinsero sette perdendone uno al Free State Stadium di Bloemfontein con il punteggio di 21-12.\nI test match del 1984 contro gli ospiti dell'Inghilterra videro la vittoria dei sudafricani per 2 a 0. Fra i giocatori inglesi selezionati si registr\u00f2 solamente l'assenza di Ralph Knibbs per motivi politici.\nNel 1985 un tour degli All Blacks in Sudafrica fu bloccato dall'Alta Corte della Nuova Zelanda. Un tour non ufficiale fu comunque disputato nel 1986 da una rappresentativa neozelandese chiamata \"The Cavaliers\". La squadra era formata da 28 dei 30 giocatori selezionati per il tour in Sudafrica l'anno precedente. I Cavaliers persero 3-1 la serie contro i sudafricani. Ai giocatori neozelandesi che presero parte al tour fu proibito di disputare due successivi incontri con la maglia degli All Blacks.\nNel 1987 venne disputata la prima Coppa del Mondo di rugby con l'assenza prevedibile dei sudafricani.\nNel 1989 una selezione internazionale denominata World XV disput\u00f2 un mini-tour in Sudafrica, tour che fu sancito dall'International Rugby Board. Nel World XV non era presente alcun giocatore neozelandese ma vi erano dieci gallesi, otto francesi, sei australiani, quattro inglesi, uno scozzese e un irlandese. Gli Springboks vinsero entrambi i test col punteggio di 20-19 e 22-16.\nFine dell'apartheid e primo trionfo in Coppa del Mondo.\nAll'inizio degli anni 1990 la politica dell'apartheid cominci\u00f2 a sgretolarsi e gli Springboks furono riammessi nel rugby internazionale nel 1992. Lavorarono per poter raggiungere gli standard qualitativi conseguiti negli anni precedenti all'isolamento internazionale. Il loro primo incontro vide per\u00f2 una sconfitta patita contro la Nuova Zelanda per 27-24 il 15 agosto 1992. Il loro allenatore Ian McIntosh fu esonerato dopo una serie di sconfitte subite in Nuova Zelanda per mano degli All Blacks nel 1994, nell'ottobre dello stesso anno l'allenatore Kitch Christie accett\u00f2 di sostituire McIntosh.\nNel 1995 il Sudafrica venne scelto come paese ospitante della Coppa del Mondo di rugby. Fu l'evento sportivo pi\u00f9 imponente che il Sudafrica avesse organizzato, almeno fino ai mondiali di calcio del 2010. Nel corso di quella manifestazione, a seguito dell'abolizione dell'apartheid la crescita del tifo per gli Springboks aument\u00f2 anche nella comunit\u00e0 nera. Lo slogan scelto dai sudafricani per il loro mondiale fu: \"one team, one country\" (una squadra, una nazione). Fu proprio durante il periodo del mondiale che l'arcivescovo Desmond Tutu defin\u00ec il Sudafrica \"the Rainbow Nation\", la nazione arcobaleno. La manifestazione fu un trionfo anche a livello sportivo per il Sudafrica. Sconfiggendo Australia, , , e Francia ottennero l'accesso in finale contro i tradizionali rivali neozelandesi. I sudafricani vinsero quella storica finale con il punteggio di 15-12, il drop decisivo fu segnato da Jo\u00ebl Stransky che assicur\u00f2 la vittoria ai tempi supplementari. I neozelandesi lamentarono il fatto che il cibo dato loro prima della finale fosse stato adulterato, causando malesseri che non permisero agli All Blacks di dare il meglio in campo.\nIl momento in cui Nelson Mandela, indossando la maglia degli Springboks, consegn\u00f2 nelle mani del capitano afrikaner Fran\u00e7ois Pienaar la coppa Web Ellis, il trofeo assegnato ai vincitori del campionato mondiale di rugby, \u00e8 una delle immagini storiche pi\u00f9 rappresentative dell'ultimo decennio del 1900. Proprio riguardo alla Coppa del Mondo di rugby del 1995 Clint Eastwood ha realizzato il film Invictus - L'invincibile che racconta la storia di quel mondiale ed il legame scaturito tra Mandela e Pienaar (interpretati rispettivamente da Morgan Freeman e Matt Damon).\nTerminata la partita Louis Luyt, presidente della Federazione Rugby Sudafricana, durante la cena dopo partita, dichiar\u00f2 che il Sudafrica avrebbe vinto anche le precedenti due edizioni della Coppa del Mondo se solo fosse stata consentita la partecipazione. Questa dichiarazione scaten\u00f2 aspre polemiche, con gli All Blacks che abbandonarono la cena.\nIl giorno dopo la vittoria, la parola in lingua xhosa per \"Springboks\", ossia \"Amabokoboko!\", appar\u00ec come titolo di apertura nella sezione sportiva del quotidiano in lingua inglese The Sowetan, fra i pi\u00f9 importanti in Sudafrica.\nUna serie di risultati negativi contrassegnarono il Sudafrica tra il 1995 e il 1997, inoltre divenne chiaro che il rugby in Sudafrica non era stato ancora rifondato e cambiato cos\u00ec come avrebbe dovuto essere naturale dopo l'abolizione dell'apartheid. La squadra inoltre dovette affrontare una tragedia: nel 1996 Kitch Christie, che aveva guidato il Sudafrica alla vittoria della Coppa del Mondo, dovette rassegnare le dimissioni, dopo la sua battaglia da pi\u00f9 di dieci anni contro la leucemia. Il 1995 fu anche l'anno in cui incominci\u00f2 l'era del professionismo nel rugby. Furono creati due nuovi tornei rugbistici nell'emisfero sud del mondo: uno per club, il super 12, e uno per nazionali, il Tri Nations. Nel 1996, per la prima volta, gli All Blacks vinsero il tour in Sudafrica. Il tour dei British e Irish Lions del 1997 fu un trionfo per la rappresentativa delle Isole britanniche. I Lions vinsero la serie contro gli Springboks per 2 a 1.\nSempre nel 1997, l'allenatore sudafricano Andre Markgraaff fu cacciato dopo un commento razziale e fu sostituito da Nick Mallett, poi tecnico della Nazionale di rugby a 15 dell'Italia, che guid\u00f2 il Sudafrica nel tour in Francia e Gran Bretagna. Nel 1998 la squadra di Mallett riusc\u00ec a inanellare una serie record di 17 vittorie consecutive, comprese le partite del Tri Nations. Nello stesso anno, Kitch Christie, l'ex allenatore del Sudafrica, mor\u00ec a seguito della sua malattia. Nella Coppa del Mondo del 1999 gli Springboks cedettero in semifinale 27-21, dopo i tempi supplementari, contro i futuri campioni dell'Australia.\nIl nuovo millennio.\nNel novembre del 2002 l'Inghilterra batt\u00e9 il Sudafrica a Twickenham con il punteggio di 53-3, la peggior sconfitta di sempre per i sudafricani. Inoltre nel 2002 e nel 2003 persero con un ampio margine per mano della Francia, della Scozia e della Nuova Zelanda sconfiggendo l' solo di un punto.\nDurante il ritiro precedente alla Coppa del Mondo del 2003 ci fu un'accesa lite tra due giocatori sudafricani: Geo Cronj\u00e9 (afrikaner) e Quinton Davids (nero). Entrambi furono tolti dalla squadra e Geo Cronj\u00e9 fu chiamato a rispondere davanti a un tribunale dalle accuse di aver utilizzato un atteggiamento razzista nei confronti del compagno, venendone infine assolto. Gli Springboks furono eliminati ai quarti di finale dalla Nuova Zelanda in quella edizione della Coppa del Mondo. A seguito dei risultati negativi e dell'organizzazione della preparazione al mondiale, che comprese un controverso ritiro presso un campo di allenamento in stile militare noto come Kamp Staaldraad (\"Campo Filo Spinato\" in afrikaans), l'allenatore Rudolph Straeuli fu pesantemente criticato e rassegn\u00f2 le dimissioni nel febbraio 2004; al suo posto venne nominato Jake White.\nWhite condusse gli Springboks alla conquista del Tri Nations 2004, sei anni dopo la precedente affermazione in questo torneo, mentre il successivo tour di novembre in Gran Bretagna contro le quattro Home Nations si concluse con due vittorie (contro Galles e Scozia) e due sconfitte (contro Inghilterra e Irlanda). La rinascita della squadra fu sancita anche dalla premiazione dell'International Rugby Board: gli Springboks furono nominati squadra dell'anno, Jack White migliore allenatore dell'anno e Schalk Burger miglior giocatore dell'anno.\nNel 2005 gli Springboks sconfissero un imbarazzante col punteggio record 134-3. Il nuovo capitano nativo dello Zimbabwe, Tonderai Chavanga, stabil\u00ec il record di sei mete realizzate durante la partita, superando il record precedente di Stefan Terblanche di cinque mete. In quell'anno il Sudafrica termin\u00f2 il Tri Nations al secondo posto, perdendo l'ultimo incontro 31-27 contro gli All Blacks. L'anno si concluse con due vittorie contro Argentina e Galles e una sconfitta in Francia 26-20.\nCon una formazione rinnovata, nel 2006 gli Springboks sconfissero due volte la Scozia in Sudafrica, prima di essere sconfitti dalla Francia in un incontro molto combattuto che segn\u00f2 anche la fine di una lunga imbattibilit\u00e0 casalinga. Un pessimo debutto al Tri Nations 2006 li vide esordire sconfitti dall'Australia 49-0. Negli incontri successivi gli Springboks guadagnarono solo due vittorie, tra le quali una 21-20 contro gli All Blacks. Nel tour di fine anno in Europa si segnala la vittoria 25-14 contro l'Inghilterra, dopo due sconfitte contro Irlanda e la stessa Inghilterra.\nIl 2007 \u00e8 l'anno del trionfo nell'edizione delle Coppa del Mondo ospitata in Francia. Dopo avere vinto tutte le partite del proprio girone, in cui erano presenti anche Samoa, Inghilterra, e , gli Springboks raggiunsero la finale sconfiggendo nell'ordine e Argentina. La gara finale, decisa dai calci di punizione, fu contro l'Inghilterra che dovette soccombere 15-6. Con questa affermazione i sudafricani furono la seconda nazionale, dopo l'Australia, a vincere due volte la Coppa del Mondo.\nNel gennaio 2008 Peter de Villiers venne nominato allenatore della selezione sudafricana e rappresent\u00f2 il primo allenatore nero degli Springboks. La prima squadra, che includeva dieci giocatori di colore, vinse due volte contro il Galles e si impose anche contro l'Italia durante il tour delle due formazioni europee in Sud Africa. Il Tri Nations 2008 fu un'edizione deludente per gli Springboks, che collezionarono solamente due vittorie. Tuttavia ottennero una storica vittoria a Dunedin sconfiggendo la Nuova Zelanda 30-28, la prima partita vinta in oltre cento anni di test disputati nella citt\u00e0. Per i test di fine anno si recarono in Gran Bretagna, dove sconfissero il Galles 20-15, la Scozia 14-10 e l'Inghilterra 42-6.\nL'inizio della stagione 2009 fu uno dei pi\u00f9 coronati da successi nella storia post-apartheid del rugby sudafricano. Gli Springboks vinsero 2-1 una serie di test contro i Lions recatisi in un tour sudafricano. Segu\u00ec un convincente Tri Nations dove si imposero sugli All Blacks e persero solamente una partita contro l'Australia a Brisbane. Grazie a questi successi il Sudafrica raggiunse momentaneamente il primo posto nella classifica mondiale IRB, prima di tornare secondi a causa dei test di fine anno. Nei test giocati in Europa gli Springboks persero 20-13 contro la Francia, 15-10 contro l'Irlanda e vinsero 32-10 contro l'Italia.\nDal 2010 ad oggi.\nIl Sudafrica inizi\u00f2 il nuovo decennio vincendo 34-31 in Galles il 5 giugno 2010. Nelle successive partite casalinghe del mese di giugno gli Springboks sconfissero la Francia 42-17 a Citt\u00e0 del Capo e sconfissero l'Italia nelle due partite del tour della nazionale italiana in Sudafrica. Il bilancio al Tri Nations 2010 non fu positivo, con una sola vittoria contro l'Australia 44-31 a Pretoria. Nel tour autunnale in Gran Bretagna e Irlanda gli Springboks vinsero contro tre delle quattro Home Nations, perdendo solamente 21-17 contro la Scozia.\nDopo un deludente Tri Nations 2011 con una sola vittoria contro gli All Blacks nell'ultima partita, gli Springboks si presentarono alla Coppa del Mondo disputata in Nuova Zelanda per difendere il titolo da campioni uscenti contando sull'esperienza di molti giocatori chiave. Dopo avere vinto tutte le partite del proprio girone contro Galles, Figi, Namibia e Samoa, il Sudafrica si dovette arrendere ai quarti di finale perdendo 11-9 contro l'Australia. Al termine della competizione mondiale il selezionatore de Villiers annunci\u00f2 il suo ritiro, cos\u00ec come il capitano John Smit e Victor Matfield (quest'ultimo decider\u00e0 poi di continuare a giocare), i giocatori con il maggior numero di presenze in nazionale (rispettivamente 111 e 110 caps totali).\nNel 2012 ebbe luogo la prima edizione del Rugby Championship, il nuovo formato del Tri Nations dopo l'aggiunta dell'Argentina tra le contendenti. Gli argentini raccolsero il loro primo storico risultato utile in questa competizione pareggiando in casa 16-16 proprio contro il Sudafrica, guidato dal nuovo C.T. Heyneke Meyer che sostitu\u00ec il dimissionario Peter de Villiers. Tre anni pi\u00f9 tardi, durante l'ultima partita del Rugby Championship 2015 disputata a Dunedin, la stessa Argentina riusc\u00ec a sconfiggere i sudafricani per la prima volta nella storia relegando gli Springboks all'ultimo posto.\nIn seguito a quattro sconfitte consecutive, subite in prossimit\u00e0 della , l'allenatore Heyneke Meyer fu al centro delle critiche subendo tra l'altro accuse riguardanti la sua presunta scarsa considerazione verso i giocatori di colore che sarebbero poco rappresentati in nazionale. Il debutto nella Coppa del Mondo fu segnato dalla clamorosa sconfitta 34-32 contro il , risultato entrato nella storia delle partite pi\u00f9 sorprendenti del mondiale. Successivamente il Sudafrica vinse le altre tre partite del girone contro Samoa, Scozia e Stati Uniti centrando il primo posto e la qualificazione ai quarti di finale. Gli Springboks ebbero quindi la meglio del Galles, sconfitto 23-19, ma in semifinale dovettero arrendersi alla Nuova Zelanda dopo una combattuta partita terminata 20-18. Pi\u00f9 agevole si rivel\u00f2 la finale per il terzo posto, dove i sudafricani sconfissero l'Argentina 24-13. Durante questa edizione Bryan Habana eguagli\u00f2 il record del neozelandese Jonah Lomu, segnando complessivamente 15 mete nella storia della Coppa del Mondo.\nIl 2016 \u00e8 un \"annus horribilis\" per i Boks, che il 19 novembre perdono per la prima volta contro l'Italia 20-18.\nIl 16 settembre 2017 subiscono la peggior sconfitta della propria storia, subita contro la Nuova Zelanda, per 57-0.\nIl 15 settembre 2018 nel rugby Championship riescono nell'impresa di battere gli All Black in casa per 36 a 34, non accadeva dal 2009. \nL'arrivo di Rassie Erasmus sulla panchina degli Springboks porta speranza e rinnovamento. Piano piano si ricostruisce il gioco e una nuova idea di squadra, focalizzandosi sulla touche e sulla mischia. Siya Kolisi diventa il primo capitano nero della storia della nazionale sudafricana. Nel 2019 partecipano alla Coppa del Mondo in Giappone affrontando nei gironi Nuova Zelanda, Italia, Canada e Namibia. Il Mondiale parte in salita con la sconfitta per mano degli All Blacks 23-13. Le restanti partite sono per\u00f2 molto pi\u00f9 facili del previsto e ci\u00f2 porta una grande iniezione di fiducia in tutta la squadra. Ai quarti di finale gli Springboks incontrano i padroni di casa del Giappone, reduci da una grande prestazione nei gironi avendo battuto importanti formazioni come Irlanda, Samoa e Scozia. La partita segna la continuit\u00e0 della nazionale sudafricana che condanna la nazionale nipponica all'uscita dal mondiale casalingo con il risultato di 26-3. In semifinale, la formazione sudafricana incontra il Galles, capitanata da Alun Wyn Jones. Questa partita \u00e8 caratterizzata da molti errori da ambo le parti e anche qualche reclamo circa le decisioni assunte dall'arbitro della gara, il francese J\u00e9r\u00f4me Garc\u00e8s. Il risultato finale \u00e8 di 19-16. In finale il Sudafrica incontra la nazionale inglese, fresca di un'eroica semifinale che \u00e8 costata l'eliminazione alla Nuova Zelanda, vincitrice delle ultime due edizioni. La finale, diretta da Garc\u00e8s e disputata all'International Stadium di Yokohama, \u00e8 caratterizzata da molte interruzioni che iniziano gi\u00e0 al terzo minuto di gioco a causa dell'infortunio del pilone inglese Kyle Sinckler, sostituito da Dan Cole. Il primo tempo, deciso dai piazzati di Pollard e Farrell, termina con il risultato di 12-6 in favore degli Springboks. Dopo un'iniziale illusione, la squadra allenata da Eddie Jones crolla definitivamente e soccombe all'incessante gioco sudafricano. Il risultato finale \u00e8 di 32-12. Il numero 8 del Sudafrica Duane Vermuelen viene nominato Man of the match in seguito alla sua spettacolare prestazione in mischia. Il Sudafrica, dopo 12 anni, torna a vincere un mondiale dopo l'edizione casalinga del 1995 e la vittoria su suolo francese nel 2007.\nApartheid e trasformazione.\nQuella degli Springboks \u00e8 stata una squadra composta solamente da giocatori bianchi sin da prima che entrassero in vigore le leggi sull'apartheid nel 1948. La squadra divenne un simbolo di divisione razziale all'interno del Sud Africa e, a seguito delle prime elezioni aperte nel 1994, l'African National Congress al governo istitu\u00ec una politica di trasformazione nello sport sudafricano. In questo contesto la trasformazione pu\u00f2 essere definita come \"un'alternanza completa dell'aspetto o carattere del rugby sudafricano\", e uno degli scopi \u00e8 trasformare gli Springboks in una squadra maggiormente rappresentativa delle etnie del Sud Africa.\nLa formazione del Sud Africa che vinse la Coppa del Mondo nel 1995 schierava solamente un giocatore di colore (Chester Williams). Nonostante le promesse di cambiamento, continu\u00f2 ad essere schierato solamente un giocatore nero durante le edizioni della Coppa del Mondo nel 1999 e nel 2003, mentre nella finale della Coppa del Mondo 2007 furono schierati i due giocatori di colore Bryan Habana e JP Pietersen. Nonostante un sistema di quote esistente per incoraggiare le squadre provinciali e del Super 14 a schierare giocatori di colore la trasformazione \u00e8 stata lenta. Il presidente della SARU Oregan Hoskins consider\u00f2 troppo basso il numero di giocatori di colore schierati nella Coppa del Mondo 2007, e nel 2008 venne nominato il primo allenatore di colore. La pressione politica sugli allenatori e amministratori di rugby per selezionare giocatori di colore \u00e8 forte; 16 dei 35 nuovi Springboks selezionati dall'ex allenatore Jake White erano di colore. Il ministro dell'African National Congress espresse un punto di vista condiviso da molti politici nella nazione quando disse \"lo sport non pu\u00f2 essere escluso dagli imperativi di empowerment e trasformazione\".\nMaglia.\nLa nazionale sudafricana gioca indossando una maglia verde scuro con inserti gialli, pantaloncini bianchi e calze verdi. La maglia riporta il logo della SARU nella parte superiore a sinistra e la bandiera del Sud Africa sulle maniche e tradizionalmente ha un colletto colore oro. La maglia viene prodotta dal 2014 da Asics ed \u00e8 sponsorizzata dal 2016 dal Gruppo MTN. La maglietta verde fu utilizzata la prima volta quando le Isole Britanniche si recarono in Sud Africa nel 1896. Nel loro primo tour in Gran Bretagna e Irlanda nel 1906-07 indossarono una maglia verde e bianca, pantaloncini blu, e calze blu. Una replica di questa maglietta fu indossata nel 2006 contro l'Irlanda a Dublino per ricordare il centenario del tour. Quando l'Australia si rec\u00f2 la prima volta in tour nel Sud Africa nel 1933, gli ospiti indossarono una maglietta celeste per evitare confusione, dato che all'epoca entrambe le squadre indossavano maglie verde scuro. Nel 1953, quando l'Australia effettu\u00f2 un altro tour, gli Springboks indossarono una maglia bianca nei test disputati. Nel 1961 l'Australia utilizz\u00f2 una maglia colore oro per evitare confusione tra i colori.\nIl soprannome \"Springboks\" e il logo risalgono anche al tour britannico del 1906-07. Il termine \"Springboks\" fu scelto per rappresentare la nazionale dal capitano Paul Roos nel tentativo di evitare che la stampa britannica affibbiasse loro un soprannome inventato. Il logo non si limit\u00f2 a comparire solamente sulle maglie delle nazionali formate dai bianchi, ma comparve anche sulle maglie del 1939 e sulle prime maglie delle nazionali formate dai neri nel 1950. Dopo la fine dell'apartheid nel 1992 venne aggiunta una corona di protea al logo. Quando l'African National Congress sal\u00ec al governo nel 1994 il nome della squadra non venne cambiato in \"Proteas\" come nel caso delle altre selezioni sportive sudafricane solamente grazie all'intervento del presidente Nelson Mandela. Nel film \"Invictus - L'invincibile\" viene rappresentata anche questa vicenda.\nNel dicembre 2008, la SARU decise di piazzare la protea sul lato sinistro della maglia degli Springboks, in linea con le altre selezioni sudafricane, e di spostare la raffigurazione dello springbok sul lato destro. La nuova maglia fu indossata per la prima volta durante il tour dei Lions in Sud Africa nel 2009.\nPalmar\u00e8s.\n\"* nel 2000 e nel 2001 partecipa all'Africa Cup una selezione under 23, mentre nel 2006 e nel 2007 partecipa una selezione di amatori\"\nStatistiche.\nThe Rugby Championship.\nIl Rugby Championship \u00e8 l'unico torneo annuale a cui partecipa il Sudafrica, insieme con Australia, Nuova Zelanda e Argentina. Il Sudafrica \u00e8 stato tre volte vincitore del Tri Nations, il formato precedente dello stesso torneo prima dell'ingresso dell'Argentina avvenuto nel 2012, con i successi che risalgono al 1998, al 2004 e al 2009. All'interno della stessa competizione, gli Springboks competono per il Mandela Challenge Plate contro l'Australia e la Freedom Cup contro la Nuova Zelanda.\nFonte: espnscrum.com \nCoppa del Mondo.\nIl Sudafrica non partecip\u00f2 alle edizioni della Coppa del Mondo del 1987 e del 1991 a causa del boicottaggio sportivo dell'apartheid. L'ingresso del Sudafrica nell'evento fu nelle vesti di Paese ospitante l'edizione 1995. Sconfissero i campioni uscenti dell'Australia 27-18 nell'incontro di apertura, e in finale prevalsero contro gli All Blacks dopo i tempi supplementari grazie a un drop da quaranta metri di Jo\u00ebl Stransky.\nNell'edizione del 1999 il Sudafrica sub\u00ec la prima sconfitta alla Coppa del Mondo perdendo 27-21 contro l'Australia in semifinale; successivamente sconfissero gli All Blacks 22-18 nella finale per il terzo posto. La peggiore prestazione fornita dagli Springboks nella Coppa del Mondo fu nel 2003 quando persero contro l'Inghilterra nella fase a gironi e furono eliminati dagli All Blacks ai quarti di finale. Nel 2007 il Sudafrica sconfisse Figi ai quarti di finale e l'Argentina in semifinale. In finale vinse 15-6 contro l'Inghilterra vincendo per la seconda volta la Coppa del Mondo. Nel 2011 la difesa del titolo da parte degli Springboks si arrest\u00f2 ai quarti di finale dopo la sconfitta 11-9 contro l'Australia. Alla arriv\u00f2 per la seconda volta la medaglia di bronzo, dopo la vittoria 24-13 contro l'Argentina nella finale per il terzo posto. Nel 2019 conquistano per la terza volta la Coppa, battendo in finale l'Inghilterra.\nStatistiche totali nella Coppa del Mondo:\nTotale.\nIl Sudafrica \u00e8 una delle nazionali di maggior successo in ambito internazionale. L'unica squadra contro la quale non possiede un bilancio positivo di vittorie \u00e8 quella degli All Blacks, contro la quale ha registrato anche otto sconfitte consecutive dal 2001 al 2004. Inoltre gli Springboks persero clamorosamente l'unica partita giocata contro il Giappone in occasione della .\nIl successo alla Coppa del mondo del 2007 frutt\u00f2 ai sudafricani il primo posto nella classifica mondiale IRB, posizione che mantennero fino ad agosto 2008. Furono momentaneamente di nuovo primi durante il 2009.\nTabella relativa alle partite ufficiali disputate aggiornata al 2 novembre 2015:\nGiocatori.\nRosa attuale.\nQuella che segue \u00e8 la rosa di 35 giocatori selezionata per il The Rugby Championship 2018.\nGiocatori celebri.\nTredici ex internazionali sudafricani sono stati indotti in totale nella International Rugby Hall of Fame e nella IRB Hall of Fame. Cinque sono membri solamente della International Rugby Hall of Fame, due sono membri solamente della IRB Hall of Fame, e quattro sono membri di entrambe le Hall of Fame.\nBarry \"Fairy\" Heatlie (1872\u20131951), che gioc\u00f2 tra la fine del diciannovesimo secolo e i primi anni del ventesimo secolo, fu uno dei primi grandi rugbisti sudafricani. Collezion\u00f2 34 presenze con la Western Province tra il 1890 e il 1904, con 28 partite vinte in Currie Cup. Gioc\u00f2 anche sei test con il Sud Africa contro i Lions nel 1891, 1896, e nel 1903, e fu anche capitano della formazione che vinse solamente due test negli anni 1890. Probabilmente la sua pi\u00f9 grande eredit\u00e0 lasciata al rugby sudafricano \u00e8 la maglia verde; a lui viene attribuita l'introduzione del colore per il test del Sud Africa disputato nel 1903 contro i Lions al Newlands Stadium. Venne indotto nella IRB Hall of Fame nel 2009.\nBennie Osler (1901\u20131962) gioc\u00f2 17 test consecutivi tra il 1924 e il 1933. Mediano d'apertura, disput\u00f2 il suo primo test contro i Lions in tour nel 1924. Gioc\u00f2 anche nella serie contro gli All Blacks del 1928, ma soprattutto fu il capitano degli Springboks nel tour del Grande Slam in Gran Bretagna nel 1931-32 quando sconfissero tutte e quattro le Home Nations. Disput\u00f2 le ultime partite con la maglia sudafricana durante la serie di cinque incontri contro l'Australia quando questi si recarono in tour in Sud Africa nel 1933. Osler fu inserito nella International Rugby Hall of Fame nel 2007 e nella IRB Hall of Fame nel 2009.\nDanie Craven fece il suo debutto nel 1931 con la formazione capitanata da Osler che realizz\u00f2 il Grande Slam. Craven gioc\u00f2 ricoprendo diversi ruoli quali mediano d'apertura, mediano di mischia, centro e numero 8. Tuttavia Craven fu pi\u00f9 famoso per avere reso popolare il passaggio col tuffo. Oltre a vincere il Grande Slam, Craven partecip\u00f2 al tour del 1937 degli Springboks in Nuova Zelanda dove i sudafricani ottennero la prima vittoria di una serie contro gli All Blacks. La sua ultima apparizione da giocatore fu da capitano del Sud Africa in una serie di test contro i Lions. Dopo essersi ritirato dall'attivit\u00e0 di giocatore, Craven divenne l'allenatore che guid\u00f2 la squadra alla vittoria 4-0 nella serie di test contro gli All Blacks recatisi in Sud Africa in tour nel 1949. Nel 1956 venne eletto presidente della South African Rugby Board, posizione che mantenne fino alla nascita della South African Rugby Union nel 1991. Craven ebbe un ruolo determinante nella formazione della SARU e divenne il primo presidente esecutivo della federazione. L'influenza di Craven nel rugby sudafricano fu tale che divenne noto come \"Mr Rugby\"; venne indotto nella International Rugby Hall of Fame nel 1997 e nella IRB Hall of Fame nel 2007.\nHennie Muller (1922 \u20131977), inserito nella International Hall of Fame nel 2001, fu l'uomo a cui si attribuisce l'invenzione del moderno modo di gioco del numero 8. Disput\u00f2 13 test tra il 1949 e il 1953, vincendo anche una serie 4-0 contro gli All Blacks e realizzando un Grande Slam in un tour in Gran Bretagna e Irlanda. Venne soprannominato \"il levriero\" per la sua velocit\u00e0 mostrata in campo. Quando Harding e Williams scrissero riguardo alla serie di test del 1949 contro gli All Blacks, affermarono \"(Okey) Geffin vinse la serie, forse, ma Muller lo rese possibile.\" Dei 13 test disputati Muller ne perse solo uno contro l'Australia nel 1953.\nNominato giocatore sudafricano del ventesimo secolo nel 2000, Frik du Preez gioc\u00f2 38 test tra il 1961 e il 1971. Du Preez era in grado di giocare sia flanker che seconda linea e fu uno degli avanti pi\u00f9 dominanti degli anni 1960, ma era specialmente ben noto per le sue versatili abilit\u00e0. Danie Craven disse di du Preez: \"A mio avviso avrebbe potuto giocare in qualsiasi posizione su un campo di rugby con uguale talento.\" Fu inserito nella International Rugby Hall of Fame nel 1997 e nella IRB Hall of Fame nel 2009.\nMorne du Plessis disput\u00f2 22 test per il Sud Africa tra il 1971 e il 1980. Il suo debutto fu come numero 8 nella serie di test vinta contro l'Australia nel 1971. Divenne capitano del Sud Africa, cos\u00ec come lo fu in precedenza il padre nel 1949 (unica coppia di capitani padre-figlio). Condusse il Sud Africa alla vittoria di una serie 3-1 contro la Nuova Zelanda nel 1976 e alla vittoria di una serie contro i Lions nel 1980 con lo stesso margine. Du Plessis venne indotto nella International Rugby Hall of Fame nel 1999.\nGli indotti nella International Rugby Hall of Fame Naas Botha, nel 2005, e Danie Gerber, indotto nel 2007, ebbero entrambi la carriera interrotta a causa dell'isolamento sportivo negli anni 1980 fino ai primi anni 1990. Botha fece il suo debutto contro i Giaguari Sudamericani nel 1980. Giocando come mediano d'apertura, Botha disput\u00f2 28 test segnando 312 punti prima del suo ritiro internazionale nel 1992. Botha contribu\u00ec significativamente alla vittoria degli Springboks nella serie contro i Lions nel 1980, e gioc\u00f2 anche per il World XV nell'incontro per il centenario della IRB al Twickenham Stadium. Anche Gerber debutt\u00f2 nel 1980, e segn\u00f2 19 mete nei suoi 24 test prima di ritirarsi nel 1992. Segn\u00f2 tre mete contro l'Inghilterra nel 1984, e gioc\u00f2 insieme a Botha nel World XV nel 1986. Nel primo test del Sud Africa dopo la caduta dell'apartheid, contro gli All Blacks nel 1992, segn\u00f2 due mete.\nFran\u00e7ois Pienaar e Joost van der Westhuizen furono due giocatori internazionali a cavallo delle ere amatoriale e professionistica. Giocarono entrambi la prima volta per gli Springboks nel 1993. Pienaar venne nominato capitano nel suo primo test contro la Francia, e continu\u00f2 a capitanare la formazione sudafricana alla Coppa del Mondo 1995. In quella occasione guid\u00f2 il Sud Africa alla vittoria della Coppa del Mondo, e ricevette il trofeo da Nelson Mandela che per l'occasione indossava la sua maglia col numero 6. Successivamente Nelson Mandela scrisse \"Fu sotto la leadership ispiratoria di Fran\u00e7ois Pienaar che il rugby divenne l'orgoglio dell'intera nazione. Fran\u00e7ois ha unito la nazione.\" Pienaar entr\u00f2 nella International Rugby Hall of Fame nel 2005. Anche Joost van der Westhuizen partecip\u00f2 alla Coppa del Mondo 1995, ma continu\u00f2 a giocare in altre due Coppe del Mondo. Mediano di mischia, van der Westhuizen gioc\u00f2 89 test per il Sud Africa e segn\u00f2 38 mete. All'epoca del suo ritiro successivamente alla Coppa del Mondo 2003 era il giocatore sudafricano ad avere segnato pi\u00f9 mete con la nazionale e ad avere collezionato pi\u00f9 presenze. Entr\u00f2 nella International Rugby Hall of Fame due anni dopo Pienaar, nel 2007.\nSegue una lista dei giocatori pi\u00f9 celebri del passato (tra parentesi gli anni in cui hanno giocato in nazionale).\nRecord individuali.\nDi seguito sono riportati i principali record individuali relativi ai giocatori della nazionale sudafricana. I giocatori ancora in attivit\u00e0 sono indicati in grassetto. Le cifre sono aggiornate al 21 novembre 2016.\nPresenze in nazionale.\nIl maggior numero di presenze \u00e8 detenuto da Victor Matfield che ne ha collezionate 127; oltre quota 100 seguono altri quattro giocatori.\nPunti realizzati.\nIl primato del maggior numero di punti realizzati spetta a Percy Montgomery che ne ha messi a segno 893; tra l'altro fu il miglior realizzatore alla Coppa del Mondo 2007 con 105 punti che contribuirono alla vittoria finale del titolo mondiale.\nMete realizzate.\nBryan Habana, con le sue 67 mete realizzate, \u00e8 il giocatore che ha realizzato il maggior numero di mete per gli Springboks. Habana ha coronato una eccezionale prestazione alla Coppa del Mondo 2007 risultando il miglior marcatore di mete, realizzandone 8. Joost van der Westhuizen, al secondo posto con 38 mete realizzate, fu invece uno dei protagonisti della Coppa del Mondo vinta nel 1995.\nAllenatori.\nDanie Craven divenne allenatore del Sudafrica nel 1949. Gi\u00e0 in precedenza internazionale sudafricano, inizi\u00f2 la sua nuova carriera vincendo 4-0 una serie contro gli All Blacks. Inoltre guid\u00f2 gli Springboks in un tour trionfale delle Isole britanniche e della Francia, durante il quale vinse 30 dei 31 incontri disputati, tra cui un Grande Slam contro le cinque Home Nations britanniche. In quell'epoca gli Springboks rimasero imbattuti per dieci partite, prima di perdere nel secondo test contro l'Australia nel 1953. In totale, con Craven allenatore, la nazionale sudafricana collezion\u00f2 17 vittorie in 23 test disputati.\nKitch Christie guid\u00f2 gli Springboks dall'ottobre 1994 al novembre 1995. Con il suo capitano Fran\u00e7ois Pienaar, gest\u00ec una squadra che ottenne 14 vittorie in 14 partite. Nel 1995 port\u00f2 il Sudafrica alla vittoria nella Coppa del Mondo, motivo di orgoglio per una nuova nazione unita e riconciliata.\nNick Mallett divenne allenatore della squadra nel 1997. Sotto la sua guida, gli Springboks realizzarono la serie record di 17 vittorie consecutive, interrotta nel dicembre 1998 a Twickenham contro l'Inghilterra. Nello stesso anno il Sudafrica vinse il Tri Nations 1998, mentre alla Coppa del Mondo 1999 dovettero cedere in semifinale contro i futuri campioni dell'Australia. L'esclusione di Gary Teichmann e le sue critiche pubbliche contro la SARU l'obbligarono a dimettersi nel 2000 con un bilancio di 27 vittorie in 38 incontri disputati.\nJake White allen\u00f2 la nazionale sudafricana dal 2004 al 2007. In questo periodo gli Springboks vinsero il Tri Nations 2004, con l'ultima vittoria che risaliva al 1998. Nel 2005 vinsero contro Wallabies e All Blacks (unica sconfitta dei neozelandesi nel 2005). I risultati degli Springboks furono meno positivi nel 2006, ma Jake White ebbe fiducia nel potenziale di quel gruppo e prepar\u00f2 serenamente la Coppa del Mondo 2007.\nLa Coppa del Mondo fu un successo sia in termini di gioco espresso che di risultati ottenuti. Gli Springboks terminarono imbattuti la competizione, Percy Montgomery fu il maggiore realizzatore di punti di quella edizione, mentre Bryan Habana, che sar\u00e0 designato miglior giocatore dell'anno dalla IRB, fu il maggior realizzatore di mete. Dopo il successo alla Coppa del Mondo 2007, Jake White si dimise portando a termine la stagione 2007. Dal 2008 gli subentr\u00f2 Peter de Villiers sulla panchina degli Springboks, il quale si ritir\u00f2 dopo la Coppa del Mondo 2011. Al suo posto assunse l'incarico Heyneke Meyer il quale, dopo una gestione tra alti e bassi, condusse il Sudafrica alla conquista del terzo posto alla .\nSegue una tabella che elenca gli allenatori del Sudafrica sin dal 1949.\nI tour.\nIl primo storico tour del Sud Africa nel 1906-1907 in Gran Bretagna e Francia fu anche l'evento in cui venne coniato il soprannome \"Springboks\". Nei test ufficiali disputati la formazione sudafricana perse solo contro la Scozia. Nel tour del 1921 il Sud Africa si reca per la prima volta in Australia e Nuova Zelanda; gli Springboks si impongono 3-0 contro i Wallabies, mentre pareggiano la serie contro gli All Blacks.\nIl tour del 1931-1932 fu quello del Grande Slam contro tutte e quattro le Home Nations britanniche, con una nazionale sudafricana che vinse 23 dei 26 incontri disputati (due pareggi e una sconfitta) ma che venne critica per il tipo di gioco adottato. Nel 1937 quella che viene considerata una delle migliori formazioni nella storia degli Springboks si rec\u00f2 nuovamente in tour in Australia e Nuova Zelanda vincendo la serie contro i Wallabies 2-0 e imponendosi per la prima volta contro gli All Blacks in terra neozelandese col punteggio di 2-1.\nNel tour in Gran Bretagna e Francia del 1951-1952 i sudafricani ripeterono il Grande Slam sulle Home Nations, oltre a sconfiggere la Francia 25-3. Il tour del 1971 in Australia, in cui gli Springboks vinsero la serie di incontri coi Wallabies per 3 a 0, viene ricordato per i disordini e le violenti proteste scatenatesi contro il regime di apartheid in vigore in Sud Africa.\nStadi.\nGli Springboks non utilizzano un unico stadio nazionale per le loro partite casalinghe, ma giocano in diverse localit\u00e0 sparse per il Sud Africa. L'Ellis Park Stadium di Johannesburg, dotato di 60.000 posti a sedere, fu la sede principale per la Coppa del Mondo di rugby 1995, dove gli Springboks sconfissero gli All Blacks in finale.\nAltre sedi abituali per i test includono il Loftus Versfeld Stadium di Pretoria, il Newlands Stadium di Citt\u00e0 del Capo, il Kings Park Stadium di Durban, il Free State Stadium di Bloemfontein, e l'Nelson Mandela Bay Stadium di Port Elizabeth. Gli Springboks hanno disputato il loro primo incontro al Soccer City il 21 agosto 2010, in occasione della partita del Tri Nations contro la Nuova Zelanda.\nAltri stadi che sono stati utilizzati per ospitare test internazionali includono il Buffalo City Stadium di East London e il Puma Stadium di Witbank.\nIl primo incontro internazionale in assoluto del Sud Africa fu disputato al St George's Park Cricket Ground nel 1891. L'Ellis Park venne costruito nel 1928, e nel 1955 ospit\u00f2 una partita tra Sud Africa e British and Irish Lions a cui assistette una cifra record di 100.000 spettatori.\nSi crede che gli Springboks abbiano un notevole vantaggio sulle squadre ospiti quando giocano ad elevate altitudini sull'Alto Veld. Gli incontri disputati all'Ellis Park, Loftus Versfeld, o al Free State Stadium si ritiene presentino problemi fisici, e la partita viene influenzata in diversi altri modi, come il pallone che viaggia pi\u00f9 lontano quando viene calciato. Gli esperti non sono d'accordo se le scarse prestazioni delle squadre ospiti quando giocano ad altitudine siano maggiormente dovute a uno stato mentale piuttosto che a una reale sfida fisica."}
{"id": "1367062", "revid": "2812", "url": "https://it.wikipedia.org/wiki?curid=1367062", "title": "Kudryavka", "text": ""}
{"id": "1367063", "revid": "1543377", "url": "https://it.wikipedia.org/wiki?curid=1367063", "title": "Charles Phan Hoang", "text": "Nasce nel 1936 in Vietnam ed arriva in Europa all'inizio del 1960. Nel 1972 fonda la \"Viet Vo Dao International Federation\", riunendo attorno a s\u00e9 numerosi maestri vietnamiti, i pi\u00f9 famosi in Europa, dando cos\u00ec inizio allo sviluppo del Viet Vo Dao, al momento in 23 diverse nazioni. Pi\u00f9 tardi fonda il \"Voviet system\", un sistema moderno per le arti marziali vietnamite nei paesi occidentali. Nel 1990, dopo lunghi lavori di ricerca e meditazione, fonda il Viet Tai Chi (\"la grande via per coltivare l'energia interna\"), arte di respirazione, felicit\u00e0 e buona salute.\nNel 2003 fonda il Chi Kiem (\"la via della grande spada\"), un nuovo sistema per l'Arte della Spada.\nProfessionalmente \u00e8 docente rinomato e internazionalmente conosciuto nel campo della \"Metodologia di Ricerca per le Scienze Sociali ed Economiche\".\nA partire dal 1994 Il Dr. Hoang \u00e8 un Professore e \"Core Adviser\" per \"Doctoral Interdisciplinary Studies\" presso la Union Institute &amp; University di Cincinnati. Ha avuto modo di condurre il team vincente del premio di \"Research &amp; Teaching in Real Estate Finance\" in USA e nella sua lunga carriera accademica \u00e8 stato invitato in pi\u00f9 di 50 universit\u00e0 in tutto il mondo. Ha prodotto diverse pubblicazioni in vari campi."}
{"id": "1367064", "revid": "1543377", "url": "https://it.wikipedia.org/wiki?curid=1367064", "title": "Prekshya Rajya Lakshmi Devi", "text": "Biografia.\nInfanzia.\nPrekshya era la sorella della regina titolare del Nepal Komal (ultima Regina del Nepal) e della defunta precedente regina Aishwarya.\nMatrimonio.\nDella potente casata dei Rana, il 13 maggio 1973 spos\u00f2 il terzogenito del re Mahendra del Nepal, Dhirendra Bir Bikram Shah Dev (suo cugino di secondo grado). Che divorzi\u00f2 da lei per sposare una donna nepalese, Jaya Shah Pandey, figlia di Bidhi Raj Pandey, il 22 aprile 1987. E che divorzi\u00f2 da lei per sposare una donna britannica, Shirley Greaney (n. 1960 in Canada) nel 1991.\nPrekshya, non presente alla cena del massacro reale dove trov\u00f2 la morte il marito e la sorella regina consorte Aishwarya, mor\u00ec il 12 novembre 2001 per la caduta dell'elicottero a bordo del quale si trovava per tornare nel Nepal.\nDiscendenza.\nPrekshya e suo marito il principe Dhirendra del Nepal ebbero tre figlie:\nLe tre sorelle Rana.\nPrekshya \u00e8 sorella della regina Aishwarya e della ex regina Komal, figlie del luogotenente generale Kendra Shamsher Jang Bahadur Rana e della \"Rani\" Sri Rajya Lakshmi Devi, principessa cadetta della famiglia Reale nepalese.\nLe tre principesse della famiglia Rana hanno sposato i tre figli del re Mahendra Bir Bikram Shah Dev: Birendra, Gyanendra e Dhirendra; di questi tre, i primi due sono stati a loro volta regnanti."}
{"id": "1367066", "revid": "547034", "url": "https://it.wikipedia.org/wiki?curid=1367066", "title": "Laminectomia", "text": "Per laminectomia si intende l'asportazione chirurgica parziale o totale della lamina di una o pi\u00f9 vertebre ottenendo in tal modo un'apertura del canale vertebrale che consente l'approccio a patologie spinali degenerative, traumatiche, malformative o neoplastiche.\nPer laminectomia decompressiva si intende la rimozione di una o pi\u00f9 lamine allo scopo di decomprimere il midollo spinale e/o le radici nervose compresse da una patologia degenerativa (per esempio stenosi del canale cervicale o lombare) o traumatica (per esempio frattura vertebrale). "}
{"id": "1367068", "revid": "1745361", "url": "https://it.wikipedia.org/wiki?curid=1367068", "title": "Thomas de Quincey", "text": "Vita e opera.\nNato in un sobborgo di Manchester, quarto degli otto figli di Thomas Quincey (1753-1793) originario del Lincolnshire e commerciante dedito all'importazione di tessuti e della moglie Elizabeth Penson (circa 1756-1846). Il padre, persona vicina al pensiero liberale, fu l'autore di \"A Short Tour in the Midland Counties of England\" (1774), oppositore della pratica dello schiavismo e membro fondatore della \"Manchester Literary and Philosophical Society\".\nPochi mesi dopo la nascita di Thomas la famiglia si trasfer\u00ec nel distretto di Moss Side. Il padre, che contrasse la tubercolosi e per curarsi trascorse lunghi periodi in Giamaica, a Madera e in Portogallo, rientrava raramente in Inghilterra e l'infanzia del piccolo Thomas, un bambino gracile e di salute cagionevole, fu dominata da figure femminili: dalla madre, una donna severa e autoritaria e dalla sorella maggiore Elisabeth alla quale era molto legato e che perse la vita nell'estate del 1792. L'anno successivo torn\u00f2 il padre che, gravemente malato, mor\u00ec il 18 luglio del 1793.\nIl giovane venne iscritto alla \"Grammar School\" della sua citt\u00e0, che per\u00f2 abbandon\u00f2 nel 1802, iniziando a girovagare per il Galles, il sud dell'Inghilterra e infine Londra, che raggiunse nel novembre di quello stesso anno. Nella capitale inglese riusc\u00ec a sbarcare il lunario grazie all'aiuto di una fanciulla, Ann, che egli ricord\u00f2 con nostalgia nella sua pi\u00f9 celebre creazione, \"Le confessioni di un mangiatore d'oppio\".\nNel 1804 si iscrisse presso il Worcester College dell'Universit\u00e0 di Oxford, citt\u00e0 dove risiedette per alcuni anni e nella quale contrasse la dipendenza all'oppio, assunto inizialmente per le forti nevralgie di cui soffriva, ma che col tempo divenne un vizio devastante e dispendioso. Nel 1809 si trasfer\u00ec a Grasmere, paesetto della contea di Westmoreland, nella regione della Cumbria (Inghilterra settentrionale), dove inizi\u00f2 a frequentare Coleridge, anch'egli oppiomane, residente nelle vicinanze, e Wordsworth, domiciliato nello stesso borgo. Nel 1813 conobbe Margareth Simpson, figlia di un fattore, che spos\u00f2 quattro anni pi\u00f9 tardi, dopo la nascita di William, primo dei suoi otto figli. Dopo aver diretto, fra il 1818 e il 1819, un giornale locale, \"The Westmoreland Gazette\", inizi\u00f2 a collaborare stabilmente con alcune testate fra cui il noto \"London Magazine\".\nIn quegli anni la sua situazione economica si fece sempre pi\u00f9 critica: l'oppio divorava le entrate del giovane e ne minava la salute; i debiti si accumulavano incessantemente. De Quincey medit\u00f2 di tornare con la propria famiglia a Manchester, ma, improvvisamente, l'uscita de \"Le Confessioni di un mangiatore d'oppio\", affascinante narrazione autobiografica apparsa prima a puntate sul \"London Magazine\" (1821), poi in volume (1822), gli assicur\u00f2 fama e danaro.\nDe Quincey non riusc\u00ec pi\u00f9 a ripetere il grande successo di pubblico ottenuto con le \"Confessions\". Il romanzo \"Klosterheim\" (1832), pur non passando inosservato, fu venduto in poche migliaia di esemplari. Pi\u00f9 diffusione ebbero invece gli oltre duecento articoli, dissertazioni e saggi usciti a puntate in vari quotidiani e riviste letterarie fra cui il gi\u00e0 citato \"London magazine\", il \"Blackwood magazine\" e il \"Tait's magazine\". Le pubblicazioni vertono sui pi\u00f9 disparati argomenti: dalla critica letteraria (\"On the Knocking at the gate in Macbeth\" 1823, \"Bussano alla porta di Macbeth\") all'economia (\"The logic of political economy\", 1844) dall'umorismo macabro (\"Murder considered as one of the fine arts\", ovvero \"L'Assassinio come una delle belle arti\" del 1827) alle fantasticherie oniriche (\"Suspiria de Profundis\", 1845) dalle indiscrezioni biografiche (\"Reminiscences of the english lake poets\", 1834 in cui descrive, condendola con numerose aneddoti e qualche pettegolezzo, la vita e l'opera di alcuni scrittori suoi contemporanei) all'attualit\u00e0 politica e di costume (\"The English Mail-Coach\" 1849, \"Il postale inglese\") e alle note autobiografiche.\nDe Quincey pubblic\u00f2, tre anni prima della sua morte, una nuova edizione di \"Le confessioni di un mangiatore d'oppio\" mantenendo anche in et\u00e0 avanzata, nonostante l'abuso di droghe (da cui, sembra, riusc\u00ec a liberarsi solo sessantenne) una notevole vitalit\u00e0 e lucidit\u00e0 mentale. Nel dicembre del 1859 si spense, all'et\u00e0 di settantacinque anni, nella citt\u00e0 di Edimburgo, scelta come propria residenza fin dal 1830.\n\"Confessioni di un mangiatore d'oppio\".\nCeleberrima narrazione autobiografica, considerata uno dei capolavori della letteratura inglese della prima met\u00e0 del XIX secolo, \"Le confessioni di un mangiatore d'oppio\" (1821) descrivono la parabola umana ed artistica del suo autore nell'Inghilterra dei primi anni dell'Ottocento. La veste data da De Quincey a questa specie di \"cursus vitae\" \u00e8 quella di un affascinante contenitore in cui trovano posto divagazioni, introspezioni, curiosit\u00e0, fatti di costume e informazioni mediche. Numerose appaiono, nel testo, le notizie biografiche relative alla fanciullezza e alla giovinezza errabonda dello scrittore, condite con citazioni colte in latino, greco, italiano e francese. Un accenno viene fatto anche ad alcune personalit\u00e0 letterarie dell'Inghilterra del tempo, e in primo luogo a Coleridge, amico dell'autore.\nPurtuttavia, al centro della narrazione, idolo e demone di De Quincey \u00e8 l'oppio, il cui consumo, se ha permesso allo scrittore di scoprire nuove sensazioni e di raggiungere una forma di illusoria libert\u00e0 spirituale, lo ha reso gradualmente schiavo, divenendo col tempo centro delle sue preoccupazioni quotidiane e della sua stessa esistenza. L'autore in nessun momento esprime una chiara condanna di questa sostanza, e, meno ancora, indulge in considerazioni di carattere moralistico. In piena epoca vittoriana (1856) Thomas de Quincey pot\u00e9 curare tranquillamente, come si \u00e8 accennato, una nuova edizione delle sue \"Confessioni\", ampliata in alcuni suoi punti, senza incontrare alcuna difficolt\u00e0 e anzi, con l'incondizionato appoggio dei suoi stessi editori.\nPensiero, stile e influenza.\nDe Quincey si inserisce nelle correnti romantiche sviluppatesi gi\u00e0 pienamente nell'Inghilterra del suo tempo: la delicata intimit\u00e0 dei sentimenti e le languide fantasie che percorrono tanta parte della sua produzione lo collocano a fianco delle grandi personalit\u00e0 letterarie del tempo e in particolare a Coleridge e Wordsworth, suoi amici nella vita oltre che nella creazione estetica. Alcune sue peculiarit\u00e0 in qualche modo ne fanno un anticipatore di tensioni e fermenti decadenti che avrebbero trovato in Francia la loro massima espressione nella seconda met\u00e0 dell'Ottocento. Insoddisfatto e sconvolto da inquietudini esistenziali che lo portarono ad andare oltre la banalit\u00e0 del reale, anche attraverso l'utilizzo di droghe, De Quincey tracci\u00f2, soprattutto nelle sue \"Confessioni\", un cammino poi ripreso da Charles Baudelaire, dichiaratosi suo incondizionato ammiratore, dai parnassiani e dai simbolisti. Negli Stati Uniti Edgar Allan Poe si riallacci\u00f2, in alcuni suoi immortali racconti, all'umorismo disincantato e \"nero\" del De Quincey traslandolo alla Baltimora di met\u00e0 Ottocento.. Anche gli scrittori argentini Jorge Luis Borges e Adolfo Bioy Casares hanno ammirato Thomas de Quincey a cui si sono talvolta ispirati.\nRiferimenti nella cultura di massa.\nDa \"Le confessioni di un mangiatore d'oppio\" \u00e8 stato tratto, nel 1962, un film americano dal titolo omonimo, diretto da Angel Zugsmith e interpretato dall\u2019attore Vincent Price.\nIl regista italiano Dario Argento ha voluto intitolare un suo film di successo \"Suspiria\" (1977), rendendo in tal modo volutamente omaggio a Thomas de Quincey e alle fantasie oniriche riportate dallo scrittore nel romanzo \"Suspiria de Profundis\" (1845). Pi\u00f9 in generale l'intera trilogia argentiana sulle Tre Madri, che oltre a \"Suspiria\" comprende \"Inferno\" (1980) e \"La terza madre\" (2007), \u00e8 stata profondamente ispirata dal \"Suspiria de Profundis\", ed in particolare dal capitolo \"Levana e le \"Nostre Signore del Dolore\"\". A questo libro si sono ispirati anche i registi Luigi Cozzi realizzando il film \"Il gatto nero\" (1989), e Luca Guadagnino con il film \"Suspiria\" nel 2018."}
{"id": "1367069", "revid": "713168", "url": "https://it.wikipedia.org/wiki?curid=1367069", "title": "Luigi Omodei", "text": "Biografia.\nFiglio di Agostino Omodei di Milano e marchese di Almonacid in Spagna, e della sua terza moglie Maria Pacheco de Moura di Madrid. La famiglia paterna era una nobile famiglia milanese che aveva il marchesato di Villanova e Piovera. Il cardinale Luigi Alessandro Omodei era suo zio e la sua figura fu importante per la carriera ecclesiastica di Luigi Omodei.\nPapa Alessandro VIII lo cre\u00f2 cardinale il 13 febbraio 1690."}
{"id": "1367087", "revid": "125036879", "url": "https://it.wikipedia.org/wiki?curid=1367087", "title": "Pierre Bonnard", "text": "Biografia.\nFiglio di un funzionario ministeriale, dopo il diploma in legge decide di dedicarsi alla pittura: a Parigi, nel 1888 segue i corsi dell'Accademia Julian e dell'Ecole des Beaux-Arts. In questo periodo conosce artisti come Paul S\u00e9rusier, Maurice Denis, Paul Ranson, \u00c9douard Vuillard e Ker-Xavier Roussel, con i quali forma il gruppo dei Nabis (dall'ebraico \"nabiim\", che significa profeti, ispirati) e con i quali espone al Salon des Ind\u00e9pendants a partire dal 1891. Il gruppo degli artisti Nabis nasce ufficialmente nell'ottobre del 1888, quando Paul S\u00e9rusier mostra loro un piccolo olio, un paesaggio dipinto a Pont-Aven sul coperchio di una scatola di sigari (conservato oggi al Mus\u00e9e d'Orsay di Parigi), eseguito secondo i consigli di Paul Gauguin: viene considerato il \u201ctalismano\u201d e diventa il simbolo del gruppo.\nAl pari degli altri artisti Nabis, Bonnard, che all'interno del gruppo conserv\u00f2 il titolo di \"Nabi japonard\", trae costante ispirazione dalle scienze occulte e dalla magia: le ricerche esoteriche lo allontanano progressivamente dal realismo e dal naturalismo impressionista e lo avvicinano ad una pittura simbolista, destando l'ammirazione del poeta Guillaume Apollinaire. I suoi modelli stilistici sono le opere del periodo bretone di Paul Gauguin e le stampe giapponesi, da cui assimila il tentativo di deformare la realt\u00e0 enfatizzando gli elementi suggestivi e carichi di significati simbolici; la sua reazione all'impressionismo si basa su una pittura pi\u00f9 meditata ma con un uso pi\u00f9 incisivo del colore. \nUna volta terminato il servizio militare, riprende la sua attivit\u00e0 parigina a Montmartre, in un \"atelier\" condiviso con Denis e Vuillard; espone per gli \"Ind\u00e9pendants\", centrando il successo con il cartellone pubblicitario per \"France-Champagne\" ed eseguendo bozzetti di costumi e decorazioni. Negli ultimi anni del diciannovesimo secolo, Bonnard si dedica anche alle arti applicate: le scenografie teatrali, le litografie e le illustrazioni del periodo sono caratterizzate da figure con ritmi sinuosi che si rifanno ai modelli giapponesi, all'art nouveau e alla traduzione dei nuovi lirismi di Mallarm\u00e9 e Verlaine; in questo periodo l'artista sviluppa uno stile essenzialmente decorativo, in cui le linee creano un complesso reticolo di arabeschi e di macchie dai colori vivaci. La visione prospettica viene abbandonata e le forme vengono portate tutte allo stesso livello, sulla superficie pittorica. Il suo stile suscita ammirazione e colpisce molto Henri de Toulouse-Lautrec, che vi trova motivi di ispirazione per i suoi manifesti.\nIl linguaggio pittorico di Bonnard \u00e8 totalmente diverso da quello delle avanguardie storiche rappresentate dai suoi coetanei Matisse e Kandinskij: sulla scia dei grandi esponenti dell'impressionismo, Bonnard dichiara in uno scritto di voler proseguire e sviluppare la loro ricerca per \"\u00absuperarli nelle loro impressioni naturalistiche del colore\u00bb\".\nAppartengono alla fine del secolo una maggiore attenzione alla manifestazione degli affetti intimi dei personaggi, come nella \"Madre e figlio\", le visioni di squarci parigini impreziosite da presenze umane vitali, come nel \"Les grands boulevards\", i ritratti femminili come l\"'Alexandre Natanson\" che rivelano una immediatezza e leggerezza di pennellata, una geniale intuizione per i soggetti scelti e una capacit\u00e0 di costruzione narrativa autonoma e personale. Dal 1900 in poi Bonnard continua a esporre con crescente successo e compie numerosi viaggi alla ricerca di nuovi soggetti. Nel 1926 compra una casa a Le Cannet, in Costa Azzurra, dove soggiorner\u00e0 a pi\u00f9 riprese. La luce e il fascino del \"Midi\" e la visione utopica del suo paesaggio come proiezione di un antico paradiso segnano per Bonnard una svolta stilistica significativa: la sua tavolozza si arricchisce di colori pi\u00f9 intensi e vivaci, tra cui predominano il giallo del sole mediterraneo e il blu intenso che indica la vastit\u00e0 del mare aperto.\nIn questo periodo l'artista attraversa un nuovo ripensamento dell'Impressionismo: alla presa diretta della realt\u00e0 si affianca un'atmosfera di malinconica lontananza. Si intensifica il suo interesse per le ambientazioni intimistiche, per le scene di toilette, per i nudi femminili assieme agli altri temi centrali della sua arte che continuano ad essere paesaggi, nature morte, ma che ora si fanno pi\u00f9 gioiosi e al contempo strazianti. I suoi lavori si caratterizzano, in questo periodo, di preminenti rapporti di luce fra figure e oggetti, di colori estremamente variegati attorno al madreperla. Nella fase di fusione tra tracce di luminescenza impressionistica e temi elaborati e studiati emerge la chiave di lettura e di riuscita delle sue opere, ossia la simbiosi tra narrazione figurativa e ritmo vitale. Muore a Le Cannet, nelle Alpi Marittime, il 23 gennaio 1947, 3 mesi e 20 giorni dopo aver tagliato il traguardo dei 79 anni.\nAttivit\u00e0 artistica.\nBonnard ha anche illustrato alcuni libri: \"La 628-E8\" (1908) e \"Dingo\" (1924), di Octave Mirbeau, e \"Histoires Naturelles\" (1945), di Jules Renard.\nMusei.\nElenco che dei musei che espongono opere dell'artista:"}
{"id": "1367088", "revid": "149485", "url": "https://it.wikipedia.org/wiki?curid=1367088", "title": "Hinkelien Schreuder", "text": "Specializzata nello stile libero e nel dorso vive ad Eindhoven dove studia fisioterapia e si allena nello stesso club del pluri-campione olimpico Pieter van den Hoogenband.\nFece il suo esordio internazionale nel 1999 ai Campionati europei junior di Mosca. Vincitrice di un oro mondiale in vasca corta, con record del mondo, nella 4x100\u00a0m sl a Shanghai nel 2006.\nHa inoltre conquistato numerosi ori ai Campionati europei in vasca corta sempre con le staffette olandesi.\nAttualmente detiene i seguenti record in vasca corta:\nPalmar\u00e8s.\nNel suo \"palmar\u00e8s\" si segnalano i seguenti risultati:"}
{"id": "1367089", "revid": "647919", "url": "https://it.wikipedia.org/wiki?curid=1367089", "title": "Legge Urbani", "text": ""}
{"id": "1367090", "revid": "114839705", "url": "https://it.wikipedia.org/wiki?curid=1367090", "title": "Tetranychus urticae", "text": "Il ragnetto rosso (\"T. urticae; T. telarius, E. althaeae\") \u00e8 uno dei pi\u00f9 pericolosi fitofagi della soia; \u00e8 un acaro polifago, infesta infatti molti ortaggi (pomodoro, fagiolo, ecc.), piante ornamentali arboree (\"Erythrina crista-galli, Ceiba\" sp., \"Jacaranda mimosifolia, Phytolacca dioica\") ed erbacee, e la maggior parte delle piante da frutto.\nQuesto acaro attacca generalmente la soia, ai margini degli appezzamenti, in prossimit\u00e0 di capezzagne e fossi aziendali; difatti esso proviene dai rifugi invernali dove le femmine adulte hanno svernato.\nGli attacchi sono molto frequenti in estate in presenza di determinate condizioni atmosferiche, a clima caldo-umido ma non piovoso che gli sono molto favorevoli.\nIl Ragnetto rosso infesta la pagina inferiore della foglia e, certe volte, anche i baccelli neoformati, nutrendosi del citoplasma.\nI danni si manifestano con intense depigmentazioni e bronzature sulle pagine fogliari, che causano sulle foglie stesse dei disseccamenti con cadute precoci; qualora le infestazioni siano gravi, il parassita pu\u00f2 formare sottili ragnatele tra le foglie e i fusti della pianta colpita. In pieno campo questo fitofago \u00e8 in grado di compiere 8-10 generazioni ogni anno, per poi svernare come le femmine adulte.\nMetodi di lotta.\nLa lotta contro il ragnetto rosso \u00e8, in certe situazioni, biologica e chimica.\nLe pullulazioni di quest'acaro possono anche essere frenate dalle piogge e dalle varie attivit\u00e0 predatorie della biocenosi.\nTra i nemici naturali vanno ricordati:\nLotta biologica.\nNella lotta biologica contro il ragnetto rosso sulla soia \u00e8 possibile utilizzare un acaro suo predatore (l'acaro fitoseide \"Phytoseiulus persimilis\") che, una volta distribuito sulle foglie, svolge un'ottima azione di controllo della popolazione di ragnetti rossi. Si tratta di una prova ancora in fase sperimentale, che prevede di lanciare il predatore in misura di 0,5-1 forma mobile per metro quadro con una soglia del fitofago pari a 0,1-0,2 acari per foglia (campione di 100 foglie).\nIl \"Phytoseiulus persimilis\" viene allevato in molte biofabbriche europee per la sua azione di controllo sulle popolazioni di ragnetto rosso, specialmente in ambiente protetto dove l'uso \u00e8 ormai consolidato.\nLotta chimica.\nI prodotti consigliati sono gli oli minerali leggeri di alto grado di insulfonabilit\u00e0 (oltre il 92%) come l'exitiazox, etoxazol e l'abamectina.\nL'intervento si effettua verso met\u00e0 luglio quando si raggiunge una soglia di due forme mobili per foglia su un campione di almeno 100 foglie; \u00e8 sconsigliato intervenire nuovamente dopo la fine di luglio se come risultato si ha una limitata presenza di acari lungo un lato dell'appezzamento; al fine di evitare la diffusione sulle coltivazioni, si deve intervenire in modo localizzato sulle stesse.\nSi possono utilizzare prodotti come:\nCon l'Etoxazol si interviene all'inizio dell'infestazione quando compaiono le prime forme giovanili. Il prodotto si diluisce in acqua e va irrorato sulle coltivazioni seguendo i dosaggi prescritti dal produttore.\nUn ulteriore aiuto \u00e8 fornito dall'applicazione di zolfo bagnabile che funge da repellente naturale."}
{"id": "1367091", "revid": "135224", "url": "https://it.wikipedia.org/wiki?curid=1367091", "title": "Feliks Feliksovi\u010d Jusupov", "text": "Biografia.\nPrimi anni.\nJusupov nacque nell'allora Impero russo. La famiglia della madre, gli Jusupov, discendevano dai Tatari e avevano acquisito nel corso degli anni diversi beni immobiliari in Siberia, traendo notevoli profitti dall'industria mineraria e dal commercio delle pelli. Il padre, il conte Feliks Feliksovi\u010d Sumarokov-\u0116l'ston, governatore generale di Mosca (1914-1915) e figlio del conte Feliks Nikolaevi\u010d Sumarokov-\u0116l'ston, in occasione del matrimonio con la principessa Zinaida Nikolaevna Jusupova il 4 aprile 1882, mantenne i cognomi di entrambe le dinastie. L'immensa fortuna della famiglia permise al figlio, avvenente giovane, di devolvere tempo e denaro a lavori caritatevoli e all'aiuto dei pi\u00f9 deboli. Diverse sono le possibili traslitterazioni dal russo, ossia \"Yussupov\", \"Yossopov\", \"Iusupov\", \"Youssoupov\", \"Youssoupoff\", o come \"Feliks\", \"Graf Sumarrokow-Elston\" (\u0433\u0440\u0430\u0444 \u0421\u0443\u043c\u0430\u0440\u043e\u043a\u043e\u0432-\u042d\u043b\u044c\u0441\u0442\u043e\u043d).\nNella sua autobiografia (trad. italiana \"Dalla Corte all'esilio\") Feliks raccont\u00f2 di aver passato molto tempo con gli zingari e di aver indossato spesso indumenti femminili. Usciva di notte con il fratello maggiore Nicola e, vestito da donna, partecipava sovente a feste in vari locali di San Pietroburgo, ottenendo lusinghieri consensi, senza essere riconosciuto. Diverse testimonianze lo ritenevano omosessuale e alcune lettere indirizzate alla famiglia facevano chiaro riferimento a una sua relazione con il granduca Dmitrij Pavlovi\u010d Romanov, cugino dello zar.\nNel 1908 il fratello maggiore Nicola mor\u00ec in un duello e il ventenne Feliks eredit\u00f2 il titolo principesco e l'intero patrimonio della famiglia. Dal 1909 al 1912 studi\u00f2 all'Universit\u00e0 di Oxford in Inghilterra. Si spos\u00f2 con la principessa Irina Aleksandrovna Romanova, nipote dello zar (figlia della sorella Xenia), il 22 febbraio 1914, nel palazzo Ani\u010dkov di San Pietroburgo. Ebbero un'unica figlia che chiamarono Irina, come la madre.\nL'omicidio di Rasputin e la fuga.\nL'assassinio di Rasputin, nel tentativo di salvare il vecchio regime al quale era da sempre fedele, avvenne nella notte tra venerd\u00ec 16 e sabato 17 dicembre 1916 (29-30 dicembre per il calendario gregoriano) a San Pietroburgo, nel fastoso palazzo sulla Moika appartenente agli Jusupov. Gli aristocratici congiurati avvelenarono i dolci e il Madera, il vino preferito dal monaco, allestendo nei sotterranei una sala da pranzo improvvisata; visto che il veleno tardava a fare effetto, gli spararono, gettando il corpo nel fiume Neva. Dopo due giorni il cadavere torn\u00f2 a riva e venne bruciato. \nLa famiglia Jusupov fu formalmente arrestata nella sua residenza fuori San Pietroburgo. Feliks riusc\u00ec a ritornare al palazzo e prendere due dipinti di Rembrandt e vari gioielli (tra cui la famosa perla Pelegrina), prima di fuggire con la moglie e la bambina in Crimea, dove, aiutati dal sovrano britannico Giorgio V, salparono sulla HMS Marlborough, insieme alla zarina madre Maria Feodorovna (sorella della regina vedova d'Inghilterra Alessandra) e alle due figlie, per Jalta e poi Malta. Attraversata l'Italia, raggiunsero Parigi, dove soggiornarono per cinque giorni all'H\u00f4tel Vend\u00f4me, per poi raggiungere Londra. Nel 1920 la coppia ritorn\u00f2 a Parigi e risiedette in \"Rue Gutenberg\", a Boulogne-sur-Seine, dove rimase per il resto della sua vita.\nGli ultimi anni.\nNel 1932 fecero causa alla Metro-Goldwyn-Mayer per la proiezione del film \"Rasputin e l'imperatrice\", sulla morte di Grigorij Rasputin, e due anni dopo ottennero un risarcimento di 25\u00a0000 sterline, somma considerevole ai tempi.\nNegli anni cinquanta, quando era a Parigi, Piero Angela aveva letto un suo libro sul caso Rasputin. Il giornalista italiano, che all'epoca intervistava personaggi illustri a casa loro, scoperto che viveva ancora a Parigi, riusc\u00ec a rintracciarlo e gli telefon\u00f2. Il principe Jusupov fu molto gentile, ma non volle concedergli un'intervista e fu la sola volta che Angela ebbe un rifiuto.\nFeliks mor\u00ec a Parigi nel 1967: fu tumulato con la moglie e la madre al cimitero russo di Nostra Signora dell'Assunzione a Sainte-Genevi\u00e8ve-des-Bois, nell'Essonne.\nDiscendenza.\nLa famiglia si estinse nella linea maschile: anche Irina ebbe quattro femmine."}
{"id": "1367095", "revid": "729019", "url": "https://it.wikipedia.org/wiki?curid=1367095", "title": "Rima Wakarua", "text": "Biografia.\nNato nella provincia di Auckland, figlio di padre M\u0101ori (anch'egli giocatore in posizione di terza linea e attivo in una squadra di \"seniores\" anche in tarda et\u00e0) e madre scozzese, Wakarua giunse in Italia nel 1999, in quanto chiuso nel ruolo di mediano d'apertura nel suo club d'origine (il North Harbour) da Frano Botica.\nA ingaggiare la giovane apertura (capace di giocare anche come estremo) neozelandese fu il Rovato, poi divenuto Leonessa; nella squadra bresciana vinse per quattro stagioni consecutive la classifica marcatori di serie A e nel 2003 contribu\u00ec alla promozione della squadra nel Super 10.\nNel 2002, grazie alle norme IRB, fu naturalizzato per la FIR e divenne idoneo a rappresentare l', cosa della quale approfitt\u00f2 il C.T. della Nazionale John Kirwan: questi convoc\u00f2 Wakarua per la in Australia e lo fece esordire in corso di torneo contro .\nWakarua fu utilizzato anche da Pierre Berbizier nel Sei Nazioni 2004, poi in un'altra serie di \"test\" autunnali del 2004 e 2005; al novembre di tale anno risale l'ultimo dei suoi 11 incontri in azzurro (con 99 punti, frutto di 15 trasformazioni, un \"drop goal\" e 22 calci piazzati).\nNel 2005 si trasfer\u00ec al GRAN Parma, militando nella quale stabil\u00ec il record di punti segnati da un singolo giocatore in una gara del Super 10 (contro l'AlmavivA Capitolina il 23 dicembre 2006, 58-20 con 48 punti personali, frutto di 4 mete, 5 trasformazioni e 6 calci piazzati e, successivamente, raggiunse i 1.000 punti nella competizione (nel novembre 2007).\nAl termine della stagione 2007-08 Wakarua lasci\u00f2 il GRAN Parma e firm\u00f2 un contratto per i Cavalieri di Prato, in serie A/1.\nAlla fine del quadriennio, in cui il club \u00e8 passato dalla seconda divisione alla finale del campionato di Eccellenza 2011-12, Wakarua \u00e8 divenuto giocatore-allenatore dell'Unione Prato Sesto, in serie B. Al termine della prima stagione, ha ottenuto con questi ultimi la promozione in A2."}
{"id": "1367097", "revid": "1543377", "url": "https://it.wikipedia.org/wiki?curid=1367097", "title": "Lop Nur", "text": "Il Lop Nur (), noto anche come Lop Nor, era un lago salato della Cina nord-occidentale che attualmente si presenta come un letto lacustre incrostato di sale. \u00c8 situato nel bacino del Tarim, nella parte orientale del deserto del Takla Makan, nella Regione Autonoma Uigura dello Xinjiang, ed \u00e8 una delle aree pi\u00f9 desolate della Cina.\nL'antico lago, che negli anni '50 occupava una superficie di circa 2000\u00a0km\u00b2, cess\u00f2 di esistere verso il 1970 in seguito al completamento delle opere di irrigazione e alla costruzione di una serie di bacini artificiali lungo il corso medio del fiume Tarim, uno dei suoi antichi immissari. Secondo analisi effettuate con il metodo del carbonio-14 da un team di scienziati cinesi nel 1980-81, da circa 20.000 anni nell'area sarebbe costantemente esistito un lago di dimensioni variabili, nonostante le condizioni climatiche locali siano spesso variate da aride a estremamente aride. Dopo la scomparsa delle acque del lago, l'area del Lop Nur ha sperimentato un aumento dell'erosione eolica e delle incrostazioni di sale. La crosta di sale attualmente ricopre 21.000\u00a0km\u00b2, e gli yardang (crinali di sale dalla forma irregolare) occupano quasi 3100\u00a0km\u00b2.\nL'area del Lop Nur non \u00e8 pi\u00f9 abitata permanentemente dal 1920 circa, quando le bande di uiguri che vi abitavano abbandonarono il bacino dopo che un'epidemia uccise molti di loro. Tra gli animali che popolano la regione vi sono pochi esemplari selvatici di cammello della Battriana. Tra il 1964 e il 1996 la regione venne usata a intermittenza dai cinesi come sito per test di esplosioni nucleari sotterranee e atmosferiche. Il termine generico \"nur\" deriva dalla parola mongola \"nuur\" (\u00ablago\u00bb)."}
{"id": "1367098", "revid": "729019", "url": "https://it.wikipedia.org/wiki?curid=1367098", "title": "David Dal Maso", "text": "Biografia.\nDal Maso proviene dalle giovanili del Badia, dove mosse i suoi primi passi rugbistici. Esord\u00ec in A1 con il Rovigo e quasi subito ebbe il suo debutto internazionale, ad Apia, nel luglio 2000, contro .\nDopo essere stato utilizzato nel Sei Nazioni 2001, passarono circa tre anni prima di essere schierato nuovamente in azzurro. Nel frattempo trasferitosi al Benetton Treviso, fu campione d'Italia per la prima volta nel 2006, anno in cui lasci\u00f2 il club veneto per trasferirsi al Calvisano.\nNel club lombardo si laure\u00f2 campione d'Italia una seconda volta, nel 2007-08. Dopo la finale di serie A1 2010-11, in cui Calvisano guadagn\u00f2 la promozione in Eccellenza sconfiggendo Reggio Emilia, Dal Maso fece seguito alla sua manifestata in precedenza intenzione di ritirarsi, a seguito di un infortunio all'occhio sinistro."}
{"id": "1367100", "revid": "648655", "url": "https://it.wikipedia.org/wiki?curid=1367100", "title": "Tallero del Vallese", "text": "Il tallero \u00e8 stata una moneta d'argento emessa nel cantone Vallese fino al 1798. Era suddiviso in 40 \"Batz\", ognuno di 4 \"creuzer\". Fu sostituito dal Frank della Repubblica elvetica nel 1798. Le monete del Vallese furono quasi tutte coniate dai vescovi. \nMonete.\nLe prime monete assimilabili al tallero sono dei Guldiner coniati nel 1498.\nAlla fine del XVIII secolo erano coniate monete di biglione dal valore di 1, 2, 4, 6 e 12 Kreuzer; le monete da 2 e 4 Kreuzer erano anche denominate da \u00bd ed 1 batz. Nel 1777 fu coniata anche una moneta d'argento da 20."}
{"id": "1367102", "revid": "729019", "url": "https://it.wikipedia.org/wiki?curid=1367102", "title": "Malcolm O'Kelly", "text": "Biografia.\nNato a Chelmsford, nella contea inglese dell'Essex da genitori irlandesi ma cresciuto a Dublino, nel cui Trinity College si laure\u00f2 in ingegneria, O'Kelly entr\u00f2 nella provincia del nel 1995, inizialmente rappresentandolo a livello di campionato interprovinciale.\nTra il 1997 e il 1999 fu ai e alla fine del 1997 esord\u00ec in Nazionale irlandese a Dublino contro la ; due anni dopo fu alla nel Regno Unito.\nNel 2001 prese parte al \"tour\" dei British Lions in Australia, pur senza mai scendere in campo in alcun \"test match\" (assomm\u00f2 cinque presenze negli incontri infrasettimanali), e debutt\u00f2 in Celtic League con la provincia di .\nIn Nazionale fu presente al Cinque Nazioni 1998 poi successivamente a tutti i Sei Nazioni dal al e, successivamente, a quelli del e , quest'ultimo conclusosi con il Grande Slam irlandese dopo 61 anni, e che chiuse la carriera internazionale di O'Kelly, che comprende anche la partecipazione alle Coppe del Mondo del 2003 e del 2007.\nAl suo palmar\u00e8s si aggiungono anche una seconda Celtic League nel 2008 e, nel 2009, il titolo di campione d'Europa.\nIl ritiro avvenne alla fine della stagione 2009-10, a quasi 36 anni.\nVanta inoltre quattro inviti nei , il primo dei quali nel 2000 e il pi\u00f9 recente nel 2010, che fu anche l'ultimo incontro in assoluto della sua carriera, contro un XV dell' a Twickenham."}
{"id": "1367104", "revid": "125741946", "url": "https://it.wikipedia.org/wiki?curid=1367104", "title": "Deivid", "text": "Carriera.\nSi \u00e8 trasferito dal Santos, dove giocava in coppia con Robinho, allo Sporting Lisbona all'inizio della stagione 2005/06 per una somma di 3.5 milioni di euro. Questa \u00e8 stata la seconda volta che ha cercato fortuna in Europa dopo un breve passaggio in Francia, terminato circa un anno prima, ed \u00e8 andata meglio per il giocatore, che ha ottenuto 36 presenze e 11 reti.\nDeivid venne acquistato dal Fenerbah\u00e7e SK nell'agosto del 2006 per una spesa di 4.5 milioni di euro. Ha segnato la seconda rete all'88 minuto contro il Trabzonspor il 13 maggio 2007 ed ha aiutato il Fenerbah\u00e7e a conquistare la Super Lega turca.\nDeivid ha invece dimostrato il contrario, diventando uno dei giocatori determinanti durante il precampionato e segnando una rete importante contro il Be\u015fikta\u015f J.K nella finale di Supercoppa di Turchia e segnando il gol decisivo contro l'Inter nel primo incontro della UEFA Champions League 2007/08 allo Stadio Fenerbah\u00e7e \u015e\u00fckr\u00fc Sara\u00e7o\u011flu il 19 settembre 2007.\nNella Champions League 2007-2008 Deivid segna una doppietta contro il Siviglia, conducendo il Fenerbah\u00e7e per la prima volta nella storia ad uno storico quarto di finale.\nAi primi di agosto 2010, il Fenerbah\u00e7e ha annunciato che il club e Deivid hanno rescisso consensualmente il contratto e successivamente Deivid \u00e8 stato tesserato dal Flamengo.\nAllenatore.\nNel 2015 diventa il nuovo allenatore del Cruzeiro al posto di Mano Menezes."}
{"id": "1367105", "revid": "125373481", "url": "https://it.wikipedia.org/wiki?curid=1367105", "title": "Gy\u00f6rgy S\u00e1rosi", "text": "Occupa l'89\u00aa posizione nella speciale classifica dei migliori calciatori del XX secolo pubblicata dalla rivista \"World Soccer\".\nEra il fratello maggiore di B\u00e9la S\u00e1rosi. e di L\u00e1szl\u00f3 S\u00e1rosi (1913), nuotatore e giocatore di pallanuoto.\nBiografia.\nNato da padre ungherese di origine croata (cognome originario \"Stefancsics\") e da madre italiana, pass\u00f2 la giovinezza a Budapest dove inizi\u00f2 anche a studiare giurisprudenza.\nCaratteristiche tecniche.\nGiocatore.\nEra un centravanti con un'ottima media realizzativa.\nCarriera.\nGiocatore.\nClub.\nInizialmente S\u00e1rosi gioc\u00f2 in varie posizioni nel Ferencv\u00e1rosi TC e nella nazionale ungherese. Pur essendo essenzialmente un attaccante, poteva giocare anche come difensore centrale. Vinse con il Ferencv\u00e1rosi TC cinque campionati tra il 1932 e il 1941, oltre alla Coppa dell'Europa Centrale 1937, quando, sotto una pioggia battente, segn\u00f2 da capitano 3 gol nella vittoria della squadra contro la Lazio per 5-4.\nNazionale.\nHa giocato in totale 62 partite con la nazionale magiara segnando 42 gol, dall'esordio il 21 maggio 1931 a Belgrado contro la ; tra le sue gare in nazionale va ricordata la partita di Coppa Internazionale del 19 settembre 1937 a Budapest contro la , vinta dagli ungheresi per 8\u20133, quando in 51 minuti, tra il 34' e l'85', segn\u00f2 7 reti. La sua ultima partita in nazionale fu da lui disputata il 7 novembre 1943, ancora a Belgrado, contro la rappresentativa della .\nAi Mondiali ha segnato 6 gol in totale, di cui 1 nell'edizione del 1934 e 5 in quella del 1938 con la fascia di capitano della nazionale ungherese, compreso quello segnato nella finale contro l', persa per 2-4. Avendo realizzato un gol anche negli ottavi, nei quarti e nelle semifinali del Mondiale 1938, \u00e8 uno dei tre giocatori, insieme all'uruguayano Ghiggia e al brasiliano Jairzinho, ad aver segnato almeno un gol in ogni partita di un'edizione della rassegna iridata, finale compresa.\nAllenatore.\nTerminata la carriera agonistica da calciatore, S\u00e1rosi si trasfer\u00ec in Italia nel 1947 e intraprese quella di allenatore di diverse squadre, tra cui il Bologna, la Lucchese Libertas (dove fu esonerato all'undicesima giornata dopo la sconfitta casalinga contro l'Udinese e sostituito da Ivo Fiorentini, a cui subentr\u00f2 alla quinta giornata di ritorno) il , la Juventus (con la quale vinse lo scudetto 1951-1952), il Genoa (dove cur\u00f2 a lungo anche il vivaio giovanile), la Roma, e il Brescia. Ebbe una breve esperienza in Svizzera al Lugano.\nTornato in Italia, allen\u00f2 in Serie D e Promozione il sodalizio genovese Gruppo C.\nAllenatore esperto, fu ritenuto dal Corriere dello Sport uno dei pi\u00f9 abili scopritori di talenti, capace di valorizzare giocatori come Primo Sentimenti."}
{"id": "1367113", "revid": "123439813", "url": "https://it.wikipedia.org/wiki?curid=1367113", "title": "Forca (attrezzo)", "text": "La forca o forcone \u00e8 un attrezzo agricolo affine al rastrello, usato per la raccolta di fieno e paglia essiccata, ma anche atto alla raccolta di letame, terriccio e pollina.\nLa sua parte anteriore \u00e8 composta da 2-5 denti detti rebbi, generalmente metallici. Il manico pu\u00f2 essere sia di legno che in ferro (o anche in plastica dura); la sua lunghezza varia, come nel rastrello, dai 35 ai 70 cm.\nIl successo di questo attrezzo e la sua rapida diffusione cominciarono all'inizio del Medioevo. In origine erano particolarmente apprezzate forche con denti legnosi di cornacea, facili da costruire ma meno resistenti all'uso. In seguito le forche con denti in metallo furono usate anche come armi. Prima dell'industrializzazione la forca era considerata indispensabile nel lavoro rurale, ma \u00e8 tuttora uno strumento diffuso in tutti i continenti.\nIn passato, soprattutto nel basso medioevo, era una delle armi simbolo delle rivolte contadine e delle sommosse dei ceti meno abbienti, in quanto era uno dei pochi strumenti a disposizione dei poveri di una certa utilit\u00e0 per il combattimento, data la sua leggerezza, la facilit\u00e0 di uso, la resistenza e la disponibilit\u00e0 in gran numero. Spesso per renderla pi\u00f9 simile a un'arma veniva inastata."}
{"id": "1367115", "revid": "125727384", "url": "https://it.wikipedia.org/wiki?curid=1367115", "title": "Citrus \u00d7 unshiu", "text": "Il Citrus unshiu (detto comunemente miyagawa o myacawa) \u00e8 una specie di agrume, un mandarancio, senza semi e facile da sbucciare. \u00c8 conosciuto anche come miyagawa o myacawa, unshu mikan, mandarino satsuma e arancia satsuma. \u00c8 di origine cinese, chiamato pi\u00f9 tardi Unsyu (Wenzhou), Cina, ma introdotto in occidente dal Giappone dove viene chiamato satsuma o mikan.\nNomenclatura.\nIl citrus unshiu in Cina \u00e8 conosciuto come \"w\u0113nzh\u014du m\u00ecg\u0101n\" (cinese semplificato: \u6e29\u5dde\u871c\u67d1; cinese tradizionale: \u6eab\u5dde\u871c\u67d1), e \"mikan\" in Giappone (o formalmente \"unsh\u016b mikan\" (\u6e29\u5dde\u871c\u67d1), leggendo in giapponese i caratteri cinesi recepiti nella lingua). In entrambe le lingue, il nome significa \"miele di agrumi di Wenzhou\" (citt\u00e0 nella provincia dello Zhejiang in China). Un nome cinese alternativo \u00e8: \u65e0\u6838\u6854; pinyin: \"w\u00fah\u00e9 j\u00fa\", che significa \"mandarino senza semi\".\n\"Satsuma\", uno dei nomi comuni per questo frutto, deriva dall'ex provincia di Satsuma in Giappone, da cui questi frutti sono stati esportati per la prima volta in Occidente.\nClassificazione.\nNel sistema di classificazione Tanaka, il \"Citrus unshiu\" \u00e8 considerato una specie separata dal mandarino. Nel sistema Swingle invece, gli unshiu sono considerati un gruppo di variet\u00e0 di mandarini. L'analisi genetica ha dimostrato che il Satsuma \u00e8 un ibrido mandarino-pomelo, con il 22% del suo genoma, una proporzione maggiore rispetto alla maggior parte dei mandarini, proveniente dal pomelo. \u00c8 nato quando un mandarino della variet\u00e0 huanglingmiao/kishu a basso contenuto di pomelo (immesso in \"C. reticulata\" da Tanaka) \u00e8 stato incrociato con un pomelo o un ibrido di pomelo, quindi la coltivazione risultante \u00e8 stata incrociata con un altro mandarino huanglingmiao/kishu.\nMorfologia.\nLa pianta ha una forma arborea di bassa statura, con chioma fitta. La foglia \u00e8 lanceolata e ampia, mentre il frutto \u00e8 di forma tondeggiante, leggermente schiacciata all'estremit\u00e0 superiore e inferiore (oblata) ed \u00e8 piuttosto dolce se paragonato a molti altri agrumi. Le dimensioni del frutto sono pi\u00f9 o meno quello degli altri mandaranci (\"Citrus reticulata\"). I Satsuma sono noti per la loro buccia morbida e vellutata e sono molto facili da sbucciare rispetto a molti altri agrumi. La buccia \u00e8 gialla o verde intenso, anche a maturazione avvenuta; la colorazione infatti dipende spesso dal clima; i satsuma coltivati in zone umide possono essere maturi mentre la buccia \u00e8 ancora verde, mentre quelli coltivati in zone con temperature notturne fredde possono avere una buccia di colore arancione rossastro brillante. La polpa \u00e8 particolarmente delicata ed ha un colore arancione, simile a quella dei mandarini, la buccia \u00e8 piuttosto sottile; la polpa \u00e8 spesso priva di semi. \u00c8 resistente al freddo.\nIl frutto ha una maturazione precoce (tra ottobre e dicembre) e risulta essere molto apprezzato come primizia. Il frutto resiste sulla pianta anche fino a primavera, ma perde quasi tutto il suo sapore, per cui viene lasciato sulle piante solamente con funzione ornamentale.\nStoria.\nI gesuiti portarono gli unshiu dall'Asia al Nord America nel XVIII secolo, iniziando a coltivarli nella propria piantagione a New Orleans in Louisiana (allora parte della Nuova Spagna). La via comunale \"Orange\" a New Orleans, in origine si chiamava \"Rue Des Orangers\" e sede del frutteto dei Gesuiti. In seguito i frutteti sono stati spostati pi\u00f9 a sud nella Plaquemines Parish per fornire una maggiore protezione dalle gelate arrivando fino ai giorni nostri. La famiglia Becnel \u00e8 il pi\u00f9 grande produttore di agrumi della Louisiana.\nIl frutto \u00e8 diventato molto comune negli Stati Uniti a partire dalla fine del XIX secolo. Nel 1878, durante il periodo Meiji, gli \"Owari mikan\" furono portati negli Stati Uniti dalla provincia di Satsuma a Ky\u016bsh\u016b, Giappone, dalla coniuge del ministro americano in Giappone, il generale \"Van Valkenberg\", che li ribattezz\u00f2 satsumas. Tra il 1908 e il 1911 circa un milione di alberi di Owari mikan furono importati in tutti gli stati della bassa costa del Golfo. Gli Owari sono ancora comunemente coltivati in Florida. Le citt\u00e0 di Satsuma, Alabama; Satsuma, Florida; Satsuma, Texas; e Satsuma, Louisiana prendono il nome da questo frutto. Nel 1920 Jackson County nella Florida Panhandle si era proclamata la \"Satsuma Capital of the World\" (\"Capitale mondiale del satsuma\"), Tuttavia, l'industria commerciale \u00e8 stata profondamente danneggiata da uno sbalzo termico di \u221213.3\u00a0\u00b0C (8.1\u00a0\u00b0F) nel 1911, da un uragano nel 1915 e da un periodo molto freddo alla fine degli anni '30.\nDistribuzione.\n\"Citrus unshiu\" \u00e8 coltivato tra l'altro in Giappone, Spagna, Italia, Cina centrale, Corea, Stati Uniti, Sud Africa, Sud America, Nuova Zelanda e intorno al Mar Nero.\nIn Italia \u00e8 coltivato con successo in Sicilia, Puglia, Calabria e Basilicata."}
{"id": "1367118", "revid": "729019", "url": "https://it.wikipedia.org/wiki?curid=1367118", "title": "Rapha\u00ebl Iba\u00f1ez", "text": "Biografia.\nNato a Dax, fu nel locale club che Iba\u00f1ez crebbe e nel quale esord\u00ec in campionato; le sue prestazioni lo misero in luce anche a livello internazionale, tanto da essere convocato per il Cinque Nazioni 1996, nel quale debutt\u00f2 in un incontro con il .\nIl suo secondo incontro fu un anno pi\u00f9 tardi, la finale di Coppa FIRA 1995/97 persa dalla 32-40 contro l' a Grenoble; dal al non manc\u00f2 pi\u00f9 un'edizione del Cinque / Sei Nazioni.\nNel 1998 si trasfer\u00ec al Perpignano; nel 1999 partecip\u00f2 con la alla sua prima Coppa del Mondo (6 incontri, tutti da titolare, finalista del torneo) e, nel 2000, al Castres, fino al 2003, anno in cui disput\u00f2 la sua seconda Coppa del Mondo, in Australia, disputandovi altri sei incontri, di cui cinque da titolare, e classificandosi con la Francia quarto assoluto.\nDal 2003 in Inghilterra, milit\u00f2 per un biennio nei Saracens, per poi essere ingaggiato dai London Wasps, club al quale Iba\u00f1ez deve tutto il suo palmar\u00e8s: vittoria nella coppa Anglo-Gallese nel 2005-06, Heineken Cup nel 2006-07 e titolo inglese nel 2007-08.\nPrese anche parte, da capitano stante l'indisponibilit\u00e0 di Fabien Pelous, alla , nella quale disput\u00f2 sei incontri, classificandosi di nuovo quarto come quattro anni prima.\nDopo la Coppa del Mondo annunci\u00f2 il suo ritiro definitivo dalle gare internazionali; a febbraio 2008 gli Wasps e Iba\u00f1ez concordarono l'allungamento di un anno del contratto del giocatore, in scadenza al giugno successivo: tale estensione previde che Iba\u00f1ez fosse, oltre che giocatore della prima squadra, della quale era divenuto capitano per averne rilevato i gradi dal ritirato Lawrence Dallaglio, anche allenatore degli avanti delle giovanili del club.\nDopo una serie di infortuni, tuttavia, il 17 febbraio 2009, giorno del suo 36\u00ba compleanno, su consiglio dei medici che avevano riscontrato seri rischi di traumi cranici, Iba\u00f1ez decise di abbandonare con effetto immediato l'attivit\u00e0 di giocatore.\nAl suo attivo anche due incontri con i Barbarians.\nRapha\u00ebl Iba\u00f1ez \u00e8 anche commentatore televisivo: tra le sue collaborazioni pi\u00f9 recenti figura quella con la BBC durante gli incontri del Sei Nazioni 2009, nonch\u00e9 con la catena francese Canal+.\nA maggio 2010, infine, \u00e8 giunta la nomina a sottosegretario presso il ministero della sanit\u00e0 e dello sport con delega alle politiche sportive.\nIl 12 aprile 2012 subentra a Marc Delpoux come allenatore del club di rugby XV Union Bordeaux B\u00e8gles, militante in Top 14."}
{"id": "1367120", "revid": "205250", "url": "https://it.wikipedia.org/wiki?curid=1367120", "title": "Giannino Marzotto", "text": "Carriera.\nGiannino era esponente dei Marzotto, nota famiglia di imprenditori del settore tessile. Figlio del conte Gaetano \"iunior\", inizi\u00f2 a correre nel 1948; amico di Enzo Ferrari, aveva una passione profonda per le auto.\nRiusc\u00ec a vincere due Mille Miglia, l'edizione del 1950 e del 1953, e ad arrivare 5\u00ba assoluto nel circuito francese di Le Mans alla classica 24 ore. Ha anche partecipato due volte nella Coppa d'Oro delle Dolomiti, finendo primo nel 1950 e secondo nel 1952.\nSi fece costruire una Ferrari particolarissima, la 212 Export \"Uovo\", progettata per la Mille Miglia: aveva una carrozzeria molto tondeggiante, con la griglia del radiatore praticamente tonda.\n\u00c8 deceduto il 14 luglio 2012 all'et\u00e0 di 84 anni; riposa nella tomba di famiglia nel cimitero di Valdagno."}
{"id": "1367122", "revid": "97117166", "url": "https://it.wikipedia.org/wiki?curid=1367122", "title": "Colapesce", "text": ""}
{"id": "1367130", "revid": "174925", "url": "https://it.wikipedia.org/wiki?curid=1367130", "title": "Quaser", "text": ""}
{"id": "1367133", "revid": "131358", "url": "https://it.wikipedia.org/wiki?curid=1367133", "title": "Yuri Aleksejevi\u010d Gagarin", "text": ""}
{"id": "1367134", "revid": "729019", "url": "https://it.wikipedia.org/wiki?curid=1367134", "title": "Andrea Masi", "text": "Intrapresa l'attivit\u00e0 tecnica, lavora in Inghilterra come responsabile della scuola giovanile del , suo ultimo club professionistico.\nBiografia.\nEsordiente in campionato a 16 anni (15 novembre 1997) con la maglia del club della sua citt\u00e0 natale come mediano d'apertura (ruolo nel quale, come ammise pi\u00f9 tardi, era limitato tecnicamente perch\u00e9 non sa calciare), Masi fu anche molto precoce nel suo progresso di carriera internazionale: gioc\u00f2 nelle rappresentative azzurre giovanili, sempre come apertura, e il 26 agosto 1999, a 18 anni e mezzo, esord\u00ec in Nazionale di rugby a 15 dell'Italia, in un incontro con la , schierato nel ruolo di tre quarti centro dal suo concittadino, il C.T. Massimo Mascioletti, proprio allo stadio Tommaso Fattori dell'Aquila.\nPer i tre anni e mezzo successivi a quell'esordio Masi non ebbe pi\u00f9 esperienze internazionali: il nuovo tecnico della Nazionale Brad Johnstone non lo schier\u00f2 mai; lo fece il sostituto di Johnstone, John Kirwan, che lo impieg\u00f2 in 3 incontri del Sei Nazioni 2003 nel ruolo di centro; in quello stesso anno Masi pass\u00f2 al Viadana, e fu tra i convocati alla che si tenne in Australia.\nAnche Pierre Berbizier, subentrato a Kirwan sulla panchina della Nazionale, utilizz\u00f2 Masi con frequenza, ma un infortunio nella seconda met\u00e0 del 2005 al tendine rotuleo tenne per diversi mesi il giocatore fuori attivit\u00e0.\nNel 2006 Masi si trasfer\u00ec in Francia al Biarritz; Berbizier lo convoc\u00f2 tra i trenta azzurri per la francese.\nNel Sei Nazioni 2008 Nick Mallett, a sua volta avvicendatosi con Berbizier alla guida tecnica della Nazionale italiana, impieg\u00f2 Masi come apertura per tutti i cinque incontri del torneo, ruolo poi occupato da Andrea Marcato durante il successivo \"tour\" di met\u00e0 anno, nel quale Masi torn\u00f2 a giocare come estremo.\nDal 2009 al 2011 Masi milit\u00f2 nel , club parigino, sotto la conduzione dello stesso Berbizier.\nNel Sei Nazioni 2011, impiegato dapprima come ala e successivamente come estremo, fu protagonista nella vittoriosa partita contro la , nella quale marc\u00f2 l'unica meta azzurra; la prestazione gli valse la nomina a miglior giocatore di tale edizione del torneo.\nA giugno 2011 Masi fu ingaggiato dalla \"franchise\" italiana di Celtic League degli e, in settembre, prese parte alla in Nuova Zelanda.\nCon lo scioglimento degli Aironi a fine stagione, a luglio 2012 Masi si trasfer\u00ec in Inghilterra per disputare la Premiership con la formazione degli .\nNel 2015 fu convocato per la ma dopo solo 8 minuti di gioco, durante la prima partita della nazionale contro la , si infortun\u00f2 al tendine di Achille chiudendo anticipatamente il suo quarto mondiale.\nNon essendo riuscito a recuperare completamente dall'infortunio, il 22 giugno 2016 annunci\u00f2 il suo ritiro dal rugby a 35 anni da poco compiuti.\nA giugno 2017 il annunci\u00f2 Andrea Masi quale responsabile della propria accademia giovanile."}
{"id": "1367143", "revid": "105826", "url": "https://it.wikipedia.org/wiki?curid=1367143", "title": "Nicola II Romanov", "text": ""}
{"id": "1367145", "revid": "729019", "url": "https://it.wikipedia.org/wiki?curid=1367145", "title": "Manuel Dallan", "text": "Biografia.\nCresciuto rugbisticamente, al pari di suo fratello minore Denis che pi\u00f9 avanti ne segu\u00ec le tracce, ad Asolo, Manuel Dallan entr\u00f2 nel rugby nazionale di vertice nel 1995 allorch\u00e9 debutt\u00f2 in prima squadra nel Benetton Treviso, club nel quale milit\u00f2 per undici stagioni e al quale \u00e8 legata gran parte della carriera internazionale e tutto il palmar\u00e8s.\nL'allora C.T. Georges Coste convoc\u00f2 Dallan in Nazionale alla fine del 1997, per i \"test match\" autunnali che vedevano gli \"Azzurri\" contrapposti ad (squadra contro la quale Dallan debutt\u00f2), e .\nFu utilizzato solo saltuariamente dai tecnici successivi, Johnstone e Kirwan, anche se quest'ultimo lo incluse nella rosa azzurra alla , che cos\u00ec pot\u00e9 vantare due coppie di fratelli (gli altri essendo i Bergamasco, Mauro e Mirco).\nA tutt'oggi il pi\u00f9 recente incontro di Manuel Dallan in Nazionale risale al Sei Nazioni 2004, al Flaminio contro la .\nNel 2006, dopo 7 scudetti, 2 Coppe Italia e una Supercoppa, Dallan si trasfer\u00ec al Petrarca Padova, club nel quale rimase due stagioni.\nNell'estate del 2008, insieme al fratello Denis, viene ingaggiato dal , squadra nella quale termina la sua carriera professionistica alla fine della stagione 2009-10."}
{"id": "1367146", "revid": "767487", "url": "https://it.wikipedia.org/wiki?curid=1367146", "title": "Pupe calde e mafia nera", "text": "Pupe calde e mafia nera (\"Cotton Comes to Harlem\") \u00e8 un film del 1970, diretto da Ossie Davis.\n\u00c8 considerato il prototipo del genere blaxploitation. Tratto da un romanzo giallo dello scrittore Chester Himes, il film ha avuto due seguiti: \"Harlem Detectives\", diretto nel 1972 da Mark Warren, e \"Rabbia ad Harlem\", diretto nel 1991 da Bill Duke.\nTrama.\nGravedigger Jones (Godfrey Cambridge) e Coffin Ed Johnson (Raymond St. Jacques) sono due poliziotti afroamericani dai modi bruschi e dalla reputazione da veri duri. Sulla loro strada trovano il reverendo Deke O'Malley (Calvin Lockart), che estorce del denaro alla gente afroamericana promettendo loro una vita migliore in Africa."}
{"id": "1367148", "revid": "6923", "url": "https://it.wikipedia.org/wiki?curid=1367148", "title": "Bolla immobiliare", "text": "La bolla immobiliare \u00e8 un tipo di bolla speculativa che si presenta periodicamente nei mercati immobiliari locali, o anche su scala globale. \u00c8 caratterizzata da un rapido aumento dei prezzi immobiliari che si portano a livelli insostenibili in rapporto ai redditi medi o ad altri parametri economici.\nNel settore immobiliare, i fondamentali possono essere stimati dai rendimenti da locazione (dove gli immobili sono considerati in modo simile alle azioni e ad altre attivit\u00e0 finanziarie) o basati su una regressione dei prezzi effettivi su un insieme di variabili della domanda e/o dell'offerta.\nL'economista americano Robert Shiller del Case\u2013Shiller Home Price Index dei prezzi delle case in 20 citt\u00e0 metropolitane degli Stati Uniti ha indicato il 31 maggio 2011 che un \"Home Price Double Dip [\u00e8] confermato\" e la rivista britannica The Economist sostiene che gli indicatori del mercato immobiliare possono essere utilizzati per identificare le bolle immobiliari.\nA partire dal 2003 numerosi analisti economici sostengono l'esistenza di una bolla immobiliare globale. Le bolle immobiliari sono generalmente seguite da consistenti diminuzioni dei prezzi immobiliari, anche con punte del 60% dei valori reali (come avvenne, per esempio, a Roma, negli anni '90) che possono portare molti proprietari al \"negative equity\" (debito ipotecario superiore al valore corrente della propriet\u00e0).\nCome per gli altri tipi di bolla economica, \u00e8 difficile identificare una bolla immobiliare se non in un'analisi retrospettiva, dopo lo sgonfiamento. Lo scoppio di una bolla immobiliare \u00e8 solitamente un processo pi\u00f9 lento (come dimostrano vari articoli del decennio 1991-2000) dello scoppio di una bolla del mercato azionario, dati i lunghi tempi tecnici del processo di compravendita, anche di parecchi mesi, confrontati con i tempi brevissimi necessari alla conclusioni di transazioni mobiliari."}
{"id": "1367152", "revid": "2051852", "url": "https://it.wikipedia.org/wiki?curid=1367152", "title": "Inge Dekker", "text": "Specializzata nella farfalla e nello stile libero, ha conquistato un bronzo olimpico all'Olimpiade di Atene 2004.\nFece il suo debutto internazionale agli europei di corta di Anversa nel 2001. Ha raggiunto due bronzi ai Campionati mondiali di Melbourne 2007 nei 50 farfalla e nella staffetta 4x100\u00a0m sl. Assieme alle velociste olandesi Hinkelien Schreuder, Chantal Groot e Marleen Veldhuis ha vinto l'oro, con l'allora record del mondo, nella 4x100\u00a0m sl ai mondiali in vasca corta di Shanghai nel 2006.\nVincitrice anche di un oro individuale nei 100\u00a0m farfalla ai Campionati europei di Budapest 2006 e di numerosi titoli europei in vasca corta con le staffette.\nCon la staffetta olandese ha stabilito il nuovo primato mondiale della 4x100\u00a0m sl con il tempo di 3:33.62, agli Europei di Eindhoven.\nAttualmente detiene i seguenti record in vasca corta:"}
{"id": "1367155", "revid": "729019", "url": "https://it.wikipedia.org/wiki?curid=1367155", "title": "Jason Robinson", "text": "Biografia.\nAttivit\u00e0 nel rugby a 13.\nJason Robinson, nativo di Leeds, inizi\u00f2 l'attivit\u00e0 rugbistica nella specialit\u00e0 a XIII nel 1991 con l'Hunslet, squadra della sua citt\u00e0.\nSi segnal\u00f2 subito quale ala molto rapida e prolifica, tanto da realizzare 59 punti nella sua prima stagione professionistica, a 18 anni ancora da compiere.\nNella stagione successiva si trasfer\u00ec ai Wigan Warriors, squadra dell'area di Manchester, che all'epoca dominava la lega britannica di rugby a 13.\nCon tale club, nel quale rimase 8 stagioni consecutive, Robinson vinse numerosi titoli nazionali e internazionali, tra cui cinque campionati del Regno Unito e una coppa del mondo per club.\nContemporaneamente arriv\u00f2 anche la convocazione per il XIII del , con il quale Robinson prese parte alla Coppa del Mondo 1995, giungendo alla finale.\nNel 1996 il rugby a 15 apr\u00ec al professionismo, cosa questa che caus\u00f2 lo spostamento dei calendari di rugby a 13: la stagione, da invernale a cavallo di due annate, divenne estiva e, per tale motivo, Robinson decise di accettare di giocare per il Bath (XV) nella stagione invernale, continuando nel Wigan quella estiva.\nNel 2000, a causa di controversie sul suo contratto, il giocatore decise di lasciare il XIII per passare in via definitiva al XV.\nAttivit\u00e0 nel rugby a 15.\nNel 2000 Robinson firm\u00f2 un contratto con il Sale, con cui esord\u00ec nel novembre di quello stesso anno. Con tale club vinse due European Challenge Cup e nel 2006 vinse la Premiership, divenendo cos\u00ec vincitore del campionato nazionale in entrambe le specialit\u00e0.\nNel 2001 Robinson esord\u00ec in Nazionale inglese nel corso del Sei Nazioni di quell'anno, contro l', diventando il secondo rugbista a vestire la maglia della \"Rosa\" dopo quella di rugby a 13 del Regno Unito (il primo fu Barrie-Jon Mather nel 1999).\nQuasi subito fu chiamato dai British Lions per il loro \"tour\" australiano del 2001.\nNel 2003 fu titolare fisso alla Coppa del Mondo in Australia e disput\u00f2 tutti i sette incontri, segnando pure una meta in finale e dando un grosso contributo alla vittoria finale dell'.\nPartecip\u00f2 anche alla successiva Coppa nel 2007, anche se salt\u00f2 circa tre settimane di torneo a causa di un infortunio occorsogli in occasione della pesante sconfitta sub\u00ecta nella fase a gironi dal (0-36).\nRecuperato per il quarto di finale contro l', disput\u00f2 la successiva semifinale a Saint-Denis contro la da capitano, per celebrare la sua 50\u00aa partita.\nL'ultimo incontro fu la finale, persa 6-15 contro, di nuovo, il .\nAlla Coppa del Mondo Robinson partecip\u00f2 da giocatore senza club, visto che aveva gi\u00e0 annunciato il suo ritiro al termine della stagione 2006-07.\nIl 13 aprile 2007 fu il giorno dell'ultimo incontro di club, come Robinson sperava: \u00ab\u2026\u00e8 stato un bel periodo quello al Sale, ma ora devo guardare avanti. Vorrei che la mia ultima partita fosse quella casalinga contro il Bath (l'altra squadra di rugby a 15 per cui Robinson gioc\u00f2), per poter salutare e ringraziare tutti i tifosi\u00bb.\nL'ultima partita in assoluto di Robinson fu il 1\u00ba dicembre 2007 a Twickenham con la maglia dei Barbarians: la selezione britannica sconfisse il per 22-5.\nLa sua uscita al 67' fu sottolineata da una \"standing ovation\" del pubblico.\nGi\u00e0 Membro dell'Ordine dell'Impero Britannico (MBE) dopo la vittoria in Coppa del Mondo, dal gennaio 2008 Robinson \u00e8 stato nominato Ufficiale dello stesso Ordine (OBE).\nDel 2010 \u00e8 il ritorno in campo di Robinson con la maglia del Fylde, club di quarta divisione nazionale; dopo solo una stagione, conclusa con la promozione, tuttavia, \u00e8 giunto il definitivo ritiro a causa di problemi al ginocchio da risolversi solo tramite un intervento chirurgico.\nTra il 2009 e il 2010 ha assunto l'incarico di allenatore-capo dei Sale Sharks; alla fine della stagione si dimise e il suo posto fu preso dal tecnico neozelandese Mike Brewer, mentre lo stesso Robinson ha assunto altri incarichi nello stesso club."}
{"id": "1367156", "revid": "124135271", "url": "https://it.wikipedia.org/wiki?curid=1367156", "title": "San Giovanni Galermo", "text": "San Giovanni di Galermo o solamente Galermo (\"San Giuvanni 'i Alemmu\" in dialetto catanese) \u00e8 un quartiere della parte nord-ovest di Catania. Dal 2013 fa parte del IV Municipio, risultato dall'accorpamento delle ex V e VI municipalit\u00e0, che include anche i quartieri Cibali, Trappeto e di una parte di San Nullo.\nSan Giovanni di Galermo \u00e8 stato un Comune autonomo fino al 1926 quando fu aggregato a Catania.\nOrigini del nome.\nIl quartiere deve principalmente il suo nome all'antico villaggio di \"Galermo\", che secondo la tradizione \u00e8 citato per la prima volta dallo scrittore trecentesco Giovanni Boccaccio nel suo \"Genealogia deorum gentilium\", dove l'autore fa menzione di Teodonzio, presunto storico greco probabilmente inventato, il quale a sua volta fa riferimento di un villaggio presso Catania denominato \u00abGanhormus\u00bb, quindi facilmente confondibile con il nome latino di Palermo, ossia \"Panhormus\".\nSecondo altre fonti pi\u00f9 attendibili il termine Galermo deriverebbe dall'arabo \"Gareleme\", che significa \"buca\" o \"grotta di acqua\", tesi a cui d\u00e0 credito anche lo storico cinquecentesco siciliano Tommaso Fazello, mentre invece, secondo lo storico galermitano del XX secolo Salvatore Costante, il toponimo ha derivazione dal greco \"Chalermo\", a sua volta derivato da \"Charermo\", contrazione della radice \"cha-\", presente in parole come \"chasma\" (caverna, grotta, voragine), e della parola \"\u00e9r\u0113mos\" (eremo, deserto, abbandonato), quindi il significato sarebbe \"caverna abbandonata\".\nNel XIV secolo, il villaggio di Galermo assunse la denominazione \"San Giovanni di Galermo\", in onore al santo patrono Giovanni Battista, al quale la Chiesa Madre \u00e8 dedicata.\nGeografia fisica.\nSi trova nell'estrema parte nordoccidentale del territorio comunale, a 310 metri s.l.m., al di l\u00e0 della tangenziale di Catania. Il suo territorio, fisicamente quasi esterno a quello del comune di Catania di cui fa parte, confina a sud-ovest con Misterbianco e la sua frazione di Belsito, ad ovest con la frazione Campanarazzu (sito di Misterbianco vecchia), a nord-ovest con San Pietro Clarenza, a nord e a nord-est con Mascalucia, a est con Gravina di Catania e a sud, per la parte con cui il territorio \u00e8 contiguo a Catania col quartiere Trappeto. Spesso San Giovanni di Galermo \u00e8 considerato un tutt'uno con i separati quartieri di Balatelle a nord e Misericordia a sud, per via del fitto tessuto urbano delle case popolari.\nStoria.\nVillaggio di probabile origine ellenica, l'antico casale di Galermo fu probabilmente fondato dai Calcidesi e secondo alcune fonti greche e romane nel III secolo d.C. vi erano le \"domus\" della famiglia aristocratica di Sant'Agata, patrona dell'intera citt\u00e0, testimonianze che coincidono con la tradizione orale, secondo cui Sant'Agata sia nata o abbia vissuto nei pressi di via Immacolata. \nIn seguito appartenne alla Diocesi di Catania fino al 1641, anno in cui fu ceduto a Girolamo Gravina, esponente della nobile famiglia di origine normanna. Sotto i Gravina, il casale etneo fu unito al vicino feudo di \"Plachi\" (l'odierna Gravina di Catania), anch'esso di loro propriet\u00e0. Il feudo pass\u00f2 nel 1686 ai Valguarnera, avendo l'unica figlia del Gravina, Marianna, contratto matrimonio nel medesimo anno con Giuseppe Valguarnera Grafeo dei principi di Gangi. Gravemente danneggiato dall'Eruzione dell'Etna del 1669 e dal violento Terremoto del Val di Noto del 1693, in entrambe le situazioni venne poi ricostruito nello stesso luogo.\nNel 1820 fu costituito in Comune autonomo a seguito della riforma amministrativa del 1817, ed inserito nel Circondario di Mascalucia, appartenente al Distretto di Catania: il centro, borgo agricolo, contava ai tempi poco pi\u00f9 di un migliaio di abitanti.\nCon , il Comune di San Giovanni di Galermo venne soppresso e aggregato al Comune di Catania, divenendone quindi frazione. Fino a quell'epoca, il borgo mantenne il carattere rurale che aveva sempre avuto: anche la piazza Chiesa Madre, vero centro del villaggio, era definito da elementi architettonici di scarso valore ed era caratterizzato dalla presenza di piccoli edifici e terreni agricoli.\nUn primo intervento che modific\u00f2 l'assetto dell'abitato fu, sempre in epoca fascista, la realizzazione di una strada intercomunale che collegava Catania con il comune di San Pietro Clarenza (la via San Pietro Clarenza).\nFu a partire dal Secondo Dopoguerra che San Giovanni di Galermo vide modificare il proprio assetto urbanistico, in particolare dopo l'approvazione del PRGC di Luigi Piccinato del 1964, che prevedeva la costruzione di alloggi popolari per 13.000 abitanti. Il piano fu applicato solo parzialmente, poich\u00e9 gli alloggi popolari ivi edificati ospitarono solo met\u00e0 degli abitanti previsti, e ci\u00f2 fu dovuto all'imperversare nella zona del fenomeno dell'abusivismo edilizio. La popolazione registr\u00f2 un notevole incremento, grazie all'afflusso di numerosi abitanti degli altri quartieri di Catania - in modo particolare di quelli del centro storico - che vi si stabilirono e lo scelsero come \"quartiere dormitorio\", passando dalle poche migliaia di unit\u00e0 a oltre 14.000 alla vigilia degli anni 2000.\nSan Giovanni di Galermo, all'interno del territorio comunale di Catania, ha rappresentato una Circoscrizione a s\u00e9 stante dal 1978, rimasta intatta nel 1995 quando divenne V Municipalit\u00e0. Poi in seguito alla delibera del Consiglio Comunale n\u00b0 13 del 12 dicembre del 2013, che ha ridotto le 10 Municipalit\u00e0 a 6 Circoscrizioni, San Giovanni di Galermo \u00e8 stata inserita nella IV Circoscrizione, la quale comprende anche i quartieri di Cibali, Trappeto e di una parte di San Nullo.\nUrbanistica.\nLa strada principale \u00e8 la via San Giovanni Battista, che rappresenta l'ingresso alla frazione dalla parte sud, il cui tratto termina in piazza Grande, e attraversata quest'ultima, c'\u00e8 la via della Montagna che si conclude in piazza Chiesa Madre, che rappresenta il nucleo storico attorno al quale si svilupp\u00f2 l'antico abitato di San Giovanni di Galermo. Altre strade importanti della \"parte antica\" di San Giovanni di Galermo sono la via Calvario, proseguimento della via della Montagna verso nord e che inizia dalla piazza Chiesa Madre, cambiando poi nome in via Macello e biforcandosi nelle due direttrici per Mascalucia e Gravina di Catania (Via Allegria); la via della Misericordia che si trova a sud, d\u00e0 il nome al quartiere e conduce verso sud-ovest per Misterbianco; la gi\u00e0 menzionata via San Pietro Clarenza e la via Girolamo Gravina, che da piazza Grande conduce verso est per Gravina di Catania.\nLa \"parte moderna\" \u00e8 rappresentata dalle zone di edilizia popolare sviluppatesi negli anni sessanta-settanta, ovvero la via Don Giovanni Minzoni nella parte sud-ovest dell'abitato; da quelle del quartiere Balatelle a nord-ovest e dalla zona residenziale a est al confine col comune di Gravina. Nell'ultimo paio di decenni, dalla via Don Giovanni Minzoni, pensata come circonvallazione del borgo, l'asse viario \u00e8 stato prolungato verso nord integrando strade gi\u00e0 esistenti e comprendendo interi tratti di nuova costruzione; incrocia quindi la Via San Pietro Clarenza prima per poi terminare nella via Macello come via Orsa Minore, dopo aver lambito le case popolari di Balatelle. Questo ha consentito una notevole riduzione del traffico veicolare, soprattutto dei pendolari residenti nei comuni pedemontani, attraversante il centro del paese.\nNel territorio di San Giovanni di Galermo sono concentrate un discreto numero di attivit\u00e0 commerciali; sono presenti tre plessi di scuola primaria e uno di scuola secondaria, facente tutte parte del medesimo Istituto Comprensivo \"Salvatore Quasimodo\". Particolarmente carente per quel che concerne gli spazi verdi, nel quartiere non esiste alcun giardino pubblico. In via della Misericordia \u00e8 presente il cimitero comunale di San Giovanni di Galermo. Considerato da sempre un quartiere di frontiera, oltre all'abusivismo selvaggio prima ricordato, San Giovanni di Galermo versa in un generalizzato stato di degrado, denunciato a pi\u00f9 riprese dalla cittadinanza, dagli organi di stampa e da rappresentanti politici di vario colore. Oltre al non completamento di alcune opere importanti (come l'asse viario \"nord-ovest\" e quello da Via Don Giovanni Minzoni a Via Orsa Minore, che \u00e8 rimasto incompiuto nella parte centrale per la mancanza dei fondi necessari agli espropri, originando pure un contenzioso giudiziario), molto esteso \u00e8 il fenomeno delle discariche abusive (micro-discariche), localizzate in diversi punti del territorio e che nel periodo estivo sono spesso soggette ad incendi.\nInfrastrutture e trasporti.\nMobilit\u00e0 urbana.\nIl quartiere \u00e8 servito da diverse linee di autobus urbani gestiti da AMT con i seguenti percorsi: \nFino a qualche anno fa era in esercizio la linea 259 con partenza da piazzale Raffaello Sanzio, copriva Gravina di Catania e la parte orientale di San Giovanni di Galermo, ormai soppressa.\nLa FCE ha redatto il progetto definitivo per una linea di metropolitana detta \"pedemontana\", lunga 18,5\u00a0km collegher\u00e0 Catania con i comuni dell'area pedemontana etnea. La linea passer\u00e0 sul territorio del quartiere, con ubicate tre stazioni: \"Galermo sud\",questa in realt\u00e0 pi\u00f9 vicina al quartiere Trappeto, \"Tangenziale\" vicina lo svincolo che serve il quartiere e \"Galermo Nord\" nel quadrante nord orientale del territorio in direzione Gravina di Catania. Il progetto \u00e8 stato presentato nel 2009 a Roma, \u00e8 in attesa di finanziamento."}
{"id": "1367157", "revid": "149587", "url": "https://it.wikipedia.org/wiki?curid=1367157", "title": "Galermo", "text": ""}
{"id": "1367158", "revid": "404449", "url": "https://it.wikipedia.org/wiki?curid=1367158", "title": "Preglio", "text": "Preglio (o Prelio) \u00e8 un toponimo diffuso in tutto il centro nord italiano, riferibile a localit\u00e0 morfologicamente anche molto diverse tra loro.\nLa diffusione.\nPreglio \u00e8 usato per indicare zone circoscritte e piccole rientrando cos\u00ec nella categoria dei microtoponimi. Per esempio \u00e8 riconducibile a questa categoria una localit\u00e0 nei pressi del lago di Como o una collina nel comune di Cantarana.\nCi sono per\u00f2 alcune eccezioni anche notevoli, presso Montaldo Roero una valle \u00e8 detta Preglio e ancora pi\u00f9 rilevante \u00e8 il lago Preglio presso Castiglione della Pescaia ora ridotto ad un'estesa palude e gi\u00e0 citato da Cicerone per via dell'isola Clodia.\nOrigine del nome.\nL'origine del nome pu\u00f2 essere riconducibile al sostantivo latino \"proelium\" (\"battaglia\"). Diventa per\u00f2 difficile stabilire se questi luoghi furono teatri di antichi scontri.\nL'unico accenno in merito, nella storiografia locale, \u00e8 riferito alla frazione gi\u00e0 citata di Cantarana ."}
{"id": "1367159", "revid": "599013", "url": "https://it.wikipedia.org/wiki?curid=1367159", "title": "Simon Easterby", "text": "Biografia.\nNato ad Harrogate, nel North Yorkshire, da madre irlandese e padre inglese, Simon \u00e8 fratello di Guy Easterby, anch'egli rugbista professionista; comp\u00ec gli studi superiori ad Ampleforth.\nLa sua prima squadra professionistica fu il nel 1998 in English Premiership ma, dopo solo una stagione, fu in Galles al con cui prese parte al campionato locale e, nel 2001, quando prese il via la Celtic League, trasferendosi in tale torneo ed entrando nella successiva rappresentativa degli , che eredit\u00f2 il posto di Llanelli.\nAvendo la possibilit\u00e0 di giocare sia per l' che per l', scelse quest'ultima con la quale esord\u00ec contro la nel Sei Nazioni 2000.\nPrese parte, con l', alla in Australia mentre nel 2004 vinse la Celtic League con gli Scarlets.\nNel 2005 fece parte della spedizione dei che fu impegnata in \"tour\" in Nuova Zelanda, e due anni pi\u00f9 tardi prese parte alla in Francia.\nLa sua carriera internazionale dur\u00f2 fino a tutto il Sei Nazioni 2008 mentre la carriera di club giunse a termine nel 2010: subito dopo la fine dell'attivit\u00e0 agonistica divenne allenatore degli avanti degli stessi Scarlets, dai quali fu promosso allenatore-capo nel 2012.\nNel luglio 2014 si dimise dall'incarico di allenatore degli Scarlets per assumere quello di tecnico degli avanti della Nazionale irlandese."}
{"id": "1367168", "revid": "729019", "url": "https://it.wikipedia.org/wiki?curid=1367168", "title": "Andrea De Rossi", "text": "Biografia.\nDe Rossi esord\u00ec nel rugby di vertice nelle file del Livorno.\nIn maglia biancoverde si mise in luce come numero 8 di affidamento, tanto da venir notato dal C.T. della Nazionale Mascioletti, che lo fece esordire direttamente nel corso della contro l'.\nPrese poi parte al Sei Nazioni 2000 e scese in campo anche nelle edizioni , e , nonch\u00e9 alla in Australia, nella quale fu il capitano.\nFurono 32 in totale i \"test match\" di De Rossi, con due mete.\nPassato nel 2000 al Calvisano, ivi rimase quattro stagioni, conquistando la Coppa Italia nell'ultimo anno di militanza nel club lombardo; si trasfer\u00ec quindi al GRAN Parma, dove svolse il ruolo di giocatore - allenatore, stesso ruolo ricoperto dalla stagione 2006-07 a Prato, nei Cavalieri, alla cui guida tecnica \u00e8 affiancato dall'ex nazionale livornese Fabio Gaetaniello; contemporaneamente, \u00e8 anche \"team manager\".\nNel 2006 Andrea De Rossi fu tra i tedofori - in rappresentanza dell'UNICEF - ai XX Giochi olimpici invernali di Torino."}
{"id": "1367171", "revid": "547034", "url": "https://it.wikipedia.org/wiki?curid=1367171", "title": "Vinga", "text": "Vinga (in tedesco \"Theresiopolis\"), \u00e8 un comune della Romania di abitanti, ubicato nel distretto di Arad, nella regione storica del Banato.\nIl comune \u00e8 formato dall'unione di 3 villaggi: Mailat, M\u0103n\u0103\u0219tur, Vinga.\nL'esistenza di Vinga \u00e8 documentata per la prima volta in un documento del 1231. Dopo essere stata assalita e distrutta dai turchi, venne rifondata nel 1741 (o, secondo altri, nel 1737) e popolata da circa 125 famiglie bulgare provenienti da \"Kripove\u0163\", nella Bulgaria occidentale.\nIl 1\u00ba agosto 1744 Vinga ottenne lo \"status\" di citt\u00e0, con il diritto ad un magistrato locale ed alcuni privilegi concessi dall'imperatrice Maria Teresa d'Asburgo; lo \"status\" di citt\u00e0 venne perso con la riorganizzazione territoriale attuata dal regime comunista dopo la Seconda guerra mondiale.\nIl pi\u00f9 importante monumento di Vinga \u00e8 la cattedrale cattolica, costruita nel 1892 in stile barocco dall'architetto E. Reiter."}
{"id": "1367173", "revid": "767487", "url": "https://it.wikipedia.org/wiki?curid=1367173", "title": "Casus foederis", "text": "Casus foederis \u00e8 una locuzione latina che significa \"caso dell'alleanza\". Indica la circostanza per la quale diventa obbligatorio l'intervento di uno dei firmatari di un'alleanza militare a fianco di un altro.\nIntervento armato.\nNelle relazioni degli Stati dell'Ottocento, il \"casus foederis\" coincideva con un trattato che comportava l'impegno di una delle parti contraenti ad entrare in guerra a fianco dell'altra (o delle altre, in caso di alleanza multilaterale); sia che fossero alleanze difensive (che scattavano in caso di aggressione esterna ad uno dei contraenti), sia che fossero offensive (che scattavano comunque), il mezzo con cui prestare sostegno era l'entrata in guerra a fianco del contraente.\nObbligo di consultazione.\nI Trattati del secondo dopoguerra hanno inteso costruire il \"casus foederis\" in modo meno automatico: ad esempio, l'articolo 5 del Trattato NATO si limita a prevedere un obbligo di consultazione tra le parti, nel caso di attacco ad uno di essi; ci\u00f2 peraltro non ha mai impedito di considerare in modo estremamente serio l'impegno di azione comune, visto che il trattato ha salvaguardato l'Europa occidentale per tutto il periodo della guerra fredda.\nPer converso, l'utilizzo che dell'articolo 5 \u00e8 stato fatto in condizioni di conflitto non interstatale \u00e8 apparso per lo pi\u00f9 simbolico: il consiglio atlantico vot\u00f2 la sua applicazione all'indomani degli attacchi terroristici dell'11 settembre a New York, ma furono poi atti autonomamente decisi (e non da tutti gli alleati NATO) quelli che diedero luogo alla \"coalizione dei volenterosi\" che seguirono George W. Bush nell'invasione dell'Iraq.\nLa medesima considerazione potrebbe applicarsi all'invocazione dell'articolo 42, paragrafo 7 del Trattato sull'Unione europea, fatta dal presidente francese Hollande il 16 novembre 2015 e seguita dalla conforme decisione del consiglio difesa dell'Unione europea il giorno dopo."}
{"id": "1367174", "revid": "1305772", "url": "https://it.wikipedia.org/wiki?curid=1367174", "title": "Stazione di Milano Bovisa", "text": ""}
{"id": "1367175", "revid": "767487", "url": "https://it.wikipedia.org/wiki?curid=1367175", "title": "L\u00e1szl\u00f3 Sz\u0151ke", "text": "A fine carriera si stabil\u00ec in provincia di Udine. \u00c8 scomparso nel 2014 all'et\u00e0 di 83 anni dopo una lunga malattia.\nCarriera.\nNel 1949 si trasfer\u00ec in Italia sotto contratto con il Fanfulla, disputando un campionato di Serie B, dopo alcune esperienze all'estero in Colombia con lo Junior Barranquilla (nel periodo del cosiddetto \"El Dorado\") e in Francia con il Racing, torn\u00f2 in Italia in Serie A nell', con i bianconeri esord\u00ec a Roma il 19 settembre 1952 in Lazio-Udinese (1-2). Con l'Udinese disput\u00f2 tre campionati di Serie A, nel terzo anno di Laszlo a Udine la squadra si piazz\u00f2 in seconda posizione, dietro al , nella stagione 1954-1955, ma venne poi retrocessa di categoria per illecito sportivo.\nSz\u0151ke si trasfer\u00ec quindi alla dove si ferm\u00f2 per cinque stagioni e con gli alabardati vinse il campionato di Serie B nel 1957-1958.\nAlla fine della stagione del 1960 fu ceduto al Brescia, squadra allenata dall'ungherese Gy\u00f6rgy S\u00e1rosi, con le rondinelle lombarde disput\u00f2 28 partite.\nTorn\u00f2 a Trieste alla fine di quella stagione. Con la squadra della Triestina, in serie B divenne uno dei punti di forza della squadra, vincendo nel 1961/62 il campionato di Serie C, ritornando immediatamente in Serie B dove fin\u00ec la sua carriera.\nIn carriera ha totalizzato complessivamente 147 presenze e 15 reti in Serie A e 116 presenze e 9 reti in Serie B."}
{"id": "1367179", "revid": "154639", "url": "https://it.wikipedia.org/wiki?curid=1367179", "title": "Scuola megarica", "text": "La scuola megarica, che fior\u00ec nel IV secolo a.C., venne fondata da Euclide di Megara, uno degli allievi di Socrate. Gli insegnamenti etici della scuola sono stati ricavati da Socrate, riconoscendo un singolo bene, apparentemente associato alla dottrina eleatica dell'Unit\u00e0. Alcuni successori di Euclide svilupparono a tal punto la logica da divenire una scuola separata, nota come Scuola dialettica. La loro opera sulla logica modale, le implicazioni logiche e la logica proposizionale ricopr\u00ec un ruolo importante nello sviluppo della logica nell'antichit\u00e0. \nStoria.\nLa scuola megarica venne fondata da Euclide di Megara, uno degli allievi di Socrate, verso la fine del V secolo a.C.. I suoi successori a capo della scuola si dice siano stati Ichthyas (met\u00e0 del IV secolo a.C.) e Stilpone di Megara (fine del IV secolo a.C.). \u00c8 comunque improbabile che la scuola megarica fosse un'istituzione effettiva e che avesse una posizione filosofica unitaria. Si diceva che i filosofi della scuola fossero stati chiamati \"megarici\", in seguito \"eristi\" e poi \"dialettici\", tuttavia \u00e8 probabile che questi nomi designassero gruppi scissionisti distinti dalla scuola megarica. Oltre a Ichthyas e ad un altrimenti ignoto Timagora di Gela, i pi\u00f9 importanti allievi di Euclide furono Eubulide di Mileto e Clinomaco di Turi. Sembra che sotto Clinomaco fosse stata fondata una Scuola dialettica separata, che si sofferm\u00f2 molto sulla logica e la dialettica, e si disse che Clinomaco fu \u00abil primo a scrivere di proposizioni e predicati\u00bb. Comunque, Euclide stesso insegn\u00f2 la logica e il suo allievo, Eubulide di Mileto, famoso per l'impiego di celebri paradossi, fu il maestro di molti dialettici successivi.\nTramite Stilpone, la scuola megarica influenz\u00f2 la scuola di Eretria sotto Menedemo e Asclepiade di Fliunte, ma la maggiore influenza fu sullo stoicismo: Zenone, il fondatore della scuola stoica, avrebbe studiato sotto Stilpone e Diodoro Crono e dibattuto con Filone il Dialettico.\nVisione filosofica.\nL'influenza della scuola eleatica fu sul sostenere la separazione indubbia tra il mondo sensibile (percettibile e anche percepito) e il mondo delle idee (immutabile ed eterno). \nDefinendo questa idea, Stilpone da Megara critic\u00f2 Platone per il suo intento di spiegare il mondo sensibile con il \"modello intelligibile\" concepito solo dalla ragione, poich\u00e9 essa viene dallo stesso mondo delle idee. \nL'influenza socratica li spinse a cercare la verit\u00e0, identificata con il bene, facendo sorgere un problema etico-gnoseologico. Identificarono dunque nel Dio benevolente, intelligente e giusto di Socrate - idea che precedette il monoteismo - l'essere unico e immutabile di Parmenide di Elea e lo chiamarono Dio, sapienza o giustizia, acquisendo alla domanda un carattere metafisico proprio della scuola eleatica.\nLa scuola megarica si basava sull'arte di discutere o er\u00edstica, come un ramo superiore della dialettica. L'eristica port\u00f2 a nozioni come: \"\u00abTu hai ci\u00f2 che non hai perso. Tu non hai perso nulla, per cui tu non hai nulla.\u00bb\"\nIl termine dispregiativo di sofista come \"saccente\" \u2014 seguendo la radice greca \u03c3\u03bf\u03c6\u03b9\u03c3\u03c4\u03b7\u03c2 \"(sofisti)\" cio\u00e8 \u03c3\u03bf\u03c6\u03b9\u03b1 (\"sof\u00eda:\" \"sapienza\") \u2014 li definiva chiaramente per la loro affinit\u00e0 con la \"paradossia\" e la sottile eloquenza logica che dominavano da virtuosi e prepotenti. Si staccarono anche nel calcolo proposizionale, come pi\u00f9 tardi avrebbero fatto gli stoici greci.\nUn ramo indipendente, la Scuola Dialettica fu fondato da Dionigi di Calcedonia (fl. 320 a.C.) ed incluse Diodoro Crono ed il suo discepolo Filone il Dialettico (fl. 300 a.C.).\nDiodoro Crono modific\u00f2 gli argomenti razionalmente impossibili (aporie) di Zenone di Elea (vedere Paradossi di Zenone) per negare cos\u00ec il movimento delle cose. Una teoria contigua a questa affermava che \"si pu\u00f2 solo parlare dell'essere attuale\" e non di ci\u00f2 che sta fuori dallo spazio o dal tempo presente. Permettere solo l'affermazione di ci\u00f2 che realmente succede sopprime l'idea di Aristotele che considerava il \"possibile\" un modo del reale.\nStilpone di Megara fu maestro del cipriota Zenone lo stoico, fondatore dello stoicismo; ne \u00e8 un riflesso la profonda relazione tra le due dottrine.\nLa Scuola Eretriaca, fondata da Menedemo di Eretria era analoga alla scuola megarica, con l'eccezione dei suoi interessi nei problemi sull'azione umana (etica e politica).\nLista completa dei Megarici.\nAlessino, Apollonio Crono, Brisone d'Acaia, Clinomaco di Turi, Dionisio di Calcedonia, Dioclide, Diodoro Crono, Eubulide di Mileto, Euclide di Megara, Eufante, Ichthyas, Pantoide, Pasicle, Filone il Dialettico, Polisseno il Sofista, Stilpone di Megara, Trasimaco di Corinto.\nDiodoro Crono e Filone il Dialettico sono considerati da alcuni studiosi esponenti della Scuola Dialettica."}
{"id": "1367180", "revid": "729019", "url": "https://it.wikipedia.org/wiki?curid=1367180", "title": "Stuart Grimes", "text": ""}
{"id": "1367181", "revid": "729019", "url": "https://it.wikipedia.org/wiki?curid=1367181", "title": "Stazione di Ottaviano (RFI)", "text": "La stazione di Ottaviano si trova a circa un chilometro dalla citt\u00e0 di Ottaviano, sulla linea ferroviaria Torre Annunziata-Cancello.\nStoria.\nOttaviano viene inaugurata insieme alla ferrovia Torre Annunziata-Cancello il 1\u00ba maggio 1885, riscontrando subito un buon movimento passeggeri e merci. Con il passare degli anni, visto il boom del trasporto su gomma e la concorrenza della Circumvesuviana (la citt\u00e0 infatti ha un'altra stazione sulla ferrovia Napoli \u2013 Sarno proprio della Circumvesuviana), fanno s\u00ec che il movimento passeggeri risulti nullo, cos\u00ec come quello merci. All'inizio degli anni ottanta si provvede alla chiusura dello scalo merci, mentre negli anni novanta il fabbricato viaggiatori viene chiuso. Nel 2006, con la soppressione del traffico sulla linea, nessun treno effettua pi\u00f9 fermata a Ottaviano.\nStrutture e impianti.\nIl materiale ferroviario della stazione di Ottaviano \u00e8 oggi ancora visibile anche se in uno stato di completo abbandono: il fabbricato viaggiatori, su due livelli e dalla tipica colorazione rossa, \u00e8 completamente vandalizzato e gi\u00e0 chiuso da oltre un decennio.\nIl fascio binari \u00e8 composto da due binari per il servizio passeggeri pi\u00f9 uno per i merci, tutti passanti: con l'impresenziamento della stazione il numero di binari attivi divenne uno. Inoltre \u00e8 presente uno scalo merci, ma inutilizzato da molto tempo, dove ancora si trovano diversi carri abbandonati.\nMovimento.\nIl movimento passeggeri della stazione negli ultimi anni \u00e8 stato alquanto scarso se non nullo, composto da pochissimi pendolari per le citt\u00e0 vicine."}
{"id": "1367182", "revid": "287204", "url": "https://it.wikipedia.org/wiki?curid=1367182", "title": "Ferrari 340 America", "text": "La 340 America \u00e8 un'autovettura barchetta prodotta dalla Ferrari dal 1950 al 1952, allestita dalla carrozzeria Touring di Milano.\nIl contesto.\nGi\u00e0 dal nome si capisce quali fossero le ambizioni di questo modello. La casa di Maranello intendeva infatti con questa versione sportiva di lusso far breccia tra gli appassionati di motori oltre oceano. Nel 1951 infatti il mercato americano diventava ogni anno sempre pi\u00f9 importante, e Enzo Ferrari lo cap\u00ec subito.\nQuesto modello, derivato dalla 340 F1, venne presentato il 5 ottobre 1951 al salone di Parigi, in colore nero con interni verde scuro. Ben presto riscosse molto successo tra gli appassionati, smuovendo i sogni di quei pochi che avevano la possibilit\u00e0 di guidare tutti i giorni una vettura di derivazione assolutamente \"corsaiola\". La presentazione ufficiale avvenne per\u00f2 nell'anno successivo al salone di Torino, dove per celebrare l'evento fu chiamato lo stesso Aurelio Lampredi, progettista del poderoso motore a 4 litri. Il primo esemplare Touring richiamava le linee della 166 Barchetta, ma le versioni meglio riuscite sono considerate quelle di Ghia e Vignale.\nAttivit\u00e0 sportiva.\nCome banco di prova venne preso ovviamente il tracciato della Mille Miglia, che vide impiegate quattro 340, tre affidate a Vittorio Marzotto, Alberto Ascari e Dorino Serafini, ed una nella versione coup\u00e9 carrozzata Vignale per l'equipaggio Gigi Villoresi - Pasquale Cassani. Furono proprio questi ultimi due ad ingaggiare un'aspra lotta con la Lancia Aurelia B20 di Giovanni Bracco e Umberto Maglioli, che pur avendo un'auto molto meno potente della Ferrari (solo 1991 cc di cilindrata), sui tratti misti faceva valere le proprie doti di stabilit\u00e0 e maneggevolezza. La 340, in difficolt\u00e0 sui tratti tortuosi, si avvantaggiava sui rettilinei del percorso, sul litorale Adriatico ed in pianura, riuscendo poi a prevalere sul traguardo."}
{"id": "1367183", "revid": "92723", "url": "https://it.wikipedia.org/wiki?curid=1367183", "title": "Campionato mondiale di scherma 2007", "text": "Il Campionato mondiale di scherma 2007 si \u00e8 svolto a San Pietroburgo in Russia.\nLe competizioni sono iniziate il 28 settembre e sono terminate il 7 ottobre 2007."}
{"id": "1367187", "revid": "599013", "url": "https://it.wikipedia.org/wiki?curid=1367187", "title": "Robin McBryde", "text": ""}
{"id": "1367196", "revid": "56818", "url": "https://it.wikipedia.org/wiki?curid=1367196", "title": "Bande di Mach", "text": ""}
{"id": "1367197", "revid": "11353638", "url": "https://it.wikipedia.org/wiki?curid=1367197", "title": "Bobo Maroni", "text": ""}
{"id": "1367198", "revid": "599013", "url": "https://it.wikipedia.org/wiki?curid=1367198", "title": "Reggie Corrigan", "text": "Biografia.\nCresciuto a livello di club nel , esord\u00ec per la provincia di nel 1995 nel campionato interprovinciale irlandese.\nNel 1997 debutt\u00f2 in Nazionale irlandese durante i test di fine anno contro il , e due anni pi\u00f9 tardi fece parte della squadra alla in Galles.\nNel 2001-02 partecip\u00f2 con Leinster alla stagione inaugurale della Celtic League laureandosi primo campione della competizione; ancora fu parte della squadra alla , mentre nel frattempo era passato, a livello di club provinciale, al .\nNel 2006, dopo il Sei Nazioni, annunci\u00f2 il suo ritiro internazionale, mentre quello definitivo avvenne un anno pi\u00f9 tardi.\nNel 2009 fu messo sotto contratto da Leinster come allenatore degli avanti della prima squadra; nel 2012 non gli fu rinnovato il contratto per riduzione d'organico, decisione contro la quale nel 2014 mosse causa al ramo di Leinster della Federazione rugbistica irlandese per \u00ablicenziamento illegittimo\u00bb in quanto, a detta di Corrigan, non gli fu comunicata formalmente la situazione lavorativa di esubero, requisito che la legge irlandese prevede nel caso delle risoluzioni di contratto per sopravvenuto sovrannumero di dipendenti."}
{"id": "1367200", "revid": "1086846", "url": "https://it.wikipedia.org/wiki?curid=1367200", "title": "Societ\u00e0 Sportiva Lazio 1954-1955", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1954-1955.\nStagione.\nNonostante l'avvicendamento tecnico del 7 novembre 1954 tra Allasio ed il tandem Raynor-Copernico, la Lazio chiude la stagione con un anonimo dodicesimo posto in classifica.\nOrganigramma societario.\nArea direttiva\nArea tecnica"}
{"id": "1367201", "revid": "254059", "url": "https://it.wikipedia.org/wiki?curid=1367201", "title": "Ferrante Pallavicino", "text": "Biografia.\nEra figlio di Giangirolamo Pallavicino (1570-1628) e di Chiara Cavalca di Parma (?-1646).\nStudi\u00f2 a Milano fra i canonici regolari lateranensi. Dopo un soggiorno a Padova, verso la fine del 1635 si trasfer\u00ec a Venezia, dove frequent\u00f2 l'Accademia degli Incogniti, una delle celebri accademie del XVII secolo fondata da Giovanni Francesco Loredano.\nPallavicino, che fu definito \"flagello dei Barberini\", pubblic\u00f2 libri degli argomenti pi\u00f9 disparati: da temi sacri a novelle di genere decisamente audaci. Tra i vari titoli \"I successi del mondo dell'anno\" (1636), \"Le bellezze dell'anima\" (1640), \"Retorica delle puttane\", la \"Rete di Vulcano\".\nNel 1640 fu in Germania come cappellano del generale Ottavio Piccolomini, duca di Amalfi. Ritornato a Venezia, fu incarcerato per il suo libro \"Il corriero svaligiato\", che colpiva la chiesa e in particolar modo i gesuiti. Venne poi liberato, dopo qualche mese, senza subire processi.\nContinu\u00f2 il genere satirico con \"La baccinata ovverro batterella per le Api Barberine\" e il \"Dialogo tra due gentiluomini Acanzi\" (1642), che traggono il soggetto dalla guerra per il Ducato di Castro tra il papa Urbano VIII, appartenente alla famiglia dei Barberini, e Odoardo Farnese, duca di Parma e Piacenza. I Barberini, tramite il nunzio a Venezia Francesco Vitelli, organizzarono un agguato in Francia, riuscendo a catturarlo nel 1643 nelle vicinanze di Avignone, allora dominio pontificio. Fu accusato di avere scritto libelli contro il pontefice e condannato alla decapitazione. La condanna venne eseguita ad Avignone il 5 marzo 1644.\nGli \u00e8 talvolta attribuito anche lo scritto polemico \"Il divorzio celeste cagionato dalle dissolutezze della Sposa romana\", pubblicato anonimo nel 1643, che fu tradotto in francese ed ebbe una larga eco nei paesi protestanti."}
{"id": "1367202", "revid": "729019", "url": "https://it.wikipedia.org/wiki?curid=1367202", "title": "Mefin Davies", "text": ""}
{"id": "1367205", "revid": "2206963", "url": "https://it.wikipedia.org/wiki?curid=1367205", "title": "Chantal Groot", "text": "Specializzata nella farfalla e nello stile libero, ha conquistato un bronzo olimpico all'Olimpiade di Atene 2004.\nAssieme alle velociste olandesi Hinkelien Schreuder, Inge Dekker e Marleen Veldhuis ha vinto l'oro, con l'allora record del mondo, nella 4x100\u00a0m sl ai mondiali in vasca corta di Shanghai nel 2006.\nVincitrice di 4 bronzi europei nei 50\u00a0m farfalla, e di varie medaglie europee con le staffette olandesi (compresi 3 ori nella 4x50\u00a0m sl in tre edizioni consecutive degli europei in vasca corta dal 2003 al 2005)."}
{"id": "1367206", "revid": "120160564", "url": "https://it.wikipedia.org/wiki?curid=1367206", "title": "Rock Action", "text": "Rock Action \u00e8 il terzo album dei Mogwai, pubblicato il 24 aprile 2001.\nIl disco.\nPubblicato nel 2001, Rock Action si caratterizza soprattutto per i suoni molto pi\u00f9 armoniosi e meno \"distorti\" rispetto alla produzione precedente della band.\nFra gli ospiti David Pajo (Slint) e Gruff Rhys (Super Furry Animals).\nLa versione giapponese contiene una nona canzone intitolata \"Close Encounters\"."}
{"id": "1367207", "revid": "729019", "url": "https://it.wikipedia.org/wiki?curid=1367207", "title": "Gavin Henson", "text": ""}
{"id": "1367211", "revid": "1602064", "url": "https://it.wikipedia.org/wiki?curid=1367211", "title": "Yannick Jauzion", "text": "Biografia.\nNato a V\u00e9n\u00e8s, mosse i primi passi rugbistici nel locale club Graulhet; nel 1998 si trasfer\u00ec al Colomiers, squadra con la quale si mise in luce a livello nazionale tanto da guadagnarsi la convocazione nella maggiore; con questa esord\u00ec il 16 giugno 2001 contro il .\nNel 2002 si trasfer\u00ec al Tolosa, e in tale citt\u00e0 intraprese gli studi di ingegneria.\nPrese parte alla in Australia, nella spedizione che si concluse con il quarto posto finale per i francesi, e si laure\u00f2 campione d'Europa due volte con il Tolosa.\nAlla si distinse per essere stato uno dei marcatori del vittorioso quarto di finale contro gli \"All Blacks\", anche se poi la ripet\u00e9 il quarto posto di quattro anni prima, avendo perso la successiva semifinale contro l' e poi la finale del terzo posto contro l'.\nNel 2008 Jauzion si \u00e8 laureato per la prima volta campione di Francia con il Tolosa; ha conseguito, inoltre, il Grande Slam con la nel Sei Nazioni 2010.\nYannick Jauzion \u00e8 un laureato di \u00c9cole d\u2019ing\u00e9nieurs de Purpan."}
{"id": "1367213", "revid": "838137", "url": "https://it.wikipedia.org/wiki?curid=1367213", "title": "Uli Stielike", "text": "Carriera.\nCalciatore.\nClub.\nNato a Ketsch, nel Baden-W\u00fcrttemberg, entr\u00f2 nel giro delle giovanili della Nazionale tedesco-occidentale gi\u00e0 dai tempi della militanza nel club della sua citt\u00e0, il SpVgg 06 Ketsch. Proprio grazie alle performance in Nazionale fu notato nel 1972 dal Borussia M\u00f6nchengladbach, all'epoca una delle potenze del calcio tedesco ed europeo: nel primo anno nella sua nuova squadra, sotto la guida di Hennes Weisweiler, vinse subito la Coppa di Germania e giunse alla finale di Coppa UEFA, tuttavia persa contro il .\nMediano - centrocampista arretrato, fu il perno del centrocampo della squadra che vinse tre Bundesliga consecutive, dal 1974-75 al 1976-77, nonch\u00e9 la Coppa UEFA 1974-75 vinta contro gli olandesi del Twente. L'ultimo atto da giocatore del M\u00f6nchengladbach fu la finale di Roma della Coppa dei Campioni 1976-77, di nuovo contro il , e di nuovo risoltasi in una sconfitta.\nNella stagione 1977-78 si trasfer\u00ec in Spagna, nel Real Madrid, squadra con la quale continu\u00f2 la sua striscia di campionati nazionali consecutivi: fino al 1980, infatti, le \"Merengues\" vinsero tre titoli spagnoli in sequenza, e nel 1981, riuscirono a centrare - per la prima volta dopo 15 anni - la finale della Coppa dei Campioni: l'avversario che trovarono a Parigi fu ancora una volta il che, con un goal di Alan Kennedy, vinse la sua ennesima Coppa. Il primo successo europeo con il Real Madrid fu la Coppa UEFA 1984-85, che coincise anche con l'ultima stagione giocata in Spagna. Nel suo palmar\u00e8s personale figurano anche due Coppe del Re (1979-80 e 1981-82) e una Coppa di Lega (1985).\nA 31 anni, decise di chiudere la sua carriera agonistica tra gli svizzeri del Neuch\u00e2tel, vestendo i cui colori vinse ancora due titoli, i campionati elvetici del 1986-87 e 1987-88, prima di ritirarsi nel 1988.\nA parte le presenze ed i goal nelle rispettive Leghe, realizz\u00f2 nelle Coppe Europee 3 goal in 28 incontri con il M\u00f6nchengladbach, 2 goal in 43 incontri con il Real Madrid e 5 goal in 12 incontri con il Neuch\u00e2tel.\nNazionale.\nGi\u00e0 facente parte delle varie giovanili tedesche, esord\u00ec in Nazionale maggiore nel 1975 e prese parte a tutti i tornei fino al 1984. Fece parte delle selezioni per il , nonch\u00e9 per i campionati d'Europa di Jugoslavia (1976), Italia (1980) - in cui la si laure\u00f2 campione continentale - e Francia (1984), ma non per quelle del , a causa della decisione presa dalla federcalcio tedesca alla fine degli anni settanta di non convocare calciatori che giocassero all'estero. Impiegato come libero, secondo alcuni osservatori Stielike sembrava idoneo a divenire il degno successore di Franz Beckenbauer alla guida della difesa tedesca, ma il fatto di non militare nella Bundesliga lo port\u00f2 a scendere in campo solo 42 volte in 9 anni. L'ultima partita (- 1-2, settembre 1984), curiosamente, coincise con l'esordio da CT proprio di Beckenbauer. Nei 9 anni in Nazionale realizz\u00f2 anche 3 gol.\nIl maggior successo sportivo a livello di Nazionale fu senza dubbio la vittoria nel la cui finale si disput\u00f2 a Roma il 22 giugno 1980. Di fronte a una selezione organizzata come quella belga Stielike govern\u00f2 la propria difesa in modo da limitare le iniziative avversarie, anche se fu proprio lui a causare il calcio di rigore con cui i belgi pareggiarono temporaneamente, con un fallo su Ceulemans lanciato a rete.\nFu presente anche nella finale di Madrid del , in cui l' vinse il suo terzo titolo mondiale. A titolo statistico Stielike \u00e8 l'unico calciatore della nazionale tedesca ad aver sbagliato un tiro di rigore in una fase finale di un campionato del mondo. Accadde l'8 luglio 1982 a Siviglia, durante la semifinale del citato campionato: la partita contro la termin\u00f2 3-3 dopo i tempi supplementari, e fu decisa ai rigori. La Germania Occidentale vinse 5-4, ma Stielike sbagli\u00f2 il suo rigore, il quinto della serie, terzo per i tedeschi. Nelle successive tre occasioni mondiali in cui partite della Germania terminarono ai tiri di rigore (1986, 1990, 2006), nessun tedesco ha mai fallito dal dischetto.\nAllenatore.\nSubito dopo il ritiro, assunse nel 1989 l'incarico di commissario tecnico della Nazionale svizzera, che guid\u00f2 nel percorso di qualificazione - fallito - al . Sempre in Svizzera allen\u00f2 la sua ultima squadra da calciatore, il Neuch\u00e2tel. Tornato in Germania allen\u00f2 nel biennio 1994-1996 il Mannheim e, dal 1998, entr\u00f2 nei ranghi federali per seguire le nazionali giovanili tedesche, impegno al quale nei primi due anni accompagn\u00f2 anche l'incarico di allenatore in 2\u00aa della Nazionale maggiore dal 9 settembre 1998 al 7 maggio 2000.\nDal 2000 al 2004 si dedic\u00f2 invece interamente alla guida della Nazionale Under 21.\nIl 12 settembre 2006 viene nominato commissario tecnico della Costa d'Avorio firmando un biennale, subentra al dimissionario Henri Michel. L'8 ottobre esordisce nella vittoria per 5 a 0 contro la Gabon valevole per la qualificazione alla Coppa d'Africa del 2008. Il 7 gennaio 2008 si dimette per stare vicino al figlio malato, venendo sostituito momentaneamente da G\u00e9rard Gili il quale partecipa al suo posto alla Coppa d'Africa. Il 1\u00ba febbraio muore il figlio 23enne. Il 7 marzo ritorna alla guida della nazionale ivoriana. Il 15 aprile la federazione decide di non rinnovare il contratto scaduto.\nIl 31 maggio \u00e8 stato ingaggiato come allenatore del FC Sion, squadra della prima divisione svizzera, firmando un triennale. Il 3 novembre si dimette dal club elvetico dopo la richiesta del presidente Christian Constantin di poter partecipare alle scelte tattiche, insieme a lui si dimette anche il direttore sportivo Paolo Urfer. Lascia la squadra al settimo posto in campionato dopo aver ottenuto 2 vittorie, 4 pareggi e 5 sconfitte.\nIl 6 gennaio 2009 diventa allenatore dell'Al-Arabi, squadra della prima divisione qatariota. Si piazza al settimo posto in campionato, viene eliminato nella Coppa del Qatar ai quarti di finale dal Qatar SC per 2 a 1 e nella Sheikh Jassem Cup non riesce ad andare oltre ai gironi. Il secondo anno al club qatariota si piazza al terzo posto in campionato, perde la finale della Coppa del Presidente del Qatar per 5 a 0 contro l'Al-Gharafa, viene eliminato nella Coppa del Qatar ai quarti di finale dall'Umm-Salal per 4 a 3 dopo i calci di rigore e nella Sheikh Jassem Cup viene eliminato in semifinale dall'Al-Wakrah per 4 a 3 dopo i calci di rigore. Il 7 maggio 2010 viene nominato tecnico del Al-Sailiya. Il 6 giugno 2013 ritorna alla guida dell'Al-Arabi. Nella Sheikh Jassem Cup non riesce ad andare oltre ai gironi. Il 29 gennaio 2014 dopo la sconfitta per 6 a 3 contro l'Al-Ahly viene esonerato, lasciando la squadra al settimo posto in campionato.\nIl 5 settembre viene nominato commissario tecnico del Corea del Sud. Esordisce il 10 ottobre nell'amichevole vinta per 2 a 0 contro il Paraguay. Nella Coppa d'Asia del 2015, supera il girone con pieni punti e ottiene il secondo posto venendo sconfitta in finale dall'Australia che stava nel proprio girone. Nella Coppa d'Asia orientale, sempre nel 2015, si piazza primo vincendo il titolo. Supera la seconda fase al primo posto del girone a pieni punti per le qualificazioni al Mondiale 2018. Il 15 giugno 2017 viene esonerato dopo la sconfitta contro il Qatar per la terza fase delle qualificazioni per il Mondiale."}
{"id": "1367217", "revid": "767487", "url": "https://it.wikipedia.org/wiki?curid=1367217", "title": "L'inglese che sal\u00ec la collina e scese da una montagna", "text": "L'inglese che sal\u00ec la collina e scese da una montagna (\"The Englishman Who Went Up a Hill But Came Down a Mountain\") \u00e8 un film del 1995 diretto da Christopher Monger.\nCommedia britannica scritta da Ivo Monger che racconta una storia appresa dallo stesso regista per bocca di suo nonno sulle vicende del piccolo villaggio del Galles meridionale di \"Taff's Well\", nei pressi di Cardiff e della vicina collina di Garth Hill.\nA causa della crescente urbanizzazione dei luoghi reali delle vicende, la pellicola venne girata nei villaggi rurali di Llanrhaeadr-ym-Mochnant e di Llansilin nel Galles centrale.\nFu presentato nella sezione Un Certain Regard del 48\u00ba Festival di Cannes.\nFu presentato alla diciannovesima edizione del Festival cinematografico internazionale di Mosca. Il regista vinse il premio della giuria.\nIl fotografo Vernon Layton fu candidato per la rana d'oro nel concorso Camerimage.\nTrama.\nSiamo nel Galles nel 1917, durante la Prima guerra mondiale, quando due cartografi inglesi, il superbo Garrad ed il suo giovane apprendista Anson, arrivano nel piccolo villaggio rurale di Taff's Well per misurare la \"sua\" montagna, \"Ffynnon Garw\", per scoprire, con grande oltraggio della popolazione locale, che essa \u00e8 solo una collina perch\u00e9 non raggiunge i 1.000 piedi di altezza.\nI locali, capitanati dal vecchio \"Morgan il Montone\" e dal \"Reverendo Jones\", complottano con l'aiuto del giovane Anson, per ritardare la partenza di Garrad ed elevare artificialmente la vetta della loro collina per renderla appunto pi\u00f9 alta del richiesto, anche con alcune motivazioni profonde come quella del reverendo che ritiene che \"i giovani che tornano distrutti da una guerra non meritano di essere anche privati dell'orgoglio di vivere vicino alla prima montagna del Galles\".\nI due cartografi, tra sabotaggi alla macchina, \"difficolt\u00e0\" nel prendere un treno e problematiche condizioni meteo, saranno costretti a prolungare la loro permanenza nel villaggio; la domenica precedente alla partenza dei due cartografi, i cittadini riescono ad innalzare la collina quanto basta per farle superare la fatidica soglia, anche con l'involontario contributo del reverendo Jones che muore stroncato dalla fatica del salire e scendere, e come ultima volont\u00e0 dichiara di voler essere sepolto in cima al tumulo, a notte fonda. La giovane Elizabeth, che era stata chiamata in causa per sedurre Anson, se ne innamora ricambiata e i due rimangono sulla collina per effettuare la misurazione alle prime luci dell'alba. Prima della partenza, Anson dichiarer\u00e0 che quella di Taff's Well \u00e8 in realt\u00e0 una montagna e non una \"semplice\" collina, e annuncer\u00e0 il suo fidanzamento con Elizabeth.\nProduzione.\nRiprese.\nIl film fu ripreso il 27 giugno 1994 le 3 location (di cui 2 per gli esterni) tutte nel Regno Unito furono:\nColonna sonora.\nAlbum.\nL'album \u00e8 di Stephen Endelman e ha lo stesso titolo: The Englishman Who Went Up A Hill But Came Down A Mountain&lt;br&gt;\nDati aggiuntivi:&lt;br&gt;\nEtichetta: Epic Soundtrax \u2013 EK 67151&lt;br&gt;\nFormato: CD, Album&lt;br&gt;\nPaese: Stati Uniti d'America&lt;br&gt;\nAnno di uscita: 1995&lt;br&gt;\nGenere: Stage &amp; Screen&lt;br&gt;\nStile: Classico moderno, colonna sonora\nTracce.\nElenco delle tracce:&lt;br&gt;\n01 - Opening Credits/English Drive 1:28&lt;br&gt;\n02 - Johnny's Triumph 1:51&lt;br&gt;\n03 - Hustle &amp; Bustle 2:40&lt;br&gt;\n04 - Johnny's Barrow 1:20&lt;br&gt;\n05 - Never Ending Rain 0:44&lt;br&gt;\n06 - The Brothers Tup 2:02&lt;br&gt;\n07 - Lovers On The Mountain 2:11&lt;br&gt;\n08 - Reverend Jones' Death 2:00&lt;br&gt;\n09 - It's A Hill 0:44&lt;br&gt;\n10 - Villagers Begin Building 2:59&lt;br&gt;\n11 - The Sermon 1:50&lt;br&gt;\n12 - The Rain 3:37&lt;br&gt;\n13 - Anson &amp; Betty 4:28&lt;br&gt;\n14 - Tommy Two Strokes 1:13\nIl canto Men of Harlech, canto tradizionale cantato dal Gwalia Male Voice Choir in gallese a Londra.\nDistribuzione.\nData di uscita.\nLe date di uscita internazionali nel corso del 1995 e 1996 furono:\nDivieti.\nPresenta le seguenti certificazioni:\nEdizioni home video.\nEdizione home video americana.\nL'edizione home video americana dura soli 96 minuti (anzich\u00e9 99) e compare l'avviso \"modificato a causa del contenuto\" all'inizio. \u00c8 classificato PG (Parental Guidance) ovvero richiede la visione assieme ai genitori senza un'et\u00e0 specifica indicata.\nAccoglienza.\nIncassi.\nCon un budget stimato pari a 40.997.769 dollari incass\u00f2 nella settimana di apertura negli Stati Uniti 2.811.355 dollari al 14 maggio 1995 e complessivamente in America raccolse 10.904.930 dollari e altrettanti nel resto del mondo.\nCritica.\nPer quanto riguarda la sua descrizione umoristica e affettuosa dei locali, il film \u00e8 stato spesso paragonato a Svegliati Ned, un film commedia scritto e diretto da Kirk Jones.\nInfluenza culturale.\nVeggieTales.\nIl 13\u00ba episodio di VeggieTales, \"King George and the Ducky\", conteneva una breve parodia de L'inglese che sal\u00ec su una collina ma scese da una montagna intitolato L'inglese che sal\u00ec su una collina e and\u00f2 gi\u00f9 con tutte le banane.\nEspediente narrativi.\nLingua gallese.\nUno scherzo nel film che potrebbe non essere ovvio per chi non parla il gallese si verifica quando un meccanico viene interrogato su una parte rotta non scritta che ha rimosso da un'auto e risponde \"Beh, non conosco la parola inglese, ma in gallese noi chiamalo be'chi'ngalw. \"In gallese, be'chi'ngalw \u00e8 un nome segnaposto, come \"whatchamacallit\" o \"thingamajig\" in inglese e significa letteralmente \"ci\u00f2 che chiami che chiami\" ed \u00e8 una forma contratta di \"beth dych chi'n galw\". Lo scherzo \u00e8 reso evidente nel romanzo su cui si basa il film.\nErrori.\nEcco un elenco di errori presenti nel film:\nInesattezze storiche.\nMonte Garch o Ffynnon Garw.\nIl film ha portato un flusso di visitatori a salire sulla cima del Garth, e la Pentyrch History Society e il consiglio della comunit\u00e0 locale hanno eretto un avviso sulla montagna per spiegare il suo reale significato storico (la montagna del fim \u00e8 diversa da quella dell'opera da cui \u00e8 tratta la sceneggiatura)."}
{"id": "1367218", "revid": "729019", "url": "https://it.wikipedia.org/wiki?curid=1367218", "title": "Simon Picone", "text": "Biografia.\nNato a Roma da padre italiano e madre belga (dalla quale gli proviene il nome di Simon), inizi\u00f2 a praticare il rugby a 8 anni durante una vacanza al Circeo; quando aveva 11 anni la sua famiglia si trasfer\u00ec a Viterbo e l\u00ec inizi\u00f2 a giocare nel club locale nel quale rimase fino al 2000.\nNel 2000 fu ingaggiato dal con cui esord\u00ec in massima divisione il 23 dicembre 2000 nella trasferta contro il , vinta 67-26 e in cui marc\u00f2 anche una meta; quello fu anche l'unico incontro giocato nel club della Capitale, a fine stagione si trasfer\u00ec al , oggi Mogliano.\nNel 2002 fu ingaggiato dal .\nGi\u00e0 messosi in luce nelle selezioni Under-19 e Under-21, nel 2004 esord\u00ec in Nazionale maggiore con John Kirwan, nel Sei Nazioni contro l'.\nScarsamente utilizzato con il successore di Kirwan, Berbizier, fu riproposto in squadra nel Sei Nazioni 2008 dal nuovo C.T. Mallett: l'unica meta in azzurro di Picone fu segnata contro l' nell'incontro che rappresent\u00f2 all'epoca il miglior risultato dell' contro la formazione d'Oltremanica, una sconfitta per 19-23.\nNel form\u00f2 la cerniera di mediani titolari insieme ad Andrea Marcato, apertura anch'egli internazionale; con la formazione veneta vinse cinque titoli di campione d'Italia, l'ultimo nel 2008-09; con il club trevigiano affront\u00f2 anche l'esperienza in Celtic League.\nNel 2012 fu a , con cui alla sua prima stagione giunse fino alle semifinali per lo scudetto; a fine dicembre 2013, a met\u00e0 campionato, decise di abbandonare il rugby professionistico e rescisse il contratto con il club lombardo per tornare al , suo club originario.\nAlla fine della stagione, tuttavia, torn\u00f2 a giocare da professionista per un ultimo anno a in Eccellenza, contribuendo alla salvezza anticipata della squadra; alla fine del campionato giunse il ritiro definitivo dalle competizioni."}
{"id": "1367219", "revid": "33689", "url": "https://it.wikipedia.org/wiki?curid=1367219", "title": "Pentago", "text": "Pentago \u00e8 un gioco di strategia per 2 giocatori inventato dalla compagnia svedese Mindtwister.\nSi gioca su una tavola di legno con 6\u00d76 incavi suddivisa in quattro quadranti 3\u00d73. A turno i due giocatori pongono una biglia del loro colore (nera o bianca) su uno spazio libero della tavola e poi ruotano uno dei quadranti di 90 gradi in senso orario od antiorario. Vince il giocatore che riesce a comporre una fila di 5 biglie del suo colore in orizzontale, verticale o diagonale (sia prima che dopo aver effettuato la rotazione). Se tutti i 36 spazi vengono occupati senza che venga composta una fila da 5 biglie, la partita \u00e8 patta."}
{"id": "1367224", "revid": "767487", "url": "https://it.wikipedia.org/wiki?curid=1367224", "title": "Classe Smol'nyy", "text": "Le unit\u00e0 appartenenti alla classe Smol'nyy (nome in codice NATO del progetto 887 russo) sono navi da addestramento di grandi dimensioni.\nLa classificazione russa \u00e8 Uchebnoye Sudno (nave da addestramento).\nLo sviluppo ed il servizio.\nLe classe Smol'nyy entrarono in servizio a partire dal 1976, per sostituire gli ormai superati incrociatori classe Sverdlov, entrati in servizio a partire dal 1952 prima utilizzati in quel ruolo.\nFurono costruiti preso i cantieri navali di Stettino, in Polonia.\nLa classe in origine contava tre unit\u00e0. Oggi ne sopravvivono due, entrambe nella Flotta del Baltico.\nLa terza unit\u00e0, la \"Khasan\", \u00e8 in riserva."}
{"id": "1367228", "revid": "1543377", "url": "https://it.wikipedia.org/wiki?curid=1367228", "title": "Superficie alettata", "text": "Una superficie alettata (o alettatura) \u00e8 una parete avente una superficie interna (\"lato processo\") ed una superficie esterna (\"lato ambiente\") con aree assai differenti: questo permette al fluido raffreddante, in genere aria, di scambiare pi\u00f9 velocemente calore. L'aria ha infatti un basso coefficiente di scambio termico, e per aumentarlo \u00e8 quindi necessario impiegare una superficie di scambio abbastanza estesa.\nSi utilizza quindi una superficie alettata quando si voglia massimizzare il calore scambiato tra due ambienti a temperatura diversa.\nSolitamente tale soluzione viene impiegata nei motori endotermici raffreddati ad aria, in cui occorre un'alettatura pi\u00f9 abbondante attorno alla testa ed alla sommit\u00e0 del cilindro, perch\u00e9 in quei punti si produce pi\u00f9 calore, e quindi \u00e8 necessario smaltirne in maniera maggiore; il passo dell'alettatura \u00e8 quanto pi\u00f9 possibile piccolo (3\u00f78 mm), mentre lo spessore \u00e8 solitamente compreso tra 1,5 e 4 mm.\nCalcolo del calore smaltito dall'aletta.\nAl fine di eseguire un calcolo del calore scambiato da una aletta \u00e8 necessario effettuare un bilancio energetico del calore in gioco sia per conduzione sia per convezione. Con riferimento alla figura a fianco, si ipotizza per semplicit\u00e0 che l'aletta sia sottile, cio\u00e8 formula_1, dove con \"s\" si indica lo spessore dell'aletta e con \"L\" la lunghezza della stessa. Con questa semplificazione, si assume che la temperatura sia costante su ogni sezione dell'aletta sottile, cio\u00e8 che \"T=T(x)\". \nCi si pone ora in una sezione dell'aletta di lunghezza infinitesima \"dx\", e per comodit\u00e0 si assume che la profondit\u00e0 valga \"1\". L'equazione di bilancio di calore per l'aletta \u00e8 data da: \ndove con Q1 si intende il calore entrante nella sezione dell'aletta (per conduzione), con Q2 quello uscente (per conduzione) e con Q3 il calore scambiato con l'ambiente (per convezione). In base alla legge di Fourier per una lastra piana, si ha:\nessendo \"\u03bb\" la conducibilit\u00e0 termica dell'aletta.\nAnalogamente:\nPer quanto riguarda il calore Q3, si devono richiamare le leggi della convezione; si pu\u00f2 dire dunque che:\ndove per \"h\" si intende il coefficiente di convezione e per Tf la temperatura del fluido che circonda l'aletta.&lt;br&gt;\nSi ha quindi:\nTale equazione pu\u00f2 ora essere riscritta come segue:\nPer risolvere la precedente equazione differenziale, conviene porre\ne\nA questo punto l'equazione differenziale pu\u00f2 essere scritta nel seguente modo:\nQuindi \u00e8 possibile risolvere l'equazione differenziale associando le seguenti condizioni al contorno:\nLa soluzione dell'equazione differenziale \u00e8:\nDal momento che nelle alette comuni formula_14, la soluzione dell'equazione differenziale \u00e8 data da: \nIl calore scambiato dall'aletta \u00e8 uguale a quello scambiato per convezione, ovvero:\nnell'ipotesi che formula_17 si ottiene che:\nVantaggio dell'aletta.\nSi definisce vantaggio dell'aletta \"\u03b5\", il rapporto tra \"Q\" e \"Q0\", dove \"Q\" \u00e8 il calore scambiato dall'aletta e \"Q0\" il calore scambiato dalla parete se non ci fosse l'aletta. Pertanto:\n\"\u03b5\" dunque risulta uguale a:\nEfficienza dell'aletta.\nSi definisce efficienza dell'aletta \"\u03b7\" il rapporto tra \"Q\" e \"QMAX\", dove \"Q\" \u00e8 il calore scambiato e \"QMAX\" il calore massimo scambiabile, ovvero nelle condizioni di temperatura dell'aletta uniforme e uguale al suo valore massimo \"Tp\". Si ha:\nValori di \"\u03b7\" per le alette pi\u00f9 comuni sono di circa il 90\u00f795%."}
{"id": "1367229", "revid": "838137", "url": "https://it.wikipedia.org/wiki?curid=1367229", "title": "Rosario Mazzola", "text": "Biografia.\nCompiuti gli studi presso il Seminario Arcivescovile di Palermo, \u00e8 ordinato Presbitero dall'arcivescovo Ernesto Ruffini il 16 luglio 1950 e inizia il suo ministero come vice parroco nella Parrocchia Maria SS. Regina degli Apostoli a Vergine Maria.\nNel 1952, Ruffini, dando inizio alla fondazione del villaggio omonimo per i senza tetto, lo destina a quella parrocchia. Nel 1965 fonda la \"Casa Soggiorno Poggio Maria\" come associazione di fatto. Nel 2001 diviene Associazione di Promozione Sociale ANSPI e successivamente, nel 2007, si trasforma in Associazione di tipo ONLUS. \u00c8 una struttura idonea ad ospitare, prevalentemente nel periodo estivo, ragazzi in et\u00e0 preadolescenziale. A seguito dei lavori di ristrutturazione apportati alla casa a partire dal 1996 essa \u00e8 atta ad accogliere ospiti anche nel periodo invernale. Inoltre, avendo realizzato l'abbattimento delle barriere architettoniche, \u00e8 possibile accogliere soggetti disabili. Con periodicit\u00e0 annuale, la casa ospita l'UNITALSI.\nIl 16 luglio 1971 il cardinale Salvatore Pappalardo lo trasferisce nella Parrocchia Maria SS. Mediatrice a Villa Tasca, dove d\u00e0 vita a un centro per le opere parrocchiali, e dalla quale si dimette il 31 dicembre 1980 per il nuovo mandato di Vicario Episcopale del Primo Vicariato.\nPer venti anni \u00e8 stato Assistente Diocesano dell'Azione Cattolica, prima dei fanciulli e delle sezioni minori della giovent\u00f9 femminile, poi del settore adulti.\nHa fatto sempre parte degli organismi diocesani \u2013 Consiglio presbiterale e Consiglio pastorale \u2013 e di varie commissioni\u00a0\u2013 avvicendamento e perequazione del clero, liturgia, educazione e attivit\u00e0 religiose - .\nIl 13 novembre 1981 il cardinale Salvatore Pappalardo gli affida il compito di Vicario generale e il 28 dicembre viene insignito dell'onorificenza di Prelato d'Onore da papa Giovanni Paolo II.\n\u00c8 nominato Vescovo Titolare di Bomarzo (VT) e Ausiliare dell'Arcivescovo di Palermo il 19 giugno 1982. Il 4 settembre 1982 riceve la Consacrazione Episcopale dal Cardinale Salvatore Pappalardo nella Chiesa Cattedrale. Nominato Vescovo di Cefal\u00f9 (PA) il 23 luglio 1988, si insedia il 17 settembre. Nella Diocesi di Cefal\u00f9 ha ordinato 15 sacerdoti diocesani. \u00c8 divenuto emerito il 18 marzo 2000.\nGli succede alla guida della Diocesi di Cefal\u00f9 Francesco Sgalambro.\nMuore il 24 dicembre 2018 all'et\u00e0 di 94 anni e viene sepolto tre giorni dopo all'interno della Cattedrale diocesana.\nGenealogia episcopale.\nLa genealogia episcopale \u00e8:"}
{"id": "1367230", "revid": "729019", "url": "https://it.wikipedia.org/wiki?curid=1367230", "title": "Harry Ellis", "text": "Biografia.\nNato e cresciuto nei suburbi a sud di Leicester, Ellis inizi\u00f2 la pratica rugbistica in giovane et\u00e0, a 6 anni.\nMilit\u00f2 nelle rappresentative scolastiche cittadine e, successivamente, delle Midlands fino al diploma; fu selezionato anche per le rappresentative nazionali scolastiche inglesi U-16 e U-18 (nella quale fu chiamato a 16 anni).\nIl primo club extrascolastico per cui milit\u00f2 fu il Wigston, per passare poi un anno pi\u00f9 tardi alle giovanili del Leicester, alternando l'attivit\u00e0 sportiva alla frequenza universitaria: nel periodo di militanza nelle selezioni minori del club disput\u00f2 incontri per l'Inghilterra U-19 e, poi, U-21, e poi in prima squadra per l' VII.\nEllis debutt\u00f2 in prima squadra ad agosto 2001 a Tolosa in Heineken Cup, e poco dopo giunse anche l'esordio domestico in Premiership.\nLa prima meta giunse nel corso delle semifinali della citata Heineken Cup, a Nottingham contro il Llanelli.\nDal 2003 divenne di fatto il titolare nel ruolo di mediano di mischia del Leicester; dopo un inizio stentato di stagione, diede un grosso contributo al raggiungimento della finale, poi persa, di Premiership.\nNell'estate 2004 fu chiamato come terza scelta nel \"tour\" estivo dell' maggiore, dietro a Matt Dawson e Andy Gomarsall, ma non fu mai utilizzato; ebbe l'occasione di debuttare nel corso dei \"test\" autunnali, a novembre, subentrando dalla panchina nel match di Twickenham vinto 32-16 contro il .\nDa allora rimase nel giro della Nazionale: partecip\u00f2 al Sei Nazioni 2005 marcando anche la sua prima meta internazionale contro la , ma gli fu preferito Dawson per i primi due \"test\" autunnali.\nNon appena rientr\u00f2 in squadra, nel terzo della serie, marc\u00f2 una meta in solitaria contro facendo registrare una delle sue pi\u00f9 incisive prestazioni internazionali, che gli valsero la convocazione per il Sei Nazioni 2006.\nConvocato saltuariamente nel corso di quell'anno, dopo i \"test\" estivi Ellis non fu pi\u00f9 utilizzato da Andy Robinson. Quando il posto di C.T. fu rilevato da Brian Ashton, questi lo richiam\u00f2 per il Sei Nazioni 2007, torneo che disput\u00f2 per intero, segnando anche una meta contro il .\nNel maggio 2007 un infortunio ai legamenti del ginocchio contro il Bristol lo mise fuori squadra e gli imped\u00ec di prender parte ai \"test\" pre-mondiali della Nazionale e alla susseguente Coppa del Mondo in Francia.\nNella nuova stagione, per i postumi dell'infortunio, fu presente solo in 4 match con il Leicester; nel 2009, ricostituitosi, vinse la Premiership ed entr\u00f2 a far parte della squadra dei British Lions che affront\u00f2 il \"tour\" in Sudafrica, scendendo in campo in un \"test match\".\nRicaduto in un nuovo infortunio a ottobre 2009, Ellis non disput\u00f2 pi\u00f9 alcun incontro per tutta la stagione; si sottopose a un nuovo intervento chirurgico al ginocchio, ma non pot\u00e9 evitare l'assunzione di antidolorifici e continui drenaggi di liquido dall'articolazione e, nel luglio 2010, su consiglio medico, fu costretto a chiudere l'attivit\u00e0 agonistica a soli 28 anni."}
{"id": "1367232", "revid": "96582", "url": "https://it.wikipedia.org/wiki?curid=1367232", "title": "Societ\u00e0 Sportiva Lazio 1955-1956", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1955-1956.\nStagione.\nLa Lazio nel campionato di Serie A 1955-1956 si classific\u00f2 al terzo posto a pari merito con l'Inter con 39 punti.\nOrganigramma societario.\nArea direttiva\nArea tecnica"}
{"id": "1367233", "revid": "729019", "url": "https://it.wikipedia.org/wiki?curid=1367233", "title": "Giorgio Intoppa", "text": "Biografia.\nNato a Milano da famiglia originaria del centro Italia (padre viterbese e madre dalle Marche), i primi passi rugbistici di Intoppa furono nell'allora , poi ridiventato Amatori una volta uscito dall'orbita-Berlusconi; con la prima squadra dell'Amatori Intoppa esord\u00ec nel 1999 a 18 anni; successivamente pass\u00f2 al Calvisano quando la societ\u00e0 bresciana acquis\u00ec il titolo sportivo dei milanesi per fusione con il club bianconero.\nNel 2004 disput\u00f2 il suo primo incontro in Nazionale, contro la , e nel biennio 2004-05 scese in campo in 7 incontri internazionali, ivi compresi 3 \"match\" del Sei Nazioni 2005.\nCon il Intoppa vanta 2 titoli italiani e una Coppa Italia; nell'estate del 2008 s trasfer\u00ec al , con il quale si aggiudic\u00f2 altri due titoli di campione d'Italia nel 2009 e 2010, riuscendo cos\u00ec a vincere tre scudetti consecutivi con due diverse maglie.\nAlla fine del campionato 2009-10 Intoppa, che nel frattempo si era laureato a Brescia in scienze motorie, decise di smettere l'attivit\u00e0 a soli 29 anni per diventare preparatore atletico del Benetton Treviso in Celtic League."}
{"id": "1367235", "revid": "599013", "url": "https://it.wikipedia.org/wiki?curid=1367235", "title": "Christian Cullen", "text": "Biografia.\nCresciuto a Paekakariki, una cittadina a nord della capitale Wellington, si mise in luce rugbisticamente alle superiori frequentate al Kapiti College, della cui squadra entr\u00f2 a fare parte, venendo anche convocato per la selezione nazionale scolastica (1993-94) e successivamente Under-19 (1995); nel 1995 entr\u00f2 nella selezione provinciale di Manawatu e nel marzo 1996, debutt\u00f2 nell'appena istituito Super Rugby, scendendo in campo nella prima partita in assoluto del torneo, Hurricanes-Blues a Palmerston North.\nPochi mesi dopo, a vent'anni compiuti da poco, esord\u00ec negli \"All Blacks\" in un \"test match\" contro a Napier, realizzando nove mete nei suoi primi dieci \"test match\".\nTitolare fisso fin da allora, si contraddistinse sempre per la sua velocit\u00e0 in campo, grazie alla quale aveva gi\u00e0 da tempo ricevuto il soprannome di \"Paekakariki Express\"\u00a0; prese parte alla nel Regno Unito in cui disput\u00f2 tutti i sei incontri, anche se la si classific\u00f2 quarta.\nDopo la Coppa il posto di C.T. della Nazionale fu assunto da Wayne Smith, il cui mandato dur\u00f2 meno di due anni, per poi essere rimpiazzato da John Mitchell, il quale non fece mai mistero di non gradire Cullen in Nazionale, per motivi mai chiariti; dal 2002 quindi Cullen non fu pi\u00f9 convocato, pur avendo solo 26 anni e detenendo all'epoca il record di mete in Nazionale, 46.\nNel luglio 2003, quando non fu compreso tra i pre-convocati per la Coppa del Mondo in Australia, Cullen si accord\u00f2 per un triennale con la \"franchise\" irlandese del Munster.\nCon tale club vinse la Celtic Cup nel 2005, e si laure\u00f2 campione d'Europa vincendo la Heineken Cup 2005-06 nel suo ultimo anno di contratto; dopo tale vittoria prolung\u00f2 il suo accordo con il Munster per un'ulteriore stagione, al termine della quale, anche a causa dei postumi di ripetuti infortuni, chiuse l'attivit\u00e0 agonistica.\nAttualmente gestisce un locale a Wellington."}
{"id": "1367237", "revid": "729019", "url": "https://it.wikipedia.org/wiki?curid=1367237", "title": "Tana Umaga", "text": "Biografia.\nNasce a Lower Hutt, in Nuova Zelanda, il 27 maggio del 1973, figlio di immigrati samoani (suo fratello Michael \u00e8 internazionale per ). Umaga si dedic\u00f2 inizialmente al rugby a 13, cosa che gli valse il soprannome di \u00abribelle\u00bb dalla sua famiglia, altres\u00ec dedita al rugby a 15.\nNel 1996 debutt\u00f2 nella neonata \"franchise\" di Super Rugby degli Hurricanes, afferente a Wellington e territorio limitrofo; con tale club furono 12 le stagioni consecutive di militanza.\nNel 1997 giunse anche l'esordio negli \"All Blacks\" a North Shore contro (debutto con meta) e, due anni dopo, Umaga prese parte alla in cui la squadra giunse quarta; fu quindi presente al primo Grande Slam nelle Isole Britanniche dal 1978, il \"tour\" del 2002 risoltosi con quattro vittorie nelle \"Home Nations\".\nDopo la , conclusasi con il terzo posto, fu nominato capitano degli \"All Blacks\" raccogliendo il testimone di Reuben Thorne, del quale era il vice; tenne la guida in campo della squadra fino a tutto il 2005, quando annunci\u00f2 il suo ritiro dal rugby internazionale e lasci\u00f2 la fascia al suo vice Richie McCaw.\nNel 2007 si trasfer\u00ec in Francia come giocatore-allenatore del Tolone, all'epoca in Pro D2, per una cifra di circa 300\u00a0000 euro/anno; dopo aver condotto il club in prima divisione, ed essersi dedicato alla conduzione tecnica per tutta la stagione 2007-08, pass\u00f2 ad assistente di Philippe Saint-Andr\u00e9, nel frattempo ingaggiato per divenire nuovo tecnico del club; lo stesso Saint-Andr\u00e9 schier\u00f2 di nuovo Umaga in campo quando la squadra stava affrontando un serio rischio retrocessione.\nNel 2010 torn\u00f2 in Nuova Zelanda come allenatore-giocatore della provincia di Counties Manukau, all'epoca militante nella seconda divisione del National Provincial Championship; nel 2011 fu aggregato e schierato nella \"franchise\" degli Chiefs, cui Manukau afferisce, tornando cos\u00ec a giocare in Super Rugby dopo quasi quattro anni dal suo addio agli Hurricanes.\nSmessa definitivamente l'attivit\u00e0 di giocatore, nel 2012, da allenatore, ha guidato Manukau alla vittoria nel campionato provinciale di seconda divisione e alla promozione nell'\u00e9lite dell'ITM Cup."}
{"id": "1367238", "revid": "175558", "url": "https://it.wikipedia.org/wiki?curid=1367238", "title": "2-ossoisovalerato deidrogenasi (acilating)", "text": ""}
{"id": "1367239", "revid": "1714743", "url": "https://it.wikipedia.org/wiki?curid=1367239", "title": "Enrico I Del Carretto", "text": "Biografia.\nEnrico del Vasto, quinto figlio di Bonifacio e di Agnese di Vermandois, partecip\u00f2 alla seconda crociata (1147-1148) dove acquis\u00ec il soprannome \"wert\" (in tedesco \"valoroso\"), successivamente latinizzato in \"wercius\" e storpiato in \"guercio\".\nIl legame con gli imperatori svevi, costruito probabilmente durante la crociata, si consolid\u00f2 quando Federico I Barbarossa scese in Italia ed Enrico corse al suo fianco. Il 10 giugno 1162, il giorno successivo alla distruzione di Milano, Federico infeud\u00f2 Enrico il Valoroso dei territori nel Savonese, Noli, Finale Ligure, Cairo Montenotte, di alcuni castelli e borghi minori (Altare, Bardineto, Carcare, Calizzano, Dego, Sassello, Spigno Monferrato) e dei vasti territori nella zona subalpina delle Langhe, che gli competevano come quota parte dell'eredit\u00e0 paterna, dando origine alla stirpe dei marchesi di Savona, che presero tutti il cognome \"Carretto\" o Del Carretto.\nI Del Carretto si divisero in numerose linee: di Finale, di Millesimo, di Novello, di Zuccarello, di Calizzano, di Balestrino, ecc.\nPoco dopo il 1162 Federico diede in moglie ad Enrico del Vasto la sua cugina prima, Beatrice del Monferrato. \nEnrico e Beatrice ebbero i seguenti figli:\nNegli anni successivi Enrico \u00e8 ricordato fra i vassalli che \"combatterono fedelmente per l'onore dell'Impero con rischio personale sino allo spargimento del proprio sangue e con dispendio dei propri beni\". Divent\u00f2 cancelliere e consigliere dell'imperatore e per conto di Federico negozi\u00f2 con la Lega Lombarda la pace di Costanza (1183). Mor\u00ec fra il 1184 e il 1186. Nel corso del XII secolo Enrico aveva dovuto riconoscere la progressiva autonomia dei comuni di Savona e di Noli, ai quali cedette gran parte dei diritti feudali nei due centri, e aveva iniziato a consolidare a Finale la residua presenza della sua famiglia in Liguria. La costruzione di una prima caminata marchionale nel Finalese, ampliata in seguito e chiamata Castel Govone, potrebbe risalire al 1172. Lo sviluppo del nucleo urbano di Finale si acceler\u00f2 in questo periodo, portando (probabilmente nel 1193) alla costruzione di un primo recinto di mura, che diede origine formale al \"Burgus Finarii\", oggi Finalborgo, capitale del marchesato, la cui esistenza \u00e8 documentata dal 1213.\nLeggende.\nNel \"Bellum Finariense\" di Gianmario Filelfo si tramanda un evento, che sarebbe all'origine dei soprannomi di Enrico e dello stemma carrettesco. Durante la crociata Enrico sarebbe stato scelto come campione e dovette sfidare in singolar tenzone un campione musulmano, il principe di Joppe. Dal combattimento sarebbe dipeso non solo la sua sorte personale, ma, secondo le regole della cavalleria, quella di tutti e due gli eserciti (il duello era in sostituzione di uno scontro armato). A ricordo del combattimento fortunato, Enrico conserv\u00f2 il turbante dell'avversario, i cui colori e strisce diventarono il suo stemma. Egli avrebbe inoltre sofferto in seguito di strabismo e ci\u00f2 sarebbe il motivo per cui il soprannome tedesco \"wert\" (=valoroso) si sarebbe trasformato nell'italiano \"guercio\"."}
{"id": "1367240", "revid": "339392", "url": "https://it.wikipedia.org/wiki?curid=1367240", "title": "Debito formativo", "text": ""}
{"id": "1367242", "revid": "1748167", "url": "https://it.wikipedia.org/wiki?curid=1367242", "title": "Autostrade Meridionali", "text": "Sam - Societ\u00e0 Autostrade Meridionali S.p.A. \u00e8 un'azienda italiana che opera nel settore della gestione in concessione di tratti autostradali.\n\u00c8 l'ente esercente concessionario di Autostrade per l'Italia per la gestione del tratto Napoli-Salerno dell'Autostrada A3. La concessione, scaduta, il 31 dicembre 2012, \u00e8 stata oggetto di proroga in vista della riassegnazione.\nLa societ\u00e0 \u00e8 quotata sul listino di Borsa Italiana dove \u00e8 presente nell'indice FTSE Italia Small Cap.\nStoria.\n\u00c8 stata fondata il 21 maggio 1925 con sede a Napoli con il compito di costruire e gestire un nuovo collegamento autostradale tra Napoli e Salerno che sar\u00e0 poi numerato come autostrada A3.\n\u00c8 stata ceduta ad Autostrade nel 1987, mentre nel 2019 la gestione dell'autostrada \u00e8 passata al consorzio SIS.\n\u00c8 quotata alla Borsa Valori di Milano ().\nAzionariato.\nL'azionariato comunicato alla Consob \u00e8 il seguente:"}
{"id": "1367253", "revid": "2051852", "url": "https://it.wikipedia.org/wiki?curid=1367253", "title": "Marleen Veldhuis", "text": " Specializzata nello stile libero, ha conquistato un bronzo olimpico all'Olimpiade di Atene 2004.\nMolto forte in vasca corta, come da tradizione olandese, ha conquistato l'oro nei 50\u00a0m ai mondiali di corta di Indianapolis 2004.\nAssieme alle velociste olandesi Hinkelien Schreuder, Inge Dekker e Chantal Groot ha vinto l'oro, con l'allora record del mondo, nella 4x100\u00a0m sl ai mondiali in vasca corta di Shanghai nel 2006.\nDomina invece ormai da alcuni anni gli europei di corta, dove oltre a numerosi titoli individuali nei 50\u00a0m e 100\u00a0m sl, ha vinto con tanto di record mondiali le staffette veloci 4x50\u00a0m sl e 4x50\u00a0m mista.\nCon la staffetta olandese ha stabilito il nuovo primato mondiale della 4x100\u00a0m sl con il tempo di 3'31\"72, ai Mondiali di Roma.\nI suoi personali:\n\"Vasca lunga\":\n\"Vasca corta\":"}
{"id": "1367256", "revid": "767487", "url": "https://it.wikipedia.org/wiki?curid=1367256", "title": "Una casa per Oliver", "text": "Una casa per Oliver (\"Hollow Reed\") \u00e8 un film del 1996 diretto da Angela Pope.\nFilm incentrato sul mondo della violenza familiare e della ghettizzazione dell'omosessualit\u00e0.\nTrama.\nIl giovane Oliver vive una drammatica situazione familiare: il convivente della madre, Frank Donally lo picchia selvaggiamente. La madre, Hannah Wyatt, \u00e8 separata dall'ex marito e padre di Oliver, Martyn, poich\u00e9 quest'ultimo ha scoperto la sua omosessualit\u00e0 ed \u00e8 andato a convivere con il suo nuovo compagno. \nQuando Martyn scopre che il figlio viene picchiato dal compagno dell'ex moglie cerca di ottenere legalmente l'affidamento di suo figlio, e si trover\u00e0 cos\u00ec di fronte ad un muro di gomma burocratico e legislativo basato sui pregiudizi verso la sua omosessualit\u00e0."}
{"id": "1367259", "revid": "175558", "url": "https://it.wikipedia.org/wiki?curid=1367259", "title": "Retinal deidrogenasi", "text": ""}
{"id": "1367260", "revid": "287204", "url": "https://it.wikipedia.org/wiki?curid=1367260", "title": "Cinema. Festa internazionale di Roma 2007", "text": "La 2\u00aa edizione di Cinema. Festa internazionale di Roma si \u00e8 tenuta a Roma dal 18 al 27 ottobre 2007.\nPremi.\nPremi principali.\nLa giuria popolare presieduta da Danis Tanovi\u0107 ha assegnato i seguenti premi Marco Aurelio:\nI commenti alla vigilia.\nSopite, rispetto alla prima edizione, le polemiche sulla contrapposizione con Venezia (probabilmente anche grazie ad un'edizione veneziana particolarmente riuscita), quest'anno si \u00e8 tentato di accenderne di nuove dando risalto sulla stampa all'esclusione della Festa di Roma dalla lista dei 50 festival cinematografici imperdibili pubblicata a settembre dalla rivista \"Variety\". In realt\u00e0 si tratta di una scelta comprensibile, trattandosi di una manifestazione neonata, ancor priva di tradizione e chiara identit\u00e0, e va contestualizzata considerando l'esclusione dalla lista anche di festival affermati come Locarno, Torino o Rotterdam, ai quali sono stati preferiti festival pi\u00f9 piccoli, ma specializzati.\nIl bilancio finale.\nIl bilancio ufficiale in termini numerici parla di una moderata crescita rispetto alla prima edizione, un positivo consolidamento per una manifestazione di cos\u00ec recente istituzione: 670 proiezioni su 33 schermi contro le 650 proiezioni su 23 schermi del 2006 (con una lieve riduzione del numero dei film delle selezioni ufficiali), 62.000 biglietti venduti (pi\u00f9 18.000 abbonamenti) contro i 55.000 dell'anno prima, 7.010 accreditati contro 6.837, complessivamente seicentomila visitatori della Festa, del Villaggio e delle mostre contro quattrocentottantamila."}
{"id": "1367265", "revid": "287204", "url": "https://it.wikipedia.org/wiki?curid=1367265", "title": "Esame di riparazione", "text": ""}
{"id": "1367267", "revid": "118031", "url": "https://it.wikipedia.org/wiki?curid=1367267", "title": "Ulrich Stielike", "text": ""}
{"id": "1367277", "revid": "729019", "url": "https://it.wikipedia.org/wiki?curid=1367277", "title": "Philippe Sella", "text": "Biografia.\nInizialmente dedito al rugby XIII, si convert\u00ec presto al XV e frequent\u00f2 le giovanili dell'Agen (nel capoluogo del Lot e Garonna, dipartimento della citt\u00e0 d'origine di Sella).\nCon tale club Sella spese tutta la sua carriera dilettantistica fino al 1996, vincendo due campionati nazionali, nel 1982 e nel 1988; passato professionista milit\u00f2 per un biennio nei Saracens, compagine inglese di Londra, con cui vinse una coppa Anglo-Gallese, e cess\u00f2 l'attivit\u00e0 agonistica nel 1998.\nEsord\u00ec in Nazionale francese in Coppa FIRA a Bucarest contro la e prese parte a 13 tornei consecutivi del Cinque Nazioni, dal al , disputando in tale competizione 50 incontri, che ne fanno tuttora il secondo giocatore per numero di presenze dietro all'irlandese Mike Gibson (che ne collezion\u00f2 56).\nVinse in totale sei edizioni del Cinque Nazioni, con un Grande Slam nel , due vittorie in solitaria nel e e tre \"ex aequo\" nel (con l'), () e ().\nA livello personale, nel corso del Cinque Nazioni 1986 riusc\u00ec a entrare nel ristretto gruppo di giocatori che vantano almeno una meta per ogni incontro di una singola edizione del torneo.\nFece parte della selezione che alla , la prima della storia, riusc\u00ec a giungere alla finale, poi persa contro la ; quattro anni pi\u00f9 tardi fu presente alla in Inghilterra, dove giunse fino ai quarti di finale.\nNel 1994, alla sua 99\u00aa presenza internazionale, una sconfitta 14-16 contro il , Sella fu espulso dall'arbitro sudafricano Turner perch\u00e9 sorpreso in una rissa contro un avversario.\nIn realt\u00e0, Sella stava sedando un principio di \"bagarre\" tra un compagno francese e un avversario canadese, e un giudice di linea riport\u00f2 per errore all'arbitro che l'iniziatore della rissa fosse stato lo stesso Sella.\nDue giorni pi\u00f9 tardi l'International Rugby Board, esaminate le prove televisive, cancell\u00f2 l'espulsione dal curriculum internazionale del giocatore, che pot\u00e9 cos\u00ec prendere parte ai successivi due \"test match\" contro la , entrambi vinti.\nPartecip\u00f2, infine, alla in Sudafrica, nel corso della quale disput\u00f2 il suo ultimo incontro internazionale, la finale per il 3\u00ba posto vinta contro l'.\nLe presenze con la maglia francese furono in totale 111, che allora costituirono il record, recentemente superato da Fabien Pelous giunto fino a 118; inoltre, con 30 mete realizzate (25 delle quali valide 4 punti ciascuna e le rimanenti 5 punti, per un totale di 125 punti internazionali), \u00e8 il terzo miglior marcatore della specialit\u00e0 dopo Serge Blanco (38) e Philippe Saint-Andr\u00e9 (33).\nDal 1999 Philippe Sella fa parte dell'International Rugby Hall of Fame; dal 2008 \u00e8 presente anche in quella dell'IRB.\nAttualmente gestisce una societ\u00e0 di comunicazioni, la Sella Communication, specializzata nella copertura di eventi sportivi, e commenta per Canal+ gli incontri di rugby XV.\nHa anche lanciato una sua linea d'abbigliamento, Marque 111, e pi\u00f9 recentemente, in occasione della in Francia, ha aperto in collaborazione con lo chef Alain Dutournier un locale di \"nouvelle cuisine\" a Parigi."}
{"id": "1367279", "revid": "1833487", "url": "https://it.wikipedia.org/wiki?curid=1367279", "title": "Grimma", "text": "Grimma \u00e8 una citt\u00e0 di abitanti del libero stato della Sassonia, Germania, nel circondario di Lipsia. \u00c8 attraversata dal fiume Mulde.\nGrimma si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nGeografia antropica.\nIl territorio della citt\u00e0 di Grimma comprende le seguenti municipalit\u00e0 (\"Ortschaft\"):\nOgni municipalit\u00e0 \u00e8 amministrata da un \"consiglio locale\" (\"Ortschaftsrat\") e da un \"sindaco locale\" (\"Ortsvorsteher\")."}
{"id": "1367280", "revid": "399", "url": "https://it.wikipedia.org/wiki?curid=1367280", "title": "Demografia della Provincia di Lecco", "text": ""}
{"id": "1367288", "revid": "834", "url": "https://it.wikipedia.org/wiki?curid=1367288", "title": "Prodontria lewisi", "text": "Prodontria lewisi \u00e8 una specie di coleottero appartenente alla famiglia Scarabaeidae, endemica della Nuova Zelanda."}
{"id": "1367292", "revid": "767487", "url": "https://it.wikipedia.org/wiki?curid=1367292", "title": "Classe Baskunchak", "text": "Le unit\u00e0 appartenenti alla classe Baskunchak (progetto 1545 secondo la classificazione russa) sono petroliere di piccole dimensioni per utilizzo costiero.\nIl servizio.\nLe classe Baskunchak sono state costruite nel cantiere navale di Ker\u010d', oggi in Ucraina, tra il 1966 ed il 1968.\nSi tratta di piccole petroliere costiere, che sono state utilizzate sia dalla Marina Russa, sia dalla Guardia di Frontiera Federale.\nOggi, in carico a quest'ultima, ne risultano due (\"Ivan Golubets\" e \"Soveyskiy Pogranichnik\"), entrambe in servizio nell'Oceano Pacifico ed utilizzate per rifornire le guarnigioni delle basi pi\u00f9 remote.\nAltre unit\u00e0 sono utilizzate da operatori civili.\nInoltre, al tempo della guerra fredda, probabilmente sono state largamente esportate a Paesi amici, come nel caso della Germania Est (due unit\u00e0 sicuramente in servizio, la \"C441\" e la \"C443\").\nCollegamenti esterni.\nLe navi in servizio con la Guardia di Frontiera Federale"}
{"id": "1367295", "revid": "73843", "url": "https://it.wikipedia.org/wiki?curid=1367295", "title": "Shaker", "text": "Lo shaker (o cocktail shaker) \u00e8 uno strumento utilizzato per miscelare gli ingredienti nella preparazione di cocktail attraverso lo scuotimento (dall'inglese \"to shake\", scuotere) dello strumento stesso.\nUn cocktail \"shakerato\" si ottiene inserendo gli ingredienti desiderati (tipicamente succhi di frutta, sciroppi, liquori e ghiaccio, ma anche uova, latte, caff\u00e8 o panna) all'interno dello shaker ed agitandolo energicamente per un tempo variabile dai 5 ai 20 secondi. I cocktail che devono essere limpidi non vanno shakerati in quanto l'uso dello shaker fa s\u00ec che il drink risultante sia torbido.\nStoria.\nLo shaker ha un'antica tradizione: agli inizi del 1871, William Hernett present\u00f2 all'ufficio brevetti di New York richiesta di licenza per la fabbricazione di uno strumento da utilizzare per miscelare le bevande. Al Franklin D. Roosevelt Presidential Library and Museum di Londra \u00e8 conservato quello in argento che Roosevelt allora presidente degli Stati Uniti d'America us\u00f2 per prepararsi il primo Martini dopo la fine del proibizionismo.\nTipi di shaker.\nGli shaker si dividono principalmente in tre tipi.\nBoston shaker.\nIl \"Boston shaker\" viene detto anche \"americano\" (Dall'omonima citt\u00e0 americana). \u00c8 costituito da due parti, una inferiore costituita da un bicchiere di metallo chiamato \u201ctin\u201d (solitamente acciaio inox, ma anche alluminio) ed una superiore costituita da un ulteriore bicchiere di vetro o plastica dal bordo di circonferenza minore. La parte superiore \u00e8 quella dove vengono introdotti gli ingredienti. I due bicchieri poi vengono incastrati al livello delle rispettive aperture per procedere all'agitazione; il cocktail cos\u00ec ottenuto viene quindi versato nel bicchiere dalla parte metallica.\nNel caso venga utilizzato anche ghiaccio tritato come ingrediente, prima di versare \u00e8 necessario porre sopra la parte metallica un apposito colino anch'esso metallico detto \"strainer\". Pi\u00f9 alto rispetto al cobbler shaker, viene privilegiato per la maggior capacit\u00e0 (pu\u00f2 contenere infatti il necessario per 4 cocktail alla volta) e per la maggior immediatezza nell'utilizzo.\n\"Cobbler shaker\".\nIl \"cobbler shaker\" viene detto anche \"tradizionale\" o \"continentale\". \u00c8 composto da tre parti: una parte inferiore (di acciaio, vetro o plastica) che funge da contenitore ove vengono inseriti gli ingredienti, una prima parte superiore costituita da un tappo traforato che serve da filtro, chiamato anche cupola, ed una seconda parte superiore che rappresenta il coperchio, chiamato anche cappello, da porre sopra il filtro.\nIl coperchio pu\u00f2 essere utilizzato anche come dosatore degli ingredienti liquidi. Le tre parti devono essere perfettamente incastrate fra loro in modo da evitare fuoriuscite di liquido durante lo scuotimento. Il cocktail va versato semplicemente aprendo il coperchio, l'azione di colino \u00e8 assicurata dall'apposita cupola: non \u00e8 quindi necessario l'utilizzo di uno \"strainer\".\n\"Shaker\" francese.\n\u00c8 il meno diffuso dei tre, . \u00c8 formato da due parti, un contenitore inferiore (metallo, vetro o plastica) ed una superiore costituita da un coperchio (metallo o plastica). Il cocktail viene versato dalla parte inferiore con l'eventuale uso di uno strainer. Esiste una sottospecie dello shaker francese denominata \"Bullet shaker\" (dall'inglese bullet, proiettile) caratterizzato dalla tipica forma a proiettile o siluro.\nUtilizzo.\nImpugnatura.\nMaggiore rilevanza va data al modo di impugnare lo shaker che, per un fattore estetico, deve essere elegante, disinvolto e nello stesso tempo funzionale. Dopo aver versato gli ingredienti, lo shaker va chiuso e reso ermetico anche attraverso un leggero colpo sulla parte superiore. L'impugnatura si effettua per mezzo dei polpastrelli delle dita facendo attenzione di esercitare una forza concentrica affinch\u00e9 le due parti dello shaker rimangano costantemente unite. Non bisogna shakerare dal basso verso l'alto o in senso rotatorio: si farebbe uno sforzo fisico superiore e senza ottenere l'omogeneit\u00e0 desiderata.\nLo shaker va usato in posizione orizzontale, con la parte in vetro rivolta a se stessi, ad altezza petto-spalla, agitando vigorosamente con ampi movimenti del braccio, per cinque secondi circa. Il barman deve essere rivolto frontalmente verso il cliente evitando di dirigere lo shaker nella sua direzione.\nDopo aver shakerato gli ingredienti raccolti nel contenitore insieme con il ghiaccio, si toglie il coperchio e si versa il cocktail attraverso il tappo forato per trattenere eventuali pezzetti rimasti solidi.\nAccortezze.\nSe ci si trova nella situazione di dover preparare pi\u00f9 cocktail shakerati sarebbe bene utilizzare almeno due shaker, uno per i drink che contengono ingredienti dai sapori pi\u00f9 marcati, l'altro per quelli pi\u00f9 delicati. Questo \u00e8 consigliabile per non trasferire tracce di sapori troppo forti a quei drink il cui gusto potrebbe esserne modificato. Per lo stesso motivo \u00e8 consigliabile sciacquare sempre lo shaker, o qualsiasi altro utensile, tra la preparazione di un cocktail e l'altro. Lo shaker va lavato con acqua fredda e detersivo neutro, soprattutto dopo averlo utilizzato per la preparazione di cocktail a base di uova, gelato e liquori con aroma molto forte.\nShaker e mixing-glass.\nLo shaker e il mixing-glass sono ambedue strumenti utilizzati per la preparazione di cocktail ma hanno usi diversi a seconda degli ingredienti. La battuta di James Bond \u00abAgitato, non mescolato\u00bb \u00e8 ormai divenuta una specie di slogan.\nIn senso stretto i drink chiari o limpidi si mescolano di solito con il mixing-glass, mentre quelli pi\u00f9 densi, che contengono albume, creme o succhi di frutta, devono essere shakerati. Questi drink possono essere anche mescolati in un frullatore, ma vanno comunque filtrati per eliminare pezzetti di ghiaccio o di frutta che possano compromettere la presentazione. Lo shaker dunque \u00e8 usato per quei cocktail contenenti ingredienti che necessitano, data la loro consistenza, di un maggior vigore per ottenere il corretto risultato. Al contrario il mixing-glass si utilizza per i cocktail lisci i cui ingredienti (vini, distillati e liquori) non richiedono di essere agitati con forza."}
{"id": "1367297", "revid": "648716", "url": "https://it.wikipedia.org/wiki?curid=1367297", "title": "Homo sapiens idaltu", "text": "Homo sapiens idaltu \u00e8 un \"Homo sapiens\" estinto, vissuto circa anni fa nell'Africa del Pleistocene, di cui \u00e8 stata proposta la classificazione come sottospecie. Il nome \"id\u00e0ltu\" deriva dalla lingua afar, nella quale significa \"pi\u00f9 vecchio\", \"primogenito\".\nRitrovamenti fossili.\nI resti fossili del \"H. sapiens idaltu\" furono scoperti nello strato \"Herto\" a Bouri nel sito Middle Auasc all'interno del triangolo di Afar in Etiopia nel 1997 da Tim White, ma vennero mostrati solo nel 2003. Bouri \u00e8 una regione dell'Etiopia caratterizzata da plateau vulcanici. Con l'uso della datazione radiometrica i resti vennero fatti risalire ad un periodo compreso tra i e i anni fa. Vennero trovati tre crani ben conservati, il migliore dei quali era quello di un maschio adulto (\"BOU-VP-16/1\") con una capacit\u00e0 cranica di . Gli altri due crani erano resti di un altro maschio adulto e un cranio di un bambino di sei anni.\nQuesti fossili sono differenti da quelli di forme antiche (ma cronologicamente successive) di \"H. sapiens\" come quelli dell'uomo di Cro-Magnon scoperti in Europa e in altre parti del mondo in quanto la morfologia ha molte caratteristiche arcaiche non tipiche dell\"'H. sapiens\" (sebbene i crani umani attuali differiscano tra di loro a seconda della zona della Terra presa in esame ). Nonostante le caratteristiche arcaiche si suppone che questi esemplari rappresentino gli antenati diretti del moderno \"Homo sapiens\", che secondo la recente teoria \"Out of Africa\" (\"Fuori dall'Africa\") si \u00e8 sviluppato poco dopo questo periodo nell'Africa orientale (la divergenza mitocondriale dei Khoisan \u00e8 datata non pi\u00f9 tardi del a.C.). Per questo \"Homo sapiens idaltu\" \u00e8 considerato tra i pi\u00f9 antichi rappresentanti conosciuti della specie \"H. sapiens\". Le molte differenze morfologiche tra i crani di Herto e quelli dell'uomo di Neanderthal apportano un'ulteriore evidenza fossile per escludere la continuit\u00e0 dei Neandertaliani con l'uomo moderno.\nRitrovamenti recenti.\nI reperti dell\"'Homo sapiens idaltu\" erano stati considerati i pi\u00f9 antichi fino a quando la datazione al potassio-argon eseguita nel 2005 sui due crani fossili ritrovati nei tufi vulcanici della valle del fiume Omo in Etiopia, ha mostrato che essi risalgono a anni fa, precedenti quindi agli \"Idaltu\", e facendo di questi nuovi fossili i pi\u00f9 antichi resti anatomicamente simili all'uomo moderno."}
{"id": "1367300", "revid": "1169970", "url": "https://it.wikipedia.org/wiki?curid=1367300", "title": "Congregazione del concilio", "text": ""}
{"id": "1367302", "revid": "287204", "url": "https://it.wikipedia.org/wiki?curid=1367302", "title": "Vladimirescu", "text": "Vladimirescu, conosciuto anche come \"Glogov\u0103\u0163\" (in ungherese \"Glogov\u00e1c\", in tedesco \"Glogowatz\"), \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 4 villaggi: Cicir, Horia, M\u00e2ndruloc, Vladimirescu.\nL'economia del comune \u00e8 influenzata dallo sviluppo della vicina Arad, da cui dista soltanto 8 km e di cui \u00e8 di fatto diventato un sobborgo industriale, con un consistente aumento della popolazione negli ultimi anni e l'insediamento di importanti imprese, sia industriali che di servizi.\nNel centro di Vladimirescu, nel luogo denominato \"La Bisericu\u0163\u0103\", si trovano i ruderi di un monastero benedettino menzionato in documenti risalenti al XIII secolo con il nome di \"Bizere\"."}
{"id": "1367308", "revid": "287204", "url": "https://it.wikipedia.org/wiki?curid=1367308", "title": "Mittweida", "text": "Mittweida \u00e8 una citt\u00e0 di 15.341 abitanti del libero stato della Sassonia, Germania, nel circondario della Sassonia centrale.\nMittweida si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nStoria.\nIl 1\u00ba gennaio 1999 alla citt\u00e0 di Mittweida venne aggregato il comune di Lauenhain-Tanneberg."}
{"id": "1367318", "revid": "287204", "url": "https://it.wikipedia.org/wiki?curid=1367318", "title": "Football Club VSS Ko\u0161ice", "text": "L'FC VSS Ko\u0161ice \u00e8 stata una societ\u00e0 calcistica slovacca con sede nella citt\u00e0 di Ko\u0161ice. Fu la prima formazione del proprio paese a raggiungere la fase a gironi della Champions League, nella stagione 1997-1998.\nStoria.\nLa prima squadra cittadina \u00e8 fondata nel 1903 col nome di \"Kassai AC\" (abbreviazione dall'ungherese \"Kassai Atl\u00e9tikai Club\"; in slovacco il club \u00e8 \"Ko\u0161ick\u00fd Atletick\u00fd Klub\"). I colori sociali della societ\u00e0 sono il blu e il giallo. Nel 1909 il club vince il campionato ungherese, prima di partecipare a un torneo di una regione slovacca tra il 1935 e il 1938. Nella stagione 1939-1940 il club partecipa al campionato di prima divisione ungherese. In seguito alla seconda guerra mondiale, i tre club cittadini, il \"Kassai AC\", il \"Kassai T\u00f6rekv\u00e9s\" e il \"\u010cs\u0160K\" si fusero in un'unica societ\u00e0, denominata \"Jednota Ko\u0161ice\". La nuova squadra comincia a giocare nel campionato cecoslovacco dal 1945. Alla sua prima stagione termina il campionato al quarto posto nel gruppo B.\nI due volte campioni di Slovacchia (1997, 1998) furono relegati fuori dalla massima divisione nel 2003, dopo la vendita del club ad un gruppo di italiani, nel 2001, da parte del vecchio proprietario, il magnate dell'acciaio (VSZ) Alexander Reze\u0161, fallito. Anche se il sogno di Reze\u0161 di far diventare il Ko\u0161ice una grande squadra europea non si \u00e8 mai realizzato, egli riusc\u00ec a portare una squadra di secondo piano alla fase a gironi della Champions League nel 1997-98, pur perdendo tutte le partite. Tuttavia nel corso dell'anno successivo non fu possibile ripetere il passaggio del preliminare n\u00e9 difendere il titolo nazionale, complice anche il cambio di governo in Slovacchia che min\u00f2 la posizione di Reze\u0161 (che era Ministro dell'economia del governo Me\u010diar fra il '94 e il '97) e che rappresent\u00f2 l'inizio della fine dei \"milionari\".\nIl loro stadio era il V\u0161e\u0161portov\u00fd Areal \u0160tadion.\nIl Ko\u0161ice \u00e8 noto all'estero per gli incontri con il e con la Juventus nel 1997-98, nella fase a gironi della Champions League. Durante la trasferta a Manchester il centrocampista Milan Cvirk mor\u00ec in un incidente stradale all'et\u00e0 di 21 anni.\nSull'orlo del collasso finanziario e relegati in seconda divisione, i proprietari del Ko\u0161ice ricevettero un'offerta d'aiuto da parte del presidente della Steel Trans Licartovce, una delle favorite per la promozione. La Steel Trans pag\u00f2 per lo stadio \u010cermel nel quale il Ko\u0161ice (ora sotto l'ala protettiva del Licartovce) gioca ora le sue partite.\nIl 17 giugno 2005 il club \u00e8 stato rinominato \"MFK Ko\u0161ice\", dopo l'unione con il FC Steel Trans Licartovce. A fine stagione, ottengono la promozione in prima lega.\nNella stagione 2008-2009 riescono a qualificarsi per la UEFA Europa League. Al quarto turno di play-off di Uefa Europa League \u00e8 stato eliminato dalla Roma, pareggiando 3-3 in casa e perdendo 7-1 allo Stadio Olimpico.\nNella stagione 2014-15 viene eliminato al secondo turno di qualificazione di UEFA Europa League 2014-2015 per mano dei cechi dello Slovan Liberec.\nAl termine della stagione 2016-2017 la societ\u00e0 ha dichiarato fallimento."}
{"id": "1367320", "revid": "287204", "url": "https://it.wikipedia.org/wiki?curid=1367320", "title": "Rugby a 15 nel 1973", "text": "Attivit\u00e0 internazionale.\nI tour.\nTour di met\u00e0 anno.\nA met\u00e0 anno \u00e8 tradizione che le selezioni di rugby a 15, europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nIl 1973 \u00e8 un anno ricco di questi confronti.\nI Barbarians.\nNel 1973 la squadra ad inviti dei Barbarians ha disputato i seguenti incontri, tra cui il celebre match con la Nuova Zelanda, in cui venne segnata da Gareth Edwards quella che venne considerata la pi\u00f9 bella meta della storia."}
{"id": "1367322", "revid": "339392", "url": "https://it.wikipedia.org/wiki?curid=1367322", "title": "MFK Kosice", "text": ""}
{"id": "1367329", "revid": "2055784", "url": "https://it.wikipedia.org/wiki?curid=1367329", "title": "Marienberg", "text": " \nMarienberg \u00e8 una citt\u00e0 di 14.005 abitanti del libero stato della Sassonia, in Germania.\nMarienberg si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nAppartiene al circondario dei Monti Metalliferi ed \u00e8 parte della Verwaltungsgemeinschaft Marienberg."}
{"id": "1367340", "revid": "339392", "url": "https://it.wikipedia.org/wiki?curid=1367340", "title": "FC Ko\u0161ice", "text": ""}
{"id": "1367342", "revid": "72811", "url": "https://it.wikipedia.org/wiki?curid=1367342", "title": "Credito scolastico", "text": ""}
{"id": "1367344", "revid": "287204", "url": "https://it.wikipedia.org/wiki?curid=1367344", "title": "Z\u0103brani", "text": "Z\u0103brani (in tedesco \"Guttenbrunn\"), \u00e8 un comune della Romania di abitanti, ubicato nel distretto di Arad, nella regione storica del Banato.\nIl comune \u00e8 formato dall'unione di 3 villaggi: Chesin\u021b, Neudorf, Z\u0103brani.\nNella localit\u00e0 denominata \"Dealul Viilor\" sono stati rinvenuti i resti di due insediamenti risalenti al paleolitico e all'Et\u00e0 del ferro.\nTra i principali luoghi di interesse del comune si trovano:\nZ\u0103brani ha dato i natali allo scrittore Adam M\u00fcller-Guttenbrunn (1852-1923); nel comune si trovano la sua casa natale ed un museo a lui dedicato."}
{"id": "1367347", "revid": "287204", "url": "https://it.wikipedia.org/wiki?curid=1367347", "title": "Zabrani", "text": ""}
{"id": "1367349", "revid": "22475", "url": "https://it.wikipedia.org/wiki?curid=1367349", "title": "Prodontria", "text": "Prodontria \u00e8 un genere di coleotteri della famiglia Scarabaeidae.\nSpecie.\nContiene le seguenti specie:"}
{"id": "1367350", "revid": "344646", "url": "https://it.wikipedia.org/wiki?curid=1367350", "title": "Chiesa ortodossa serba", "text": "La Chiesa \u043ertodossa serba (in serbo: \"\u0421\u0440\u043f\u0441\u043a\u0430 \u041f\u0440\u0430\u0432\u043e\u0441\u043b\u0430\u0432\u043d\u0430 \u0426\u0440\u043a\u0432\u0430\" / \"Srpska Pravoslavna Crkva\"; \u0421\u041f\u0426 / SPC) \u00e8 una delle giurisdizioni canoniche autocefale della Chiesa ortodossa: tra queste \u00e8 la sesta per importanza dopo quelle di Costantinopoli, Alessandria, Antiochia, Gerusalemme e Mosca. Sotto la sua giurisdizione ricadono i fedeli che vivono in Serbia, Montenegro, Bosnia ed Erzegovina, Macedonia e Croazia. La Chiesa serba \u00e8 organizzata gerarchicamente: al vertice (ma con un primato esclusivamente d'onore) c'\u00e8 il Patriarca dei Serbi che \u00e8 anche Arcivescovo di Pe\u0107 e Metropolita di Belgrado e Karlovac. Accanto al Patriarca ci sono gli Eparchi, ossia i Vescovi, che governano ciascuno una Diocesi (Eparchia, \u0415\u043f\u0430\u0440\u0445\u0438\u0458a).\nOrigini.\nNel VII secolo il territorio dei Balcani che apparteneva all'Impero bizantino fu meta della migrazione dei Serbi, un Popolo pagano proveniente dal Nord Europa. Il loro insediamento stabile risale al periodo di regno dell'Imperatore Giustiniano (527-565). Missionari cristiani giunsero presso le trib\u00f9 serbe da Salonicco e Costantinopoli, ma anche dalle citt\u00e0 costiere dell'Adriatico dove esistevano comunit\u00e0 cristiane pre-slave che erano state oggetto di invasioni e devastazioni da parte di trib\u00f9 nomadi nel IV e V secolo.\nLe fonti attestano battesimi di massa tra i Serbi gi\u00e0 nel VII secolo, durante il regno dell'Imperatore Eraclio (610-641), ma la conversione definitiva inizi\u00f2 quando Re dei Serbi era Mutimir (\u041c\u0443\u0442\u0438\u043c\u0438\u0440) e Basilio il Macedone era Imperatore di Bisanzio (812-886). Mutmir, figlio di Vlastimir che aveva combattuto contro il dominio bizantino e contro l'influenza del Cristianesimo, decise di convertire se stesso e i sudditi per accrescere il proprio potere e la propria notoriet\u00e0 sia presso il Principe della Grande Moravia Rastislav che presso il Papa di Roma. Un fortissimo impulso alla cristianizzazione dei Serbi fu dato dai fratelli Cirillo e Metodio chiamati da Rastislav per evangelizzare la Pannonia e la Moravia dove operavano missionari e sacerdoti di rito latino troppo legati politicamente a Roma. Nell'870 i Serbi furono definitivamente cristiani. Nell'878 Belgrado ebbe il suo primo Vescovo, Sergio.\nStoria.\nI discepoli di Cirillo e Metodio.\nUno dei fattori determinanti per il consolidamento del Cristianesimo nei Balcani fu la predicazione dei missionari nella lingua del popolo. In Pannonia era presente una struttura ecclesiastica latina creata dalla Missione di Salisburgo e sostenuta dagli occupanti tedeschi della regione: fu per questo che il Principe Rastislav chiese a Costantinopoli l'invio di religiosi orientali. Giunsero, quindi, i fratelli Cirillo e Metodio (in Serbo \"\u040b\u0438\u0440\u0438\u043b\u043e \u0438 \u041c\u0435\u0442\u043e\u0434\u0438\u0458\u0435\") che erano greci (di Tessalonica) ma conoscevano la lingua slava.\nCirillo si dedic\u00f2 alla predicazione e alla traduzione del Vangelo di Giovanni redatto in un alfabeto che egli stesso ide\u00f2 (il Glagolitico) per scrivere in lingua slava. Metodio, dopo la morte del fratello, fu creato Vescovo della Pannonia dal Papa e poi gli fu affidata la diocesi di Sirmio, oggi Sremska Mitrovica. Alla morte del Principe Rastislav, il trono della Grande Moravia pass\u00f2 al nipote Sventopelk che era favorevole alla presenza della chiesa latina. Metodio, che celebrava e predicava in slavo invece che in latino, fu arrestato su pressione del clero germanico (latino), anche se poco dopo liberato su pressione papale, e i suoi discepoli iniziarono ad essere perseguitati. Dopo la morte di Metodio (885) i suoi 4 discepoli furono cacciati.\nScacciati dalla Grande Moravia, i religiosi di lingua slava e rito bizantino si rifugiarono nelle terre occupate dai Bulgari, dai Serbi e dai Croati dove gi\u00e0 operavano alcune comunit\u00e0 religiose locali. I discepoli di Cirillo e Metodio si adoperarono per l'educazione del clero, per lo sviluppo della letteratura slava e per la predicazione tra le popolazioni umili.\nCol passare del tempo, si consolid\u00f2 una struttura ecclesiastica puramente slava che faceva capo alla Chiesa bulgara, riconosciuta autonoma dall'870. L'Imperatore di Bulgaria Simeone cre\u00f2 un Patriarcato indipendente a Preslav nel 927, di cui poi Samuele (976-1014) spost\u00f2 la sede ad Ocrida (nell'attuale Macedonia); che per\u00f2 dopo la conquista della Bulgaria da parte dell'Imperatore di Bisanzio Basilio II l\"'Ammazzabulgari\" (che abol\u00ec il Patriarcato nel 1018) fu ridotto ad Arcivescovado, con Arcivescovi che dovevano essere esclusivamente greci e scelti dall'Imperatore stesso.\nIn quello stesso periodo, sulle coste dell'attuale Montenegro, era fiorente il Principato di Doclea (anche detto Zeta). Il suo sovrano, Jovan Vladimir (+1016), genero di Samuele di Bulgaria, aveva la fama di uomo pio e devoto, costru\u00ec chiese e tenne in gran conto l'educazione religiosa dei suoi sudditi, affidata al clero slavo. La Doclea, per\u00f2, non era una nazione politicamente stabile, trovandosi vicina ai due grandi imperi dell'area, quello Bizantino e quello Bulgaro. Il Papa, nel 1067, vi aveva creato l'Arcidiocesi di Antivari (l'attuale Bar) e nel 1077 il principe Mihailo Vojisavljevi\u0107, per scrollarsi di dosso il potere bizantino, chiese ed ottenne da Roma la corona di re. Cos\u00ec nel 1077 fu proclamato il regno di Doclea e Dalmazia. E fu cos\u00ec che, proprio dalla terra del pio Jovan Vladimir, cos\u00ec legato alla spiritualit\u00e0 orientale, inizi\u00f2 un processo di latinizzazione del cristianesimo, che arriv\u00f2 a lambire altre aree della zona, comprese le terre abitate dai Serbi. \u00c8 importante sottolineare che ci\u00f2 avvenne dopo il 1054, anno in cui si consum\u00f2 lo scisma d'oriente, la divisione, cio\u00e8, tra la Chiesa cattolica e quella Ortodossa.\nNel 1183 e 1186, il principe di Ra\u0161ka, Stefano Nemanja (\"\u0421\u0442\u0435\u0444\u0430\u043d \u041d\u0435\u043c\u0430\u045a\u0430\") conquist\u00f2 la Doclea e l'annesse ai suoi territori, sostituendo Mihailo con il figlio Vukan. Distrusse la citt\u00e0 di Antivari, sede dell'Arcivescovado latino, e pose la chiesa sotto l'influenza spirituale di Bisanzio.\nIl periodo di San Sava.\nStefan Nemanja (1169-1196) intese riunire la maggior parte delle popolazioni serbe in un unico stato: per questo intraprese numerose guerre di espansione. In politica estera, si alle\u00f2 con l'Impero bizantino, e dal versante religioso spos\u00f2 le posizioni ortodosse.\nCristiano fervente, fece costruire numerosi edifici religiosi, tra cui i monasteri della Madre di Dio (\"Sveta Bogorodica, \u0421\u0432\u0435\u0442\u0430 \u0411\u043e\u0433\u043e\u0440\u043e\u0434\u0438\u0446\u0430\") e quello di San Nicola (\"Sveti Nikola, \u0421\u0432\u0435\u0442\u0438 \u041d\u0438\u043a\u043e\u043b\u0430\") a Toplica, la chiesa di San Giorgio (\"\u0110ur\u0111evi Stupovi, \u0402\u0443\u0440\u0452\u0435\u0432\u0438 \u0441\u0442\u0443\u043f\u043e\u0432\u0438\") nei pressi di Novi Pazar, il monastero di San Pantaleimone (\"Svetog Pantelejmona, C\u0432\u0435\u0442\u043e\u0433 \u041f\u0430\u043d\u0442\u0435\u043b\u0435\u0458\u043c\u043e\u043d\u0430\") a Ni\u0161 e il celebre monastero di Studenica (\"\u041c\u0430\u043d\u0430\u0441\u0442\u0438\u0440 \u0421\u0442\u0443\u0434\u0435\u043d\u0438\u0446\u0430\"), definito \"la madre di tutte le chiese serbe\", in cui riposa il suo corpo.\nRastko, l'ultimo figlio di Stefan, all'et\u00e0 di 16 anni lasci\u00f2 la corte ed and\u00f2 sul Monte Athos per diventare monaco. Prese i voti e mut\u00f2 il proprio nome in Saba (\"Sava\", \"\u0421\u0430\u0432\u0430\"); suo padre ne segu\u00ec l'esempio, abdic\u00f2 in favore del suo secondo figlio Stefan e divenne anch'egli monaco prendendo il nome di Simeon col quale fu, in s\u00e9guito, canonizzato dalla chiesa ortodossa.\nIl monaco Sava lasci\u00f2 il suo eremitaggio nel Monte Athos al tempo dell'instaurazione dell'Impero latino dopo la presa di Costantinopoli da parte dei Franchi durante la Quarta crociata. Inizi\u00f2 a viaggiare per la regione serba, istruendo monaci, costruendo chiese e dedicandosi ai poveri e agli ammalati. Divenne Archimandrita del monastero di Studenica.\nA quel tempo, la Chiesa serba era sotto la giurisdizione dell'Arcivescovo bizantino di Ocrida; Sava voleva invece creare una Chiesa nazionale serba indipendente. Nel 1217 il gran principe di Serbia Stefan, fratello di Sava, riusc\u00ec ad ottenere dal Papa la consacrazione a Re, fondando il regno dei Serbi. In quello stesso anno Sava torn\u00f2 all'Athos e si rec\u00f2 a Nicea dove risiedeva l'Imperatore bizantino dopo la cacciata da Costantinopoli. Fu ricevuto da Teodoro I Lascaris e dal Patriarca Manuele (pure fuggito) per ottenere lo status di chiesa autocefala per la Chiesa serba. L'Imperatore e il Patriarca, a Nicea, convennero che l'autocefalia fosse una richiesta utile per la cristianit\u00e0 in Serbia, data la difficile situazione politica della regione e per allontanarla dall'influenza latina. Sava fu creato arcivescovo \"della Serbia e delle terre marittime\". Per tornare in Serbia, pass\u00f2 nuovamente nell'Athos da dove port\u00f2 con s\u00e9 alcuni fra i suoi migliori discepoli perch\u00e9 fossero istruiti a diventare Vescovi. Nel 1219 riorganizz\u00f2 la Chiesa serba con la creazione di nuove diocesi: Zi\u010da (che divenne sede dell'Arcivescovado), Zeta, Hvostan, Hum, Topolica, Budimlje, Dabar e Moravica, ognuna con sede in un monastero al quale appartenevano terre da cui trarre i frutti per il proprio sostentamento e per l'opera di evangelizzazione. L'Arcivescovo di Ocrida, Demetrios Chomatenos (1216- 36), protest\u00f2 contro la separazione della Chiesa serba dalla sua giurisdizione, con la sottrazione di alcune diocesi, ma nessuno prese in considerazione la sua posizione.\nIl giorno dell'Ascensione del 1221 venne tenuto a Zi\u010da un concilio della Chiesa di stato: in quell'occasione, Sava ri-consacr\u00f2 il fratello Stefan, Re della Serbia, e deline\u00f2, nel famoso \"Discorso di Zi\u010da\", i principi della fede ortodossa basata sulla Scrittura, sugli atti dei Santi Padri e sulle decisioni dei Concili ecumenici e locali.\nRe Stefan pass\u00f2 gli ultimi anni di vita come monaco; dopo la sua morte, divenne Re suo figlio Radoslav. Fu in questo periodo che Sava and\u00f2 in pellegrinaggio in Terra Santa. Durante la sua permanenza a Gerusalemme, dimor\u00f2 presso monasteri ortodossi di cui studi\u00f2 le costituzioni; invi\u00f2 in Patria numerose reliquie, lampade e icone, e, tornato in Serbia, applic\u00f2 le regole monastiche di Gerusalemme alla sua chiesa. Volle intraprendere altri viaggi nelle terre della chiesa d'oriente: torn\u00f2 a Gerusalemme, and\u00f2 ad Antiochia, sul Sinai in Egitto e in Bulgaria, dove mor\u00ec nel 1237. Nel 1233 si era, comunque, assicurato una successione a capo della chiesa serba, nominando Arcivescovo Arsenio, Vescovo di Srem.\nL'Arcivescovado.\nLa Chiesa di Serbia fu Arcivescovado dal 1219 al 1346: in questo periodo in 12 si sono succeduti sul trono di San Sava.All'inizio la sede dell'Arcivescovado si trovava a Zica, ma nel 1252 fu spostata a Pe\u0107 per ragioni di sicurezza. Tutti gli arcivescovi furono scelti tra i monaci che avevano avuto un'esperienza come abate a Hilandar (monastero del Monte Athos fondato da Sava) o a Studenica. Alcuni di loro, tra cui Nicodemo (Nicodim, 1317-1324) e Danilo II (1324-1337) lasciarono diverse opere letterarie in lingua serba e furono provetti traduttori.\nNel periodo dell'Arcivescovado si susseguirono sul trono di Serbia importanti sovrani come Vladislav (1233-1243), Uro\u0161 I (1243-1276), Dragutin (1276-1282) e Du\u0161an che patrocinarono la fondazione di monasteri come quello di Mile\u0161eva, di Sopo\u0107ani, o di De\u010dani. Al tempo di Re Du\u0161an il Regno di Serbia aveva raggiunto la sua massima espansione, anche grazie alla conquista dell'Epiro e dell'Albania. La stessa Chiesa serba si era maggiormente strutturata con la creazioni di nuove diocesi a Lipljan, Kon\u010dul, Lim, Ma\u010dva, Brani\u010devo, Belgrado e Skopje.\nNel 1346 si riun\u00ec a Skopje un concilio al quale parteciparono il Patriarca Simeone di Bulgaria, l'Arcivescovo Nicola di Ocrida, gli abati dell'Athos e i Vescovi delle diocesi entrate a far parte della Serbia dopo le ultime conquiste di Du\u0161an. Il concilio decret\u00f2 che l'Arcivescovado di Serbia fosse elevato alla dignit\u00e0 di Patriarcato e Joanikije I fu il primo \"Patriarca della Serbia e delle terre marittime\". Una settimana dopo, il Patriarca consacr\u00f2 Du\u0161an Imperatore dei Serbi e dei Greci.\nL'Arcivescovado di Ocrida venne scelto come secondo per dignit\u00e0 dopo la sede patriarcale, le diocesi di Ra\u0161ka, di Zeta, di Prizren e di Skopje furono elevate a metropolitanati tra i quali Skopje aveva il posto d'onore in quanto capitale imperiale.\nIl Patriarcato.\nLa creazione dell'Impero di Serbia scaten\u00f2 le ire dell'Imperatore Giovanni Cantacuzeno di Bisanzio che si riteneva danneggiato dalla politica di Du\u0161an. Convinse, cos\u00ec, il Patriarca di Costantinopoli a scomunicare nel 1353 l'Imperatore, il Patriarca, la chiesa e il popolo serbi per aver usurpato il titolo imperiale e patriarcale dopo la conquista da parte serba delle terre prima appartenenti all'Impero romano d'Oriente. Furono fatti molti tentativi da parte serba di ricucire lo strappo, soprattutto con la chiesa di Costantinopoli. A scuotere l'Impero bizantino e quello serbo c'erano i Turchi che avevano iniziato un'avanzata in Grecia e nei Balcani: bisognava lasciare da parte le rivalit\u00e0 tra i due imperi cristiani: fu cos\u00ec che grazie alla mediazione dei monaci dell'Athos che erano sia Serbi che Greci, nel 1375 la pace fu fatta.\nStefano Uro\u0161 IV Du\u0161an era morto nel 1355, suo figlio Uro\u0161 V \"il Delicato\" non riusc\u00ec a contenere il potere dei Despoti che governavano le diverse regioni dell'Impero serbo. I Signori locali erano diventati praticamente indipendenti dal governo centrale. Intanto i Turchi continuavano l'avanzata. Nella battaglia di Marica del dicembre 1371 mor\u00ec anche Uro\u0161 V nella disfatta delle truppe serbe. Ormai rimaneva ben poco dell'Impero serbo. Nel Nord-Ovest del Paese, tra i fiumi Danubio e Morava, uno dei Despoti, Knez Lazar Hrebeljanovi\u0107 (\"\u041b\u0430\u0437\u0430\u0440 \u0425\u0440\u0435\u0431\u0435\u0459\u0430\u043d\u043e\u0432\u0438\u045b\") fu tra gli ultimi difensori dell'identit\u00e0 nazionale, sia politica, che culturale, che religiosa. Fece costruire i monasteri di Ravanica (\"\u0420\u0430\u0432\u0430\u043d\u0438\u0446\u0430\"), Lazarica (\"\u041b\u0430\u0437\u0430\u0440\u0438\u0446\u0430\") e Gornjak (\"\u0413\u043e\u0440\u045a\u0430\u043a\"). Knez Lazar, per\u00f2, mor\u00ec nella tremenda Battaglia del Kosovo (\u0411\u043e\u0458 \u043d\u0430 \u041a\u043e\u0441\u043e\u0432\u0443) che determin\u00f2, di fatto, il disfacimento dell'Impero: dopo la sconfitta, la Serbia divenne tributaria dell'Impero Ottomano.\nDurante questi eventi, sul trono di San Sava sedette, tra gli altri, il Patriarca Jefrem. Monaco ed asceta, diede un grande impulso all'anacoretismo e alla vita contemplativa. Con i Turchi in casa, il clero serbo, spinto dal Patriarca Jefrem, si rinchiuse nei monasteri dedicandosi ad uno stretto ascetismo che diede origine a numerose opere d'arte che influenzarono la letteratura e la pittura serba. Il popolo stesso si era riunito spiritualmente intorno ai monaci asceti: dopo la sconfitta in Kosovo, l'unica cosa che poteva tenere insieme i Serbi era la fede.\nLa dominazione turca.\nLa citt\u00e0 di Costantinopoli cadde in mano turca nel 1453, la Bulgaria e il Despotato di Serbia nel 1459, la Bosnia nel 1463, l'Erzegovina nel 1482 e il Montenegro nel 1496. La chiesa ortodossa serba sub\u00ec lo stesso destino del suo popolo. I Serbi, sotto il dominio ottomano, non avevano diritti legali, ma solo il diritto di vivere se avessero pagato una speciale imposta al sultano. Durante il dominio turco i Vescovi non potevano riunirsi per nominare un Patriarca, per cui l'ultimo eletto fu Arsenio II, deceduto nel 1463. In questo periodo (fino al 1557) la giurisdizione sulla Serbia venne praticamente esercitata dall'Arcivescovado di Ocrida.\nI Turchi bruciavano villaggi e citt\u00e0, devastavano chiese e monasteri. Molti Serbi decisero di fuggire a Nord e rifugiarsi nei territori dell'Austria dove, per\u00f2, non sempre venivano accolti amichevolmente a causa del loro essere ortodossi in un Paese cattolico. Anche i monaci fuggirono portando con s\u00e9 reliquie e opere d'arte. Si stabilirono oltre il Danubio e la Sava dove eressero centri di spiritualit\u00e0 per conservare la loro cultura. Furono eretti i monasteri di Grgeteg, Fenek, Hopovo, Div\u0161a, Kru\u0161edol, \u0160i\u0161atovac, Orahovica, Pakra, Lepavina, Marca, Gomirje e Komogovina. I Vescovi, nei loro territori esercitavano ancora le proprie funzioni: tra questi, quello di Ocrida assunse una certa supremazia sugli altri, anche con l'appoggio del Patriarcato di Costantinopoli e dello stesso Sultano. Il Metropolita di Smederevo, Pavle, cerc\u00f2 di restaurare il Patriarcato di Pe\u0107 per evitare intromissioni ottomane negli affari religiosi e per ridare lustro alla sede di San Sava, ma fu condannato dal Concilio di Ocrida.\nIl Popolo serbo, frattanto, continu\u00f2 per secoli ad essere sottomesso all'amministrazione ottomana. Una delle pi\u00f9 diffuse pratiche dei Turchi era il reclutamento dei giovani serbi. Essi venivano raccolti attraverso il dev\u015firme, portati a Istanbul, convertiti all'Islam e riuniti nel corpo paramilitare dei giannizzeri, oppure potevano accedere a cariche politiche anche alte, come quella di Visir. I giannizzeri costituivano la fanteria d'\u00e9lite dell'esercito ottomano, erano armati di archibugi e percepivano una paga regolare. I peggiori massacri nei confronti delle popolazioni sottomesse (spesso le stesse dalle quali provenivano) erano opera proprio dei giannizzeri, tanto che un detto popolare serbo recitava \"Un convertito \u00e8 peggio di un Turco\".\nNella met\u00e0 del XVI secolo, le zone abitate dai Serbi furono utilizzate dai Turchi per raggiungere i territori di conquista verso Ovest. Fu cos\u00ec che le autorit\u00e0 ottomane decisero di attuare una politica distensiva nei confronti delle popolazioni, facendo generose concessioni alla Chiesa ortodossa. Il serbo Mehmed Sokolovi\u0107 (\"\u041c\u0435\u0445\u043c\u0435\u0434 \u0421\u043e\u043a\u043e\u043b\u043e\u0432\u0438\u045b\", \"Sokollu Mehmet Pa\u015fa\") fece carriera nei ranghi dell'amministrazione ottomana, fino a diventare Gran Visir: fu lui che, dall'alto della sua posizione, gioc\u00f2 un ruolo importante nel rinnovamento del Patriarcato nel 1557, creando patriarca suo fratello Macario. Alla giurisdizione del rinato Patriarcato di Pe\u0107 vennero sottomesse le chiese di Bulgaria e Ungheria oltre a quelle gi\u00e0 facenti capo alla Chiesa serba prima della conquista turca. Da allora dall'Ungheria all'Albania pi\u00f9 di 40 diocesi erano sottomesse al trono di San Sava. Fu concessa la costruzione di nuovi monasteri e il restauro di quelli distrutti; il Patriarca venne considerato una personalit\u00e0 di rilievo e fu dotato di una scorta armata.\nIn genere, tutti i Patriarchi che seguirono cercarono di avere buoni rapporti con le autorit\u00e0 ottomane, ma alcuni di loro, invece, aderirono ad alcune rivolte popolari con la speranza che fossero concesse ancor maggiori libert\u00e0 ai Serbi. Nel 1594 ci fu una sollevazione nel Banato durante la quale furono innalzati stendardi e icone raffiguranti San Sava, una rivolta simile scoppi\u00f2 nel 1597 vicino Pe\u0107 e in Erzegovina. Questi disordini furono repressi nel sangue dagli ottomani: il Vescovo del Banato che ader\u00ec alla sommossa fu spellato vivo. In s\u00e9guito ad altre rivolte furono deportati e uccisi anche i Patriarchi Jovan Kantul (+1613), Pajsije Janjeva\u0107 (1614-1647) e Gavrilo I (1648-1655) furono deportati e uccisi.\nLe continue battaglie dell'Impero Ottomano per la conquista dell'Europa, col passare del tempo, fiaccarono le popolazioni serbe nei cui territori passava l'esercito di Istanbul. Molti Serbi decisero di lasciare i loro paesi che spesso venivano devastati dalle battaglie. Una prima grande migrazione avvenne all'indomani della battaglia di Vienna vinta dagli eserciti cristiani. Per sfuggire alle scorribande dei soldati turchi che ripiegavano verso la Macedonia, nel 1683, Patriarca Arsenije III Carnojevi\u0107 (1674-1690; +1706) condusse con s\u00e9 40.000 tra uomini, donne e bambini in Austria col consenso dell'Imperatore Leopoldo.\nDurante il conflitto austro-turco del 1737-1739, il Patriarca Arsenije IV Jovanovi\u0107-\u0160akabenta (1728-1737) decise di far sollevare il Popolo contro gli Ottomani, confidando in un supporto austriaco che tard\u00f2, determinando il fallimento dell'impresa. Prima che i Turchi si vendicassero, altri Serbi fuggirono oltre il Danubio e la Sava. Non tard\u00f2, invece, la repressione: chiese e monasteri furono bruciati, distrutti o trasformati in moschee, tantissimi cittadini furono catturati e venduti come schiavi in Asia o convertiti forzatamente all'Islam. Non fu pi\u00f9 permesso costruire nuove chiese; non fu pi\u00f9 concessa la celebrazione dei riti se non in occasione di feste speciali e dietro autorizzazione delle autorit\u00e0. I monasteri che sopravvissero alla distruzione rimasero le uniche oasi di spiritualit\u00e0 e di conservazione delle tradizioni culturali e religiose dei Serbi.\nL'abolizione e il ristabilimento del Patriarcato.\nDopo le grandi migrazioni della fine del XVII secolo, la popolazione serba era notevolmente diminuita; continuavano i rapimenti di giovani da inserire nel corpo dei Giannizzeri e le conversioni forzate. Il clero era sottoposto al controllo dell'amministrazione ottomana ed aveva autorit\u00e0 solo all'interno dei monasteri. Di questo approfitt\u00f2 il Patriarcato ecumenico di Costantinopoli che ottenne dal potere del Pasci\u00e0 di appropriarsi del Patriarcato di Pe\u0107. L'ultimo Patriarca Serbo, fu Vasilije Brki\u0107 (1763-1765): fu dichiarato nemico dell'Impero Ottomano ed esiliato a Cipro; il suo successore, il greco Kalinik II (1765-1766), si dimise e, con altri 5 Vescovi, chiese di abolire il Patriarcato di Pe\u0107 al Patriarca di Costantinopoli. Quest'ultimo convinse il Sultano a dichiararlo decaduto (11 settembre 1766). La stessa sorte tocc\u00f2 l'anno successivo all'arcivescovado di Ocrida, le cui diocesi furono aggregate a Costantinopoli. Tutti i Vescovi serbi furono sostituiti da prelati greci che sono ricordati per la mancanza di considerazione per le necessit\u00e0 delle popolazioni loro affidate.\nDopo l'abolizione del Patriarcato, anche la Serbia fu divisa tra Impero Ottomano, Austria, Ungheria e Venezia. Il clero ortodosso guidato dai Vescovi greci era spesso composto da monaci e sacerdoti anch'essi greci, e greca era la lingua usata nei riti religiosi. Qua e l\u00e0 sopravvivevano, comunque, alcune realt\u00e0 serbe come le metropolie di Karlovac e Montenegro e alcune chiese in Dalmazia, Bosnia ed Erzegovina, nel Sud della Serbia e in Macedonia.\nLa situazione cambi\u00f2 solo nel XIX secolo, quando, spinti dalle rivolte guidate nel 1804 da Kara\u0111or\u0111e Petrovi\u0107 e nel 1815 da Milo\u0161 Obrenovi\u0107, i Turchi decisero di creare un principato serbo autonomo all'interno dell'Impero ottomano. La riacquistata autonomia serba fu l'inizio per la rinascita del Patriarcato nazionale. Nel 1831 il Patriarca ecumenico acconsent\u00ec al riconoscimento dell'autonomia della Chiesa serba e richiam\u00f2 a Costantinopoli il clero greco.\nIl primo Metropolita della rinnovata Chiesa fu Melentije Pavlovi\u0107 (\"\u041c\u0435\u043b\u0435\u043d\u0442\u0438\u0458\u0435 \u041f\u0430\u0432\u043b\u043e\u0432\u0438\u045b\", 1831-1833); era stato Archimandrita nel monastero di Vracevsnica e combatt\u00e9 valorosamente nelle due sommosse popolari. Durante le lotte dinastiche per il potere tra le famiglie Kara\u0111or\u0111evi\u0107 e Obrenovi\u0107, anche la Chiesa ebbe alcuni problemi: il Metropolita Pavle fu esiliato per motivi politici e sostituito dal suo allievo Mihailo Jovanovi\u0107. Mihailo si concentr\u00f2 sulla formazione dei sacerdoti, s'impegn\u00f2 nella rinascita spirituale e combatt\u00e9 per gli interessi dei Serbi che vivevano nelle zone dell'Impero Ottomano al di fuori del principato di Serbia. Durante il suo episcopato, la Serbia fu riconosciuta internazionalmente come stato sovrano e nel 1882, sotto Milan Obrenovi\u0107 divenne un Regno. Venuto in conflitto col governo per motivi di politica estera, fu esiliato nel 1883, ma fece ritorno in Patria nel 1889, quando Re Milan IV abdic\u00f2.\nFu anche il primo Metropolita della Chiesa serba nuovamente autocefala (1879). Gravi lutti e ingenti danni furono sofferti dalla Chiesa nel corso delle guerre balcaniche (1912-1913) e della Prima guerra mondiale (1914-1918). Il dissolvimento dell'Impero Ottomano e la nascita del Regno di Jugoslavia vedono anche, nel 1918, il ristabilimento del Patriarcato di Serbia.\nIl primo patriarca fu Dimitrije (vero nome Dimitrije Pavlovi\u0107, \"\u0414\u0438\u043c\u0438\u0442\u0440\u0438\u0458\u0435 \u041f\u0430\u0432\u043b\u043e\u0432\u0438\u045b\"), arcivescovo di Belgrado, eletto nel 1920: sotto il suo apostolato, furono unite nella \"Chiesa ortodossa serba unificata\" le metropolie di Montenegro e di Karlovac, le chiese di Dalmazia, di Bosnia ed Erzegovina e di Macedonia. Dal 1930 al 1937 fu Patriarca Varnava (vero nome Varnava Rosi\u0107, \"\u0412\u0430\u0440\u043d\u0430\u0432\u0430 \u0420\u043e\u0441\u0438\u045b\"): in questo periodo fu costruita l'attuale sede del Patriarcato a Belgrado. Varnava contrast\u00f2 duramente il Governo che nel 1935 sigl\u00f2 un Concordato con la Santa Sede per dare diritti ai fedeli cattolici. Dal 1938 al 1950 sul trono di San Sava sedette Gavrilo V (vero nome Gavrilo Do\u017ei\u0107, \"\u0413\u0430\u0432\u0440\u0438\u043b\u043e \u0414\u043e\u0436\u0438\u045b\").\nLa storia recente.\nDopo Gavrilo, sono stati quattro i Patriarchi della Chiesa serba: Vikentije II (vero nome Vukentije Prodanov, \"\u0412\u0438\u043a\u0435\u043d\u0442\u0438\u0458\u0435 \u041f\u0440\u043e\u0434\u0430\u043d\u043e\u0432\", 1950-1958), German (vero nome Hranislav \u0110ori\u0107, \"\u0425\u0440\u0430\u043d\u0438\u0441\u043b\u0430\u0432 \u0402\u043e\u0440\u0438\u045b\", 1958-1990), Pavle (vero nome Gojko Stoj\u010devi\u0107, \"\u0413\u043e\u0458\u043a\u043e \u0421\u0442\u043e\u0458\u0447\u0435\u0432\u0438\u045b\", 1990-2009) e Irinej (vero nome Miroslav Gavrilovi\u0107, \u041c\u0438\u0440\u043e\u0441\u043b\u0430\u0432 \u0413\u0430\u0432\u0440\u0438\u043b\u043e\u0432\u0438\u045b 2010-2020)\nDurante la Seconda guerra mondiale, la Chiesa serba fu duramente colpita dalle forze occupanti degli nazista Usta\u0161a che crearono una \"Chiesa ortodossa croata\" in cui si vollero far confluire a forza i Serbi. Il clero fu perseguitato e molte chiese distrutte. Dopo la guerra, nel periodo della Repubblica Socialista Federale di Jugoslavia, la Chiesa fu ufficialmente di nuovo soppressa poich\u00e9 il regime comunista volle punirla per i suoi legami con il movimento nazionalista dei Cetnici: fu impedito ai religiosi di insegnare nelle scuole, i beni ecclesiastici furono confiscati e monaci e sacerdoti furono soggetti ad uno stretto controllo da parte dello Stato. Il graduale disfacimento della Jugoslavia negli anni ottanta del XX secolo fu accompagnato da un rinato vigore religioso che interess\u00f2 anche la Chiesa serba. Il patriarca Pavle appoggi\u00f2 l'opposizione al regime di Slobodan Milo\u0161evi\u0107.\nAttualmente il maggior problema per la Chiesa serba \u00e8 il Kosovo. Dopo la disgregazione della Jugoslavia, il Kosovo era ancora una provincia serba. Tra i kosovari di lingua serba, minoritari, e quelli di lingua albanese (di religione musulmana), pi\u00f9 numerosi, sorsero forti contrasti che diedero vita ad una lunga guerra. La Chiesa serba fu duramente colpita: numerosi monasteri (alcuni dei quali risalgono alle origini del Cristianesimo in Serbia) vennero incendiati e distrutti dagli albanesi, anche come ritorsione alle operazioni di guerra da parte serba. L'ultima ondata di attacchi si \u00e8 verificata nel 2004, quando in un solo mese furono distrutti 18 monasteri e 7 chiese. Oggi il Kosovo \u00e8 amministrato dall'ONU col supporto della NATO: i monasteri cristiani sono sorvegliati dalle truppe armate per evitare che vengano ulteriormente danneggiati. \nRecentemente nuovi problemi con le nuove repubbliche di Macedonia e del Montenegro, le cui Chiese ortodosse hanno chiesto inutilmente e poi proclamato la relativa autocefalia.\nOrganizzazione.\nIn Serbia:\nIn Montenegro:\nIn Bosnia ed Erzegovina:\nIn Croazia:\nIn Romania:\nIn Macedonia:\nNel resto d'Europa:\nIn Nord America:"}
{"id": "1367355", "revid": "14480", "url": "https://it.wikipedia.org/wiki?curid=1367355", "title": "Interruzione", "text": ""}
{"id": "1367356", "revid": "33689", "url": "https://it.wikipedia.org/wiki?curid=1367356", "title": "Liberal democratici", "text": ""}
{"id": "1367359", "revid": "436907", "url": "https://it.wikipedia.org/wiki?curid=1367359", "title": "Shesmovedon", "text": "Shesmovedon \u00e8 un singolo del gruppo inglese di rock progressivo Porcupine Tree, uscito nel luglio del 2000.\nDescrizione.\nSecondo e ultimo singolo estratto dall'album Lightbulb Sun. Come il singolo precedente, sar\u00e0 pubblicato, caso unico nella discografia del gruppo, in tre formati diversi. Ultimo singolo in cui compare Chris Maitland alla batteria.\nNote.\nIl vinile \u00e8 stato stampato nei colori arancio e blu, e usc\u00ec per presentare un corcerto acustico tenuto da Use of Ashes e Steven Wilson a Delft, nei Paesi Bassi, il 27 febbraio 2000. Ne esistono circa 200 copie. Il lato di Steven Wilson \u00e8 una demo scritta, ma non registrata per i Porcupine Tree.\nLa versione definitiva \u00e8 presente su questo singolo e sulla raccolta \"Recordings\"."}
{"id": "1367361", "revid": "767487", "url": "https://it.wikipedia.org/wiki?curid=1367361", "title": "BS-555", "text": "Il BS-555 \u00e8 stato l'unico sottomarino costruito del progetto 1840 (nome in codice NATO: classe Lima). In servizio con la marina sovietica nella Flotta del Mar Nero, oggi \u00e8 stato demolito.\nLa sigla BS sta per \"bolshaya spetsialnaya\" (\"grande speciale\"), ed \u00e8 utilizzata dai sottomarini per operazioni speciali.\nSviluppo e tecnica.\nQuesto sottomarino, costruito a San Pietroburgo, entr\u00f2 in servizio nel 1979.\nDal punto di vista tecnico, si sa piuttosto poco ed informazioni come la velocit\u00e0 e la profondit\u00e0 operativa non sono note. Stesso discorso vale per il numero di componenti dell'equipaggio.\nPer quanto riguarda l'armamento, non si hanno notizie in proposito (si suppone che fosse disarmato).\nIl servizio.\nIl \"BS-555\" svolse la sua attivit\u00e0 operativa nel Mar Nero. La sua carriera si concluse nel 1989, quando venne portato a San Pietroburgo per essere revisionato. Qui lo sorprese il crollo dell'Unione Sovietica e, a causa della successiva crisi della Russia, i lavori non furono mai ultimati e fu abbandonato. Venne demolito nel 1994.\nL'esatto scopo di questo mezzo rimane piuttosto oscuro agli osservatori occidentali. Vista la sigla utilizzata, \u00e8 stato ipotizzato che potesse essere servito per ricerche, operazioni speciali, sperimentazione di nuove tecnologie o supporto generale."}
{"id": "1367364", "revid": "13833", "url": "https://it.wikipedia.org/wiki?curid=1367364", "title": "Hernest Thaelmann", "text": ""}
{"id": "1367376", "revid": "200568", "url": "https://it.wikipedia.org/wiki?curid=1367376", "title": "Z\u0103d\u0103reni", "text": "Z\u0103d\u0103reni, fino al 1924 \"Z\u0103d\u0103rlac\" (in tedesco \"Saderlach\"), \u00e8 un comune della Romania di \n abitanti, ubicato nel distretto di Arad, nella regione storica del Banato.\nIl comune \u00e8 formato dall'unione di due villaggi: Bodrogu Nou e Z\u0103d\u0103reni.\nNel sito archeologico denominato \"Cartierul Nou\" sono stati trovati reperti dell'et\u00e0 del ferro ed una necropoli di epoca romana.\nVi \u00e8 ubicato il monastero di Hodo\u015f-Bodrog nel villaggio di Bodrogu Nou, costruito nel XII secolo, che custodisce un'importante collezione di icone che vanno dal XV al XVIII secolo, manoscritti, libri ed argenteria antichi, oltre ad oggetti di epoca romana rinvenuti durante gli scavi effettuati all'interno del perimetro del monastero negli anni 1976-77."}
{"id": "1367379", "revid": "287204", "url": "https://it.wikipedia.org/wiki?curid=1367379", "title": "Zadareni", "text": ""}
{"id": "1367383", "revid": "1632387", "url": "https://it.wikipedia.org/wiki?curid=1367383", "title": "Martina Calcio 1947", "text": "L'A.S.D. Martina Calcio 1947, meglio nota come Martina, \u00e8 una societ\u00e0 calcistica italiana con sede nella citt\u00e0 di Martina Franca, in provincia di Taranto. Milita in Eccellenza, la quinta divisione del campionato italiano.\nFondata nel 1947 come \"Associazione Calcio Martina\" ha militato in Serie C1 dal 2002-2003 al 2007-2008 quando, a causa del fallimento, venne radiata dalla Federazione.\nIl 21 agosto 2008 la FIGC ha ammesso in Prima Categoria la \"Giovent\u00f9 Martina\" poi ridenominata \"A.S.D. Martina\". Dal 2008 al 2012 ritorn\u00f2 tra i professionisti in Lega Pro Seconda Divisione compiendo quindi quattro salti di categoria consecutivi.\nIl 21 luglio 2016, in seguito alla mancata iscrizione al campionato, la squadra \u00e8 stata sciolta dalla FIGC. Il 30 agosto successivo, grazie all'azione di un gruppo di tifosi, viene fondata l\"'A.S.D. Martina Calcio 1947\".\nI colori sociali sono il bianco e l'azzurro. Disputa le sue partite interne allo stadio Giuseppe Domenico Tursi.\nStoria.\n1947-2008: A.S. Martina e A.C. Martina.\nL\"'Associazione Sportiva Martina\" \u00e8 stata fondata il 5 gennaio 1947 da Giuseppe Domenico Tursi, pioniere del calcio martinese che realizz\u00f2 l'attuale campo sportivo e a cui fu successivamente intitolato, di cui fu lui il primo allenatore e dirigente grazie all'aiuto di personaggi come l'Avv. Giovanni Serio, l'allora sindaco Motolese e Pierino Marinosci. Il 24 novembre i biancazzurri giocarono la partita d'esordio contro il , terminando con il risultato di 1-1 e primo gol segnato nella storia del Martina da Campobasso al 44' del primo tempo su calcio di rigore.\nDopo aver partecipato a diversi tornei cittadini, nel 1947-1948 disput\u00f2 il campionato regionale di Prima Divisione. I colori sociali della nuova squadra furono il bianco e l'azzurro e come simbolo fu scelto un cavallo rampante. Dopo numerosi anni nelle categorie regionali, nel 1970 la squadra del presidente Benito Semeraro conquist\u00f2 la prima promozione tra i professionisti, concludendo al primo posto il campionato di Serie D. Protagonisti della stagione Biagio Catalano nel ruolo di allenatore-giocatore, il portiere De Iaco che conquist\u00f2 il record italiano di imbattibilit\u00e0 (691 minuti) e sub\u00ec solo 8 reti e cominci\u00f2 a mettersi in mostra Mario Laudisa, detentore del record di presenze con la maglia biancoazzurra con ben 426 presenze.\nNella stagione successiva il Martina giunse undicesimo in classifica ma gi\u00e0 nel 1972 arriv\u00f2 la retrocessione. Dopo alcune stagioni in Serie D segu\u00ec una brusca discesa, in Promozione nel 1974-1975 e un rapido ritorno in Serie D.\nNella stagione 1979-1980 il Martina riconquist\u00f2 nuovamente la Serie C2 a seguito dello spareggio giocato a Nocera Inferiore contro il Vasto e vinto ai rigori per 4-3 dopo lo 0-0 dei supplementari. Il campionato di Serie C2 1985-1986 si concluse con la promozione in Serie C1 vincendo le prime sei partite di fila e ottenendo la promozione con cinque giornate di anticipo, dopo il nono posto dell'anno precedente ove la squadra fu iscritta all'ultimo momento al campionato e affidata ad Ambrogio Pelagalli.\nLa permanenza in Serie C1 dur\u00f2 un solo anno e la squadra allenata da Ambrogio Pelagalli inizi\u00f2 un nuovo ciclo discendente seguito da quattro anni di Serie C2 e dalla retrocessione nel Campionato Interregionale al termine del campionato di Serie C2 1990-1991, poi, nella stagione 1994-1995 giunge una nuova retrocessione in Eccellenza.\nNel 1996 ci fu l'immediato ritorno in Serie D dove il Martina si assest\u00f2 stabilmente per circa un lustro ove due anni dopo la societ\u00e0 nel 1998 assunse il nome di \"Associazione Calcio Martina 1947\".\nNell'ottobre 1998, la squadra martinese venne rilevata da una nuova cordata societaria guidata da Gianfranco Chiarelli e facente riferimento a Lino Cassano. Dopo due campionati di Serie D dalle alterne fortune, nel 2000-2001 il Martina allenato da Luigi Boccolini vinse il campionato con 85 punti davanti al Frosinone con 81 ove fra i protagonisti della promozione si segnalano Prisciandaro, Mitri, Ancora, Carnevale, Dell'Oglio.\nL'anno seguente il Martina si ripet\u00e9, e dopo 15 anni, Martina Franca riconquist\u00f2 la Serie C1. Anche nella nuova categoria i biancoazzurri furono protagonisti sfiorando la promozione la Serie B, fermati solo dal nella finale play-off. La serie cadetta per\u00f2 avrebbe potuto comunque arrivare con un ripescaggio a causa del Caso Catania, ma al posto del Martina venne scelta la per meriti sportivi. Non mancarono le proteste contro la decisione all'inizio del campionato successivo.\nNel 2006-2007 i biancazzurri giocarono una gara di Coppa Italia contro la , quell'anno retrocessa in Serie B dopo lo scandalo Calciopoli ove al primo turno fin\u00ec 3-0 per la compagine bianconera.\nDopo la retrocessione in Serie C2, al termine della stagione di Serie C1 2007-2008, il Martina non si iscrisse al campionato per assenza dei requisiti economici cui segu\u00ec la morte del vicepresidente e principale azionista Lino Cassano.\n2008-2016: A.S.D. Martina e A.S. Martina Franca 1947.\nNel 2008, il sodalizio martinese rinacque ripartendo dalla Prima Categoria Pugliese prima come \"Associazione Sportiva Dilettantistica Giovent\u00f9 Martina\" grazie ad alcuni imprenditori, capitanati da Nicola Basta prima e dall'avvocato Donato Muschio, successivamente, come \"Associazione Sportiva Dilettantistica Martina\".\nIl Martina nella stagione 2009-2010 vinse il campionato di Promozione ai play-off e venne promossa in Eccellenza. Nell'anno successivo, la societ\u00e0 Ostuni Sport, militante in Serie D, propose al Martina uno scambio dei titoli sportivi che gli avrebbe permesso una doppia promozione, ma dopo un primo interesse iniziale la societ\u00e0 decise di rinunciare partecipando all'Eccellenza Pugliese.\nNella stagione di Eccellenza Puglia 2010-2011 dopo una lunga lotta con l', conclusasi solo ai tempi supplementari dello spareggio promozione il Martina venne promosso in Serie D.\nCon la vittoria del campionato di Serie D 2011-2012 battendo per 2-1 all'ultima giornata la diretta rivale Sarnese, il Martina nel giro di quattro anni torn\u00f2 in Lega Pro Seconda Divisione.\nIl 21 giugno 2012 venne cambiata la denominazione in \"Associazione Sportiva Martina Franca 1947\" iscritta al girone B della Lega Pro Seconda Divisione ove nella stagione 2012-2013 i biancazzurri partirono bene, chiudendo il girone d'andata in lotta per la zona play-off, successivamente, dopo un girone di ritorno altalenante, nel quale non vinse nessuna partita in casa, la squadra conquist\u00f2 comunque la salvezza all'ultima giornata, dopo il pareggio interno col (2-2).\nNella stagione successiva in Lega Pro Seconda Divisione, i biancazzurri concludono in tredicesima posizione, venendo retrocessi sul campo in Serie D, poi, il 1\u00ba agosto 2014 vengono ripescati nella nuova Lega Pro unica a completamento organici.\nNel giugno 2016, il club non riesce a raccogliere i fondi necessari per l'iscrizione al campionato di Lega Pro e ne viene escluso dalla competizione.\n2016: A.S.D. Martina Calcio 1947.\nDopo il fallimento del precedente sodalizio, il 30 agosto 2016 viene fondata, grazie all'azione propulsiva di un gruppo di tifosi facenti capo al \"Gruppo Kompatto\", l\"'Associazione Sportiva Dilettantistica Martina Calcio 1947\". Presidente del nuovo sodalizio \u00e8 l'imprenditore Piero Lacarbonara. Il 9 settembre successivo viene ufficializzata la partecipazione al campionato regionale di Prima Categoria. La societ\u00e0 affida la guida tecnica al mister Gidiuli e costruisce subito una corazzata composta anche da tanti calciatori martinesi con l'obiettivo dichiarato di vincere al primo colpo. Tra i colpi pi\u00f9 importanti, Sergio De Tommaso, protagonista del ritorno in Serie D di qualche anno prima. Il campionato parte subito con una sconfitta in trasferta, a Ginosa, ma subito dopo la squadra inizia a macinare vittorie rendendosi protagonista di un duello a distanza con la Vigor Moles, vinto alla fine dalla compagine itriana, la quale chiude il campionato con 66 punti (contro i 65 della Vigor Moles) frutto di 22 vittorie 0 pareggi e 2 sconfitte, 83 gol fatti e solo 12 subiti. Giuseppe Birtolo si laurea anche capocannoniere del campionato con 22 gol.\nLa stagione successiva, vede il Martina inserito nel girone A di Promozione con squadre del centro-nord della regione; la squadra termina il campionato in quinta posizione, non disputando comunque i play-off a causa della differenza di punti, superiore a sette, dalla seconda classificata.\nNella stagione stagione successiva, vede di nuovo la squadra partecipare al girone A di Promozione. La societ\u00e0 in estate opera un profondo rinnovamento, affidando l'incarico di allenatore a Giacomo Marasciulo. Il campionato viene concluso al secondo posto alle spalle del San Marco in Lamis. L'ampio margine dalla quinta classificata (23 punti), garantisce l'approdo diretto in finale play-off. L'avversario \u00e8 l'Audace Barletta, in una partita secca. Il Martina vince per due a zero e conquista la promozione in Eccellenza.\nNel mese di novembre 2019 il presidente Piero Lacarbonara rassegna le sue dimissioni. Nel mese successivo, nonostante una raccolta fondi ad hoc intrapresa dalla tifoseria, il titolo sportivo viene formalmente consegnato al comune e le societ\u00e0 interrompe le attivit\u00e0, a causa di problemi economici.\nColori e simboli.\nColori.\nI colori della maglia del Martina Franca sono l'azzurro e il bianco.\nSimboli ufficiali.\nStemma.\nIl simbolo del Martina Franca \u00e8 composto da un cavallo rampante e come sfondo la Basilica di San Martino e i portici di Martina Franca.\nStrutture.\nStadio.\nL'impianto storico del Martina \u00e8 lo stadio Giuseppe Domenico Tursi. Il campo di gioco su cui oggi insiste lo stadio di Martina Franca pare fosse di propriet\u00e0 della famiglia Aquaro che lo don\u00f2 al Comune nel 1947. Al momento dell'inaugurazione, l'impianto era dotato semplicemente di una tribuna naturale.\nNel 1964 fu costruita la prima tribuna in metallo per spettatori, ricostruita in cemento armato nel 1986 in occasione della prima promozione in Serie C1 della compagine biancoazzurra. La curva nord, in metallo, fu costruita nel 2001 poco prima della seconda promozione in Serie C1 mentre il settore ospiti ha assunto l'attuale conformazione con l'ultimo ampliamento del 2004.\nLo stadio fu intitolato a Giuseppe Domenico Tursi, allenatore, magazziniere e massaggiatore del Martina, oltre che custode dello stadio, nel novembre 1986.\nL'impianto dispone di una capienza effettiva di posti a sedere, ridotta per\u00f2 a .\nNella stagione 2016-2017 il Martina Calcio disputa le prime partite di campionato presso lo stadio Pergolo, a causa dell'inagibilit\u00e0 del Tursi. A stagione in corso, ultimati i lavori, il Martina Calcio torna a disputare le partite nel nello stadio Tursi.\nCentro di allenamento.\nLa sede degli allenamenti del Martina \u00e8 lo stadio Pergolo.\nSociet\u00e0.\nOrganigramma societario.\nDi seguito sono riportati i membri dell'organigramma del Martina Franca.\nDiffusione nella cultura di massa.\nNel gennaio del 2017 il Martina ha apposto sulle proprie maglie da gioco la copertina del romanzo \"Candore\" dello scrittore tifoso Mario Desiati, nativo di Locorotondo ma cresciuto a Martina Franca. \u00c8 il primo caso in cui un libro funge da sponsor ad una squadra di calcio.\nAllenatori e presidenti.\nDi seguito sono riportati gli elenchi degli allenatori e presidenti del Martina Franca.\nStatistiche e record.\nStatistiche individuali.\nIl record di presenze con la maglia del Martina \u00e8 detenuto da Mario Laudisa con 426 presenze. Nella stagione 1969-1970 il portiere del Martina Antonio De Iaco, stabil\u00ec il record italiano di imbattibilit\u00e0 con 691 minuti e solo 8 reti subite.\nTifoseria.\nGemellaggi e rivalit\u00e0.\nGli \"Ultr\u00e0 Martina\" sostengono due gemellaggi. Il principale lega gli ultras biancoazzurri a quelli granata del Nard\u00f2. Quello con gli ultras teramani \u00e8 pi\u00f9 che altro una sentita amicizia. Inoltre c'\u00e8 un'amicizia anche con gli ultras del e della Fidelis Andria.\nLa rivalit\u00e0 pi\u00f9 sentita si ha nei confronti della tifoseria del Fasano, pi\u00f9 precisamente nei confronti degli gruppo degli \"Allentati\". Ci furono scontri persino nelle partite di calcio a 5, pallamano e basket. Altra importante rivalit\u00e0 \u00e8 con la tifoseria del Monopoli e con gli ultras del Taranto esiste una rivalit\u00e0 molto sentita, tuttavia sono numerosi i derby in cui le due tifoserie si sono scontrate. Altra rivalit\u00e0 in campo regionale, quella con la tifoseria del , del Lecce e del Locorotondo. Rivalit\u00e0 degne di nota si hanno anche con i supporters di Frosinone, sorta intorno agli anni novanta, e ."}
{"id": "1367386", "revid": "767487", "url": "https://it.wikipedia.org/wiki?curid=1367386", "title": "City Hunter - Il film", "text": "City Hunter - Il film () \u00e8 un film del 1993 diretto da Wong Jing.\nFilm d'azione cinese con Jackie Chan protagonista, che traspone sul grande schermo le avventure dell'omonimo manga di Tsukasa H\u014dj\u014d.\nTrama.\nIl detective privato Ryo Saeba e la sua assistente Kaori Makimura sono incaricati di ritrovare Kiyoko, la figlia di un ricco magnate dell'editoria, scappata di casa quando il padre le ha annunciato di volersi risposare; la ragazza, per nascondersi da Ryo, si rifugia in una boutique dove un cliente ci prova con lei; Kiyoko ne approfitta e gli sottrae i vestiti, dentro i quali c'\u00e8 il biglietto per una crociera sulla nave Fuji Maru, e decide di salire a bordo.\nRyo la rintraccia e si imbarca clandestinamente, ignaro che a bordo ci sono anche Kaori con un nuovo (ed inetto) collega, la bella poliziotta Saeko Nogami con una collega, un abile giocatore d'azzardo capace di usare le carte come armi da lancio, e un gruppo di spietati terroristi dalle diverse nazionalit\u00e0, comandati dal colonnello McDougal, un ex militare americano che ora lavora come bandito ma su larga scala. Il commando sequestra la nave e sceglie tra gli ostaggi i pi\u00f9 ricchi per chiedere un riscatto; Ryo, che intanto ha dovuto evitare le guardie di sicurezza di bordo tentando inutilmente di rimediare del cibo, dovr\u00e0 allearsi con Kaori, Saeko e il giocatore per sbarazzarsi dei terroristi tra mille gag e difficolt\u00e0; alla fine, quando una squadra d'assalto della polizia riprende il controllo della nave, Ryo sviene per la fame tra le braccia di Kiyoko.\nGiorni dopo, il padre della ragazza vorrebbe combinare un matrimonio tra Ryo e Kiyoko, cosa che manda Kaori (intenta ad ascoltare dal telefono della segretaria) su tutte le furie; Ryo per\u00f2 rifiuta, sostenendo di non volersi legare ad una sola donna, perch\u00e9 gli piacciono tutte; poi corre dietro a Kaori per calmarla, ma viene interrotto da Saeko che lo stuzzica, e quando fa il cascamorto Kaori reagisce con la solita martellata.\nDistribuzione.\nNel dicembre 2007 \u00e8 uscito anche in lingua italiana per distribuzione DNC."}
{"id": "1367387", "revid": "736476", "url": "https://it.wikipedia.org/wiki?curid=1367387", "title": "Foster and Partners", "text": ""}
{"id": "1367390", "revid": "339392", "url": "https://it.wikipedia.org/wiki?curid=1367390", "title": "Prionodontidae", "text": ""}
{"id": "1367391", "revid": "101768", "url": "https://it.wikipedia.org/wiki?curid=1367391", "title": "H.I.M.", "text": ""}
{"id": "1367393", "revid": "287204", "url": "https://it.wikipedia.org/wiki?curid=1367393", "title": "Stirling", "text": "Stirling (in gaelico scozzese \"Sruighlea\", in scots \"Srivling\"; abitanti nel 2004) \u00e8 una citt\u00e0 del Regno Unito, capoluogo dell'area amministrativa omonima, in Scozia.\nPosizione.\nSituata a circa a nord-ovest di Edimburgo nel centro dell'area conosciuta come Central Lowlands in una posizione che nella storia ne ha fatto il crocevia fra il sud della Scozia e le pi\u00f9 impervie aree settentrionali.\nLa citt\u00e0, con un gradevole centro storico, si sviluppa intorno all'imponente castello medievale situato sulla sommit\u00e0 di una collina.\nStoria.\nIn passato fu capitale del Regno di Scozia e \"royal burgh\" fino al 1975; lo status di citt\u00e0 le fu accordato solo nel 2002 in occasione del 50\u00ba giubileo della Regina Elisabetta II.\nLa citt\u00e0 conobbe il suo periodo di massimo splendore tra il XV e il XVII secolo quando fu residenza degli Stuart: nella \"Chapel Royal\" del castello fu incoronata, nel 1543, la giovane Mary, regina degli scozzesi; suo figlio, Giacomo VI di Scozia (che divenne poi Giacomo I d'Inghilterra), fu invece incoronato nella \"Church of the Holy Rude\", l'unica chiesa in Gran Bretagna, a parte l'abbazia di Westminster, ad aver ospitato un'incoronazione.\nLa citt\u00e0 \u00e8 stata inoltre in passato palcoscenico di alcuni degli episodi pi\u00f9 salienti della storia della Scozia. Fu nella battaglia del ponte di Stirling che William Wallace sconfisse gli inglesi nel 1297; una nuova disfatta fu loro inflitta nel 1314 per mano di Robert Bruce nella battaglia di Bannockburn."}
{"id": "1367394", "revid": "486946", "url": "https://it.wikipedia.org/wiki?curid=1367394", "title": "Na\u0161a Ukrajina", "text": ""}
{"id": "1367397", "revid": "73843", "url": "https://it.wikipedia.org/wiki?curid=1367397", "title": "Freddy Adu", "text": "Biografia.\nNato in Ghana, si trasferisce negli Stati Uniti nel 1997, a 8 anni grazie alla vincita della lotteria per una \"green card\" che permetteva alla famiglia la possibilit\u00e0 di trasferirsi negli Stati Uniti: si stabilisce nella capitale, Washington (Potomac), assieme ai genitori e al fratello minore Fro. La madre trova due lavori per mantenere gli studi ai figli. All'et\u00e0 di 10 anni l' voleva acquistarlo, ma la sua famiglia lo ha esortato a dare la priorit\u00e0 agli studi rispetto al calcio. Dopo aver notato il talento di Adu in un camp scolastico, a 13 anni (primi mesi del 2003) firma il suo primo contratto di sponsorizzazione da parte della Nike, dal valore di $ 1 milione annui. Oltre al contratto di sponsorizzazione con la Nike, Adu percepisce dalla Lega americana uno stipendio di 500.000 dollari fino al 2009, che ne fanno il calciatore pi\u00f9 pagato dall'intera categoria. Ha girato anche uno spot commerciale al fianco di Pel\u00e9.\nInoltre, a soli 14 anni, fa la sua prima apparizione a programmi televisivi come \"60 Minutes\" e il \"David Letterman Show\", oltre a ritrovarsi gi\u00e0 sulle copertine di \"Vanity Fair\", di \"Sports Illustrated\" e del \"Washington Post\". Ottiene il passaporto statunitense nel 2003. Ci sono dei sospetti sulla vera et\u00e0 anagrafica di Adu, poich\u00e9 in Ghana i bambini non sono registrati alla nascita. Dopo averlo notato, per non farlo andare troppo lontano dalla famiglia, la MLS assegna il cartellino di Adu al DC United, la squadra di Washington, inserendolo anche in un liceo in modo che possa diplomarsi alla Florida Academy. La scelta di sfondare nel mondo del calcio \u00e8 supportata anche dai genitori (il padre Maxwell e la madre Emelia).\nGli arrivano subito diverse offerte dai club europei, tra gli altri spicca il Manchester United di Sir Alex Ferguson che nel 2003, dopo avergli fatto fare un provino di 2 settimane, decide di non acquistarlo: in seguito al provino fallito torna a giocare al DC United. In diverse occasioni il nome di Adu \u00e8 stato accostato all': dopo averlo visto giocare in alcuni tornei per Under-14 disputati in Italia nel 2000, il direttore sportivo dei nerazzurri Piero Ausilio si rec\u00f2 negli States per discutere il trasferimento in Italia del giocatore assieme alla famiglia, ma la madre, che all'epoca doveva mantenere i figli con due lavori (il padre era tornato quasi subito in Ghana), decise di rifiutare un'offerta di circa $ 750.000. Il suo sogno era giocare nel .\nNella cultura di massa.\nNel videogioco FIFA 06 viene scelto come giocatore per la copertina dell'edizione nordamericana insieme a Ronaldinho e Omar Bravo.\nCaratteristiche tecniche.\nTrequartista, pu\u00f2 giocare come seconda punta, ala su entrambe le fasce o rifinitore alle spalle degli attaccanti. \u00c8 dotato di un buon lancio lungo, resistenza, visione di gioco ed \u00e8 velocissimo, paragonato anche a Obafemi Martins. Fortissimo tecnicamente, giocatore di classe, preferisce giocare allargandosi sulle fasce, dove sfrutta il suo ottimo mancino per tirare, crossare e fornire assist. Eccellente dribblatore, il suo cavallo di battaglia \u00e8 la \"bicicletta\". Gi\u00e0 descritto come leader e calciatore \u00abmaturo\u00bb a 18 anni, era molto debole fisicamente. Dopo aver giocato il suo primo Mondiale U-20 a 14 anni, ottiene il premio come giovane atleta statunitense dell'anno e i giornalisti lo etichettano subito come il \"nuovo Pel\u00e9\", influenzandone negativamente la carriera.\nDue anni dopo vince il Nordamericano U-20 2005 giocato da protagonista con gli USA (due gol realizzati su calcio di rigore) e nello stesso anno Adu gioca il suo secondo Mondiale U-20 (vinto dall'Argentina di un giovane Lionel Messi, peraltro sconfitta dagli statunitensi nella fase a gironi per 0-1): in questa edizione riesce a farsi notare nonostante gli Stati Uniti vengano eliminati dall'Italia U-20 (1-3), mentre la FIFA lo descrive come un centrocampista offensivo dal buon dribbling. In seguito a questa edizione Adu scompare dal calcio internazionale per un paio d'anni, continuando una se pur lenta progressione di talento e la sua carriera sembra gi\u00e0 in declino a soli 18 anni e un mese ma nell'estate 2007 arriva al suo terzo Mondiale Under-20, giocato da capitano, dove per\u00f2 fallisce ancora: ritenuto dalla stampa il miglior calciatore statunitense del torneo, nonostante il grande calcio giocato dalla Nazionale americana, la tripletta alla Polonia - la cui partita giocata da Adu \u00e8 definita spettacolare - e diversi assist (2 per Jozy Altidore nell'incontro vinto sul Brasile di Alexandre Pato e 2 nella sfida contro l'Uruguay di Luis Alberto Su\u00e1rez), gli USA, favoriti per la vittoria finale, si arrendono all'Austria ai quarti di finale (1-2), nell'unica partita giocata male sia da Adu che dal resto della squadra, nonostante l'ennesimo assist del ghanese-statunitense per Altidore che valeva il parziale 1-0.\nDescritto come uno dei calciatori pi\u00f9 talentuosi del suo periodo, gi\u00e0 nel 2006, a 17 anni, ha disatteso le aspettative come \"nuovo Pel\u00e9\", ormai definito \u00abex baby-prodigio\u00bb.\nCarriera.\nClub.\nD.C. United, Real Salt Lake e Benfica.\nConsiderato uno dei migliori talenti statunitensi, \u00e8 il giocatore pi\u00f9 giovane ad aver mai esordito nel campionato professionistico statunitense, avendo debuttato a 14 anni in MLS nella partita tra i suoi D.C. United e il San Jose Earthquakes (2-1), subentrando al 61'. Diviene anche il pi\u00f9 giovane atleta a giocare in un campionato professionistico americano dal 1887, ovvero da quando Fred Chapman debutt\u00f2 quattordicenne nella massima serie del baseball. Firma un contratto di 6 anni a $ 0,5 milioni a stagione con la Major League Soccer e dopo un ottimo Mondiale U20, dove risulta essere uno dei migliori giocatori, viene acquistato dal per la cifra di 2 milioni di dollari, all'epoca considerata anche bassa visto il grande potenziale del talento statunitense. Nella sua prima stagione alla squadra portoghese, a 18 anni, il giovane statunitense segna 5 goal in 18 partite tra campionato e coppa, esordendo anche in Champions League. L'esperienza portoghese \u00e8 considerata deludente.\nI prestiti: Monaco, Belenenses, Aris Salonicco e \u00c7aykur Rizespor.\nA fine campionato si trasferisce al Monaco in prestito. Arriva a settembre tra le file dei transalpini, poich\u00e9 era impegnato con la Nazionale Olimpica alle Olimpiadi di Pechino, ma a differenza della precedente annata fatica a trovare spazio. Dopo aver giocato con gli USA la Confederation Cup, la Gold Cup e aver militato per sei mesi nel Belenenses, si trasferisce in prestito per 18 mesi all', con diritto di riscatto da parte del club greco. Dopo aver giocato nove partite di campionato durante la seconda parte della stagione 2009-2010, nell'estate del 2010 viene messo fuori rosa dal club, nell'attesa della fine del prestito da parte del . Nel gennaio 2011, dopo aver trascorso la prima parte della stagione allenandosi con diversi club quali l'Ingolstadt, club della Zweite Liga tedesca, il Sion, squadra della Super League svizzera, e il Randers, militante nella Superligaen, viene ufficialmente ceduto in prestito al Rizespor fino al termine della stagione.\nIl ritorno in patria con i Philadelphia Union.\nFinito il prestito, opta per il ritorno in patria, accasandosi ai Philadelphia Union. Il giocatore ha esordito ufficialmente con la nuova maglia il 13 agosto, nel match di campionato contro i Columbus Crew. Chiude la prima stagione dopo il ritorno con 13 presenze e 2 gol.\nBahia.\nIl 5 aprile 2013, Adu firma il prestito per il Bahia squadra della massima serie del Brasile, fino alla fine dell'anno in un'operazione che coinvolge anche Kl\u00e9berson. L'accordo vede anche il passaggio di Kl\u00e9berson mossa nella direzione opposta, ai Philadelphia Union. Al termine di questa esperienza, \u00e8 rimasto senza contratto.\nIl periodo da svincolato.\nA febbraio 2014, Adu ha sostenuto un provino con la formazione inglese del Blackpool, senza che gli venisse offerto alcun contratto. Il 22 giugno successivo si \u00e8 allenato con i norvegesi dello Stab\u00e6k, nell'ottica di un possibile trasferimento nella squadra guidata da Bob Bradley, ex commissario tecnico degli Stati Uniti. Il 7 luglio, si \u00e8 aggregato all'AZ Alkmaar, sempre in prova. Il 13 luglio, la societ\u00e0 olandese manifesta l'intenzione di non offrirgli alcun contratto.\nJagodina.\nNel luglio del 2014 si trasferisce in Serbia, accasandosi al Jagodina. Il 22 dicembre 2014 scade il suo contratto semestrale, che non viene rinnovato dal club. Adu chiude cos\u00ec la sua esperienza nei Balcani, durante la quale ha giocato solo 14 minuti subentrando in una partita di Coppa di Serbia contro il Bor\u010da. Anche questa esperienza, come tutta la sua carriera in generale, \u00e8 considerata fallimentare e cos\u00ec si arrangia con ospitate per locali notturni di Washington.\nKuPS.\nIl 28 marzo 2015, il KuPS annuncia la firma di Adu con contratto di un anno, previo superamento delle visite mediche. \u00c8 l'undicesima squadra in 11 anni per il giocatore.\nTampa Bay Rowdies e un nuovo periodo da svincolato.\nNell'estate 2015 passa ai Tampa Bay Rowdies, squadra militante nella NASL. Dopo due stagioni, in cui scende in campo appena tredici volte (otto nella prima e cinque nella seconda), la sua esperienza con questo team si conclude. Tra il gennaio e il febbraio del 2017 svolge un provino di due settimane con i Portland Timbers, che per\u00f2 al termine dello stage non gli offrono nessun contratto. Nell'estate 2017 svolge un provino con i polacchi del Sandecja Nowy S\u0105cz, appena promossi in Ekstraklasa, ma finisce per declinare l'offerta dopo essere sbarcato in Polonia. Nel gennaio 2018 era stato in trattativa per essere presentato come nuovo ingaggio degli svedesi dell'Oskarshamns AIK, militanti nella terza serie nazionale.\nLas Vegas Lights.\nNello stesso mese, tuttavia, si unisce in prova ai Las Vegas Lights, nuova squadra della lega USL, per svolgere il precampionato. Firmato il contratto per il nuovo team, il giorno del suo 29\u00ba compleanno segna il gol del momentaneo 2-0 nella vittoria contro i Colorado Springs, tornando al goal dopo sei anni.\n\u00d6sterlen FF.\nIl 14 ottobre 2020, il direttore sportivo dell'\u00d6sterlen FF annuncia la firma di Adu in vista della stagione successiva. La squadra svedese aveva appena conquistato, da quattro giorni, la matematica promozione dalla quarta alla terza serie nazionale. Dopo neppure un mese di precampionato della stagione 2021, prima ancora di mettere a referto la prima presenza ufficiale, il contratto di Adu viene rescisso dai dirigenti del club, i quali insieme all'allenatore hanno descritto la condizione fisica e la forza mentale del giocatore come non adeguati.\nNazionale.\nA 13 anni gioca gi\u00e0 per la Nazionale U-17 degli Stati Uniti per la quale segner\u00e0 29 gol in 46 incontri. Nel dicembre 2005 il Ghana gli propone di scegliere di giocare per la Nazionale africana ma Adu decide di vestire i colori degli USA. Esordisce con la Nazionale statunitense nel gennaio 2006, a 16 anni, divenendo cos\u00ec il pi\u00f9 giovane esordiente della storia della stessa.\nSegna la sua prima rete il 19 novembre 2008 nella partita di qualificazione al campionato mondiale di calcio 2010 contro la nazionale del Guatemala (2-0). Nel 2009 partecipa alla CONCACAF Gold Cup 2009 dove gioca due partite e segna una rete, gli Stati Uniti terminano il torneo con la sconfitta in finale. Dal 2010 \u00e8 escluso dalla Nazionale statunitense. Torna in nazionale nel 2011 e partecipa alla CONCACAF Gold Cup 2011 dove gioca due partite tra cui la finale persa 4-2 contro il Messico.\nStatistiche.\nPresenze e reti nei club.\n\"Statistiche aggiornate al 16 febbraio 2021.\""}
{"id": "1367398", "revid": "44578", "url": "https://it.wikipedia.org/wiki?curid=1367398", "title": "Chiesa serbo-ortodossa", "text": ""}
{"id": "1367400", "revid": "70217", "url": "https://it.wikipedia.org/wiki?curid=1367400", "title": "Aletta", "text": ""}
{"id": "1367408", "revid": "709565", "url": "https://it.wikipedia.org/wiki?curid=1367408", "title": "Stirling (area amministrativa)", "text": "Stirling (in gaelico Shruighlea) \u00e8 una delle 32 aree di governo locale in Scozia."}
{"id": "1367416", "revid": "1117982", "url": "https://it.wikipedia.org/wiki?curid=1367416", "title": "Agia di Trezene", "text": "Biografia.\nNon si hanno notizie sulla sua vita mentre della sua opera i \"Nostoi\", \"\u039d\u03cc\u03c3\u03c4\u03bf\u03b9\", un poema epico in cinque libri, ci sono pervenuti pochi frammenti.\n\"Nostoi\".\nI \"Nostoi\", appartenenti al ciclo troiano narravano le vicende dei greci durante il loro ritorno in patria dopo la distruzione di Troia.\nAnche l'attribuzione dei \"Nostoi\" non \u00e8 certa, in quanto alcuni autori antichi l'attribuivano allo stesso Omero. \u00c8, tra l'altro, verosimile che Licofrone abbia conosciuto i \"Nostoi\" e ne abbia anche tratto elementi per la sua \"Alessandra\"."}
{"id": "1367417", "revid": "287204", "url": "https://it.wikipedia.org/wiki?curid=1367417", "title": "Hellemmes", "text": "Hellemmes (o Hellemmes-Lille) \u00e8 una localit\u00e0 e un comune francese soppresso situato nel dipartimento del Nord nella regione Alta Francia. \u00c8 associato alla citt\u00e0 di Lilla con la quale si fuse nel 1977.\nDal 2001 il sindaco delegato \u00e8 Gilles Pargneaux. Anticamente si chiamava \"Hellemmes lez Lille\". Nel 1999 contava 18 371 abitanti. La linea 1 della metropolitana di Lilla ha due fermate a Hellemmes nelle stazioni di Lezennes e Hellemmes. Hellemmes e Fives compongono il Cantone di Lilla-Est.\nDurante l'anno si svolgono lungo la via principale, chiusa al traffico per l'occasione, alcuni \"vide-grenier\" (in italiano \"svuota solaio\") con l'evidente scopo di permettere agli abitanti di vendere oggetti usati e inutilizzati. Tra questi ve n'\u00e8 uno pi\u00f9 importante che \u00e8 la Braderie di Hellemmes, simile nell'essenza, ma non certo per la grandezza ed il numero di visitatori, alla Braderie di Lilla."}
{"id": "1367418", "revid": "1543377", "url": "https://it.wikipedia.org/wiki?curid=1367418", "title": "Come saprei", "text": "Come saprei \u00e8 un brano della cantante italiana Giorgia, vincitore del Festival di Sanremo 1995.\nDel brano \u00e8 stata incisa anche la versione in spagnolo, \"Como sabr\u00e9\".\nIl brano.\nIl brano si aggiudic\u00f2 anche il Premio della Critica, Premio Autori e Premio Radio e TV e fu il primo caso dove ci fu uniformit\u00e0 tra il giudizio delle giurie e quello della critica. Giorgia \u00e8 stata anche la prima cantante a vincere entrambi i premi. Giorgia \u00e8 una dei pochi cantautori che ha vinto nella storia del Festival di Sanremo, e la prima di genere femminile.\nIl brano presenta molte difficolt\u00e0 tecniche, infatti oltre all'estensione, \u00e8 complessa anche per i passaggi che richiedono un controllo vocale tecnico molto elevato.\nScritta dalla stessa Giorgia con Eros Ramazzotti, Vladimiro Tosetto ed Adelio Cogliati e arrangiata da Celso Valli (che diresse l'orchestra per quella canzone a Sanremo) la canzone non usc\u00ec mai come singolo, ma fu inclusa nell'album \"Come Thelma &amp; Louise\".\nIl 4 febbraio 2019, a ventiquattro anni dalla pubblicazione, il singolo si aggiudica un nuovo disco d'oro per oltre 25.000 copie vendute, certificate da FIMI.\nDifficolt\u00e0 tecniche.\nIl brano si presenta come una ballata, nel cantato la melodia \u00e8 piena di modulazioni vocali e note di lunga durata, dal punto di vista di estensione vocale il brano va dal Re2/D3 al Fa#4/F#5 in voce piena, mentre contando le note in voce di testa arriva al Sol#4/G#5 per un totale di 2 ottave e 3 toni, la cantante dal vivo ha raggiunto le note alte pi\u00f9 volte facendo diverse variazioni ed ha sostenuto le note per pi\u00f9 tempo della versione studio originale arrivando anche alla nota finale di 24 secondi.\nIl video.\nIl video vede come protagonista solo Giorgia, all'inizio vestita con una giacca rossa e con sfondo un cielo azzurro (come nella copertina del suo album Come Thelma &amp; Louise), poi seguono scene con la cantante vestita di nero con un microfono accanto, o con alle spalle un muro marrone. Il video si conclude con Giorgia che sorride.\nTracce.\nDownload digitale"}
{"id": "1367421", "revid": "120110510", "url": "https://it.wikipedia.org/wiki?curid=1367421", "title": "Balaenidae", "text": "I balenidi (\"Balaenidae\", Gray 1821), sono una famiglia di Cetacei composta da due generi con quattro specie. Essi sono detti comunemente anche \"balene franche\" o \"balene vere\". Il primo nome deriva dal fatto che i balenieri le consideravano la preda \"giusta\" da cacciare, per la grande quantit\u00e0 di grasso che se ne ricavava e per la facilit\u00e0 con la quale questi cetacei si lasciavano catturare.\nLa lunghezza pu\u00f2 giungere a 18 metri e il peso a 100 tonnellate.\nI balenidi si distinguono dalle altre famiglie del sottordine dei Misticeti per la maggiore lunghezza dei fanoni, la forma arcuata dei mascellari (che ha valso loro il nome inglese di \"bowhead whales\", cio\u00e8 balene dalla testa ad arco), l'esofago molto sottile e non dilatabile e, soprattutto, la fusione completa delle 7 vertebre cervicali in un unico elemento osseo rigido.\nI balenidi si cibano essenzialmente di krill e possono consumarne 2 o 3 tonnellate al giorno. Diffusi negli oceani Pacifico, Atlantico e Artico, non sono presenti nel Mediterraneo se non eccezionalmente.\nGli antichi balenieri battezzarono gli esponenti di questa famiglia \"Right Whales\" (balene \"giuste\") perch\u00e9 dopo la morte galleggiavano rendendo facili le operazioni di recupero e di traghettamento della carcassa, a differenza delle balenottere o \"balene false\" che, dato l'enorme volume della bocca che dopo la morte si apriva, colavano a picco, appesantite dalla massa d'acqua che penetrava nelle fauci.\nTassonomia.\nDopo molti anni di ipotesi discordanti sul numero delle specie di Balenidi, recenti prove genetiche indicano che ne esistono quattro specie distinte. Queste specie sono state tradizionalmente suddivise in due generi.\nLa balena della Groenlandia viene attualmente considerata una specie individuale ed \u00e8 stata classificata in un genere monotipico fin dagli studi di Gray nel 1821. Le tre specie rimanenti vengono classificate insieme in un genere separato. A supporto di questa suddivisione in due generi vi sono, per\u00f2, poche differenze genetiche. Infatti, gli scienziati individuano maggiori differenze tra le specie di \"Balaenoptera\" che tra la balena della Groenlandia e le balene franche. Tuttavia sembra probabile che tra pochi anni, dopo ulteriori ricerche, tutte e quattro le specie verranno classificate in un solo genere. "}
{"id": "1367422", "revid": "767487", "url": "https://it.wikipedia.org/wiki?curid=1367422", "title": "Valerij Pustovojtenko", "text": ""}
{"id": "1367424", "revid": "104458", "url": "https://it.wikipedia.org/wiki?curid=1367424", "title": "Valeriy Pustovoytenko", "text": ""}
{"id": "1367425", "revid": "2036605", "url": "https://it.wikipedia.org/wiki?curid=1367425", "title": "Pteruges", "text": "Gli pteruges o \"pteryges\" (dal greco, significa \"piume\") italianizzati in \"pterigi\", sono le frange che talvolta formano una sorta di gonnellino decorativo usato dagli antichi soldati greci e romani al di sotto dell'armatura.\nLo scopo era anche difensivo. Gli pterugi erano infatti portati dai comandanti e dagli ufficiali di truppa (centurioni e optiones) che non portavano lo scudo. Gli pterugi erano quindi destinati alla difesa corazzata dell'inguine e della parte superiore delle gambe.\nOrigini.\nLe origini di simili ornamenti sono senza dubbio da ricercare nella corazze di lino dette \"linothorax\" dei guerrieri greci del I millennio a.C. I greci praticavano dei tagli nella loro armatura per permettere i movimenti delle gambe e delle braccia.\nNel corso dei secoli con la diffusione delle armature metalliche, gli pterigi sono divenuti solamente un accessorio ornamentale. I romani ne fecero un accessorio estetico fondamentale nell'eleganza militare. La cosa \u00e8 riscontrabile nell'innumerevole quantit\u00e0 di statue di imperatori romani che li indossano sotto l'armatura lorica, talvolta riccamente decorati, sia come gonnellino che come ornamento delle spalle.\nEvoluzione degli pterigi.\nSi hanno evidenze di questi ornamenti fino all'epoca Longobarda.\nNei secoli successivi, specialmente in medio oriente in epoca medievale una sorta di pterigi erano applicati sul retro dell'elmo per proteggere il collo garantendo tuttavia una certa libert\u00e0 di movimento.\nVerso la fine del XVIII secolo gli pterigi riappaiono, con funzione meramente ornamentale, sulle spalle delle uniformi degli eserciti europei.\nIn epoca moderna la stilizzazione ha ridotto questo ornamento ad una semplice banda applicata al di sopra della spalla."}
{"id": "1367426", "revid": "300067", "url": "https://it.wikipedia.org/wiki?curid=1367426", "title": "Nikola Vuj\u010di\u0107", "text": "Carriera.\nAlto 211\u00a0cm, ha giocato per sei stagioni nello Split Croatia Osiguranje, indossando in onore di Toni Kuko\u010d la maglia n. 7 che tuttora porta. Dopo una vittoriosa parentesi di un anno coi francesi dell'Asvel Villeurbanne, Vuj\u010di\u0107 si trasferisce al Maccabi Tel Aviv, dove assieme a uomini del calibro di Jasikevi\u010dius, McDonald, Parker e Solomon, conquista cinque campionati israeliani e due Euroleghe (pi\u00f9 una finale persa a Praga contro il CSKA Mosca di Ettore Messina).\nNell'estate 2008 ha firmato per l'Olympiakos."}
{"id": "1367428", "revid": "198277", "url": "https://it.wikipedia.org/wiki?curid=1367428", "title": "Miralem Pjani\u0107", "text": "Cresciuto calcisticamente in Lussemburgo, muove i primi passi nel FC Schifflange 95 per poi passare nelle giovanili del , squadra con la quale debutta tra i professionisti. Nell'estate del 2008 si trasferisce all', dove si afferma come una delle migliori promesse del calcio europeo. Nel 2011 si accasa alla , squadra in cui rimane per cinque stagioni guadagnandosi l'attenzione della , club quest'ultimo in cui milita dal 2016 al 2020 raccogliendo i maggiori successi della carriera con quattro Scudetti consecutivi (dal 2016-2017 al 2019-2020), due Coppe Italia (2016-2017 e 2017-2018) e una Supercoppa italiana (2018). Nella stagione 2020-2021 veste la maglia del Barcellona, con cui ha vinto una Coppa del Re (2020-2021).\nCon la sua nazionale ha disputato il , anno in cui la Bosnia ha preso parte alla competizione per la prima volta nella sua storia.\nBiografia.\nSuo padre giocava nella seconda divisione jugoslava, Pjani\u0107 \u00e8 in possesso di due cittadinanze: bosniaca e lussemburghese; si rifugi\u00f2 in Lussemburgo con la sua famiglia poco dopo lo scoppio della guerra in Bosnia. Parla fluentemente sei lingue.\nCaratteristiche tecniche.\nAnnoverato in giovane et\u00e0 fra i talenti pi\u00f9 promettenti del calcio mondiale,\nPjani\u0107 \u00e8 un centrocampista abile nel dribbling e dotato di un buon tiro dalla distanza. Grazie alla sua visione di gioco, la precisione nei passaggi, l'abilit\u00e0 nel fornire assist per i compagni e le sue qualit\u00e0 di impostazione, pu\u00f2 ricoprire sia il ruolo di interno di centrocampo, sia quello di trequartista o di regista; \u00e8 stato anche impiegato come mezz'ala, per la sua capacit\u00e0 di effettuare inserimenti offensivi.\nConsiderato uno dei massimi specialisti della sua generazione nei calci piazzati, quando giocava nell' si allenava spesso a tirare le punizioni col brasiliano Juninho, del quale \u00e8 stato considerato l'erede nelle file della squadra transalpina.\nCarriera.\nClub.\nGli inizi.\nInizia la sua carriera nel FC Schifflange 95, club della prima divisione lussemburghese, dopo vari infortuni che lo hanno relegato spesso in tribuna. Gi\u00e0 allora l'allenatore del club nota il suo talento e decide di inserirlo in prima squadra nonostante la giovane et\u00e0.\nGiunge al nel 2004 e, dopo alcune stagioni nelle squadre giovanili, fa il suo debutto il 18 agosto 2007 contro il PSG, gara terminata 0-0. Il 15 dicembre realizza contro il , rete che non servir\u00e0 a evitare la sconfitta ai granata. Conclude la sua stagione totalizzando 38 presenze e 4 reti.\nOlympique Lione.\nIl 1\u00ba agosto 2008 si trasferisce a titolo definitivo all' per 7,5 milioni di euro. Fa il suo debutto il 2 agosto contro il . Il 24 febbraio 2009 fa il suo debutto in Champions League contro il , partita terminata 1-1, chiudendo la sua prima stagione con 24 presenze, senza alcuna rete all'attivo.\nNella stagione successiva, si afferma come uno dei migliori giovani sul palcoscenico europeo, anche grazie al compagno di squadra Juninho Pernambucano, dal quale apprende specifiche qualit\u00e0 balistiche nel calciare le punizioni. Il 19 agosto 2009, nel giorno del suo debutto stagionale, segna il suo primo gol in Champions League contro l' partita valevole per i Preliminari di Champions League, gara vinta dai francesi 5-1. Pochi giorni dopo, il 22 agosto, segna nella gara vinta 3-0 contro l' il suo primo gol in campionato con la maglia dell\"OL\". L'11 marzo 2010 segna inoltre il gol del pareggio contro il nel ritorno degli ottavi, rete che permette alla sua squadra di passare ai quarti di finale. Termina la stagione con 53 presenze e 11 reti. Nel periodo successivo, disputa un'altra stagione su buoni livelli, senza per\u00f2 ripetere l'exploit di quella precedente.\nConclude la sua esperienza a Lione con 121 presenze e 16 reti in totale.\nRoma.\nNell'agosto 2011 viene ceduto, per 11 milioni di euro, alla . Esordisce in Serie A l'11 settembre, nella partita persa all'Olimpico contro il (1-2). Il 20 novembre realizza la prima rete, risultando decisivo per la vittoria contro il Lecce. Nel lustro in giallorosso, pur non vincendo alcun trofeo, si dimostra un giocatore importante per gli equilibri della squadra. Con i capitolini disputa complessivamente 185 partite, mettendo a segno 30 gol (molti dei quali su calcio di punizione).\nJuventus.\nNel giugno 2016 si trasferisce alla , che investe 32 milioni di euro per il suo acquisto. Il 10 settembre 2016 segna la sua prima rete in campionato con la maglia bianconera in occasione della vittoria casalinga contro il (3-1), mentre il 27 dello stesso mese realizza la sua prima marcatura in Champions League con i torinesi nella sfida vinta per 4-0 in casa della . Il 23 dicembre disputa da titolare il match di Supercoppa Italiana a Doha, sempre contro il Milan, dove la Juventus viene sconfitta ai calci di rigore (la gara era terminata con il punteggio di 1-1 dopo i tempi supplementari). L'11 gennaio 2017 realizza il suo primo gol in Coppa Italia con i bianconeri (su calcio di rigore) nella partita casalinga vinta per 3-2 contro l', valida per gli ottavi di finale. Il 17 maggio vince per la prima volta la coppa nazionale italiana (la terza consecutiva per i torinesi) in finale contro la (vittoria bianconera per 2-0), pur non giocando il match per squalifica. Quattro giorni dopo arriva anche il suo primo scudetto (il sesto consecutivo per la Juventus) grazie alla vittoria casalinga per 3-0 contro il . Il 3 giugno disputa inoltre da titolare la sua prima finale di Champions League, che vede per\u00f2 i piemontesi sconfitti per 4-1 dal Real Madrid a Cardiff.\nIl 13 agosto gioca da titolare la sfida di Supercoppa italiana contro la Lazio, dove la compagine torinese viene sconfitta per 3-2 dai biancocelesti. Il 26 novembre, nella vittoriosa partita casalinga contro il Crotone (terminata 3-0), ottiene la 200\u00aa presenza in A. Termina la stagione con 5 reti segnate, e l'anno successivo, il 9 maggio 2018, vince la sua seconda Coppa Italia (la quarta consecutiva e tredicesima nella storia del club bianconero) in finale contro il Milan (4-0). Quattro giorni dopo, grazie al pareggio a reti bianche in casa della Roma, si aggiudica matematicamente anche il suo secondo scudetto (il settimo consecutivo per la Juventus). Come l'anno prima ha realizzato 5 gol in campionato.\nNella stagione successiva, il 19 settembre 2018, realizza la sua prima doppietta in Champions League nella sfida vinta per 2-0 in casa del Valencia (entrambe le reti vengono realizzate su calcio di rigore). Il 16 gennaio 2019, invece, disputa da titolare il match di Supercoppa italiana, che vede i bianconeri prevalere sul Milan (1-0) a Gedda; in quest'occasione fornisce anche l'assist per la rete decisiva di Cristiano Ronaldo. Si tratta del primo successo in questa competizione per il centrocampista bosniaco. Il successivo 20 aprile, grazie alla vittoria casalinga contro la Fiorentina (2-1), si aggiudica lo scudetto per la terza volta consecutiva (l'ottava consecutivo per il club bianconero) con cinque giornate d'anticipo.\nInizia subito bene la stagione 2019-2020 andando a segno per tre volte nei primi otto turni di campionato; tuttavia quelle resteranno le uniche marcature stagionali del bosniaco, che a fine annata si aggiudica il suo quarto scudetto consecutivo.\nBarcellona e Be\u015fikta\u015f.\nIl 29 giugno 2020, a campionato di Serie A ancora in corso per via degli strascichi della pandemia di COVID-19, viene ufficializzato il prossimo trasferimento di Pjani\u0107 al a decorrere dalla stagione sportiva seguente, per 60 milioni di euro pi\u00f9 5 di bonus, nell'ambito di uno scambio con Arthur Melo. In Catalogna colleziona 30 presenze totali nel corso dell'annata 2020-2021, senza trovare mai la rete e con un minutaggio abbastanza scarso; partecipa alla vittoria della Coppa del Re, ma sul piano personale \u00e8 una stagione negativa per il bosniaco che finisce presto ai margini della squadra titolare, incapace di integrarsi con l'ambiente blaugrana, scavalcato nelle gerarchie del centrocampo ed entrato pesantemente in rotta col tecnico Ronald Koeman.\nIl 3 settembre 2021 viene ceduto in prestito ai turchi del .\nNazionale.\nA causa dell'infanzia passata in Lussemburgo, Pjani\u0107 ha iniziato a rappresentare il Lussemburgo a livello giovanile. Con la selezione Under-17 ha partecipato al campionato europeo di categoria, al quale la nazionale lussemburghese partecip\u00f2 come paese ospitante. Durante l'Europeo, Pjani\u0107 segn\u00f2 l'unico gol della nazionale, durante la partita d'apertura persa per 1-7 contro la .\nSuccessivamente ha dichiarato di voler giocare per la , debuttando con l'Under-21.\nIl 20 agosto 2008 fa il suo esordio con la nazionale maggiore bosniaca nell'amichevole contro la , gara finita con la vittoria dei bulgari per 2-1 risultando, a 18 anni, il pi\u00f9 giovane esordiente della nazionale. Durante un'altra gara amichevole vinta 2-1, questa volta contro il , il 2 marzo 2010 segna la sua prima rete in nazionale.\nIl 3 giugno 2014 viene inserito nella lista dei convocati della nazionale bosniaca che ha partecipato per la prima volta al campionato del mondo, senza tuttavia superare la fase a gironi. Conclude la competizione con 3 presenze e una rete, segnata nel successo per 3-1 contro l'Iran.\nIl 12 ottobre 2019, alla 90\u00aa presenza con la maglia della nazionale bosniaca e alla prima da capitano, segna la sua prima doppietta, nella partita interna vinta per 4-1 contro la , valevole per le qualificazioni al .\nIl 31 marzo 2021 raggiunge quota 100 presenze in nazionale in occasione della sconfitta per 0-1 contro la .\nStatistiche.\nTra club, nazionale maggiore e nazionali giovanili, Pjani\u0107 ha totalizzato globalmente 649 partite segnando 96 reti, alla media di 0,15 reti a partita. In nazionale \u00e8 il sesto miglior marcatore della storia con 16 gol e il secondo giocatore per presenze con 102 partite giocate.\nPresenze e reti nei club.\n\"Statistiche aggiornate al 1\u00ba settembre 2021.\""}
{"id": "1367441", "revid": "34060", "url": "https://it.wikipedia.org/wiki?curid=1367441", "title": "Comune Associato", "text": ""}
{"id": "1367442", "revid": "124895993", "url": "https://it.wikipedia.org/wiki?curid=1367442", "title": "Obbligo formativo in Italia", "text": "L'obbligo formativo in Italia (detto genericamente obbligo scolastico e spesso impropriamente obbligo d'istruzione), nel lessico giuridico, indica l'obbligo di assolvere determinati doveri in tema di istruzione.\nL'istruzione obbligatoria \u00e8 una misura introdotta in molti Paesi del mondo, al fine di garantire una scolarizzazione di massa. \u00c8 inteso come obbligo di frequenza, non compatibile col lavoro minorile, e come obbligo di conseguire un titolo di studio. Gli oneri della scuola dell'obbligo sono totalmente o prevalentemente a carico dello Stato. Talora l'obbligo scolastico \u00e8 associato a un'iscrizione gratuita agli istituti e a un sostegno economico per i ceti meno abbienti. Per la scuola dell'obbligo, il sostegno \u00e8 in molti paesi basato esclusivamente sul reddito, non su criteri meritocratici, secondo il principio per il quale un'istruzione di base \u00e8 un diritto fondamentale del cittadino.\nNella maggior parte dei paesi l'obbligo dura 10 anni, quindi fino a 16 anni (es: Italia); in altri \u00e8 di 9, in altri ancora di 12, permettendo tuttavia negli ultimi 2 anni la frequenza con tempo parziale (es: Polonia e Germania); in Francia l'obbligo dura 13 anni di \"scolarit\u00e9\" (dai 3 ai 16 anni) pi\u00f9 2 anni di \"formation\", con l'alternativa tra scuola, apprendistato, inserimento professionale o servizio civile. In Europa l'obbligo scolastico non \u00e8 ancora uniforme. Inizia dal compimento del 6\u00ba anno d'et\u00e0, ad eccezione di alcuni paesi dell'Est Europa e del Portogallo, dove inizia dal 5\u00b0, e della Svezia, la Polonia, la Bulgaria e la Finlandia dove inizia dal 7\u00b0. In Ungheria l'obbligo scolastico dura 13 anni, da 5 anni a 18 anni.\nStoria.\nL'istruzione obbligatoria venne introdotta in Italia durante l'epoca napoleonica: nelle repubbliche giacobine italiane e poi nel Regno italico e nel Regno di Napoli la scuola cerc\u00f2 di modellarsi su quella francese. In particolare nel 1810, Gioacchino Murat decret\u00f2 l'obbligatoriet\u00e0 della scuola primaria. L'istruzione primaria fu concepita come pubblica, obbligatoria e gratuita: tutti i cittadini, sia maschi che femmine, dovevano accedervi; per i livelli superiori non doveva esserci invece uguaglianza dell'istruzione (la quale deve valorizzare i talenti), ma uguaglianza di opportunit\u00e0. La scuola, bandendo qualsiasi insegnamento religioso, deve essere laica, basata da una parte sulla trasmissione di capacit\u00e0 professionali utili, contenuti verificabili e metodi razionali e dall'altra sulla formazione civile.\nDurante l'unit\u00e0 d'Italia, la legge Casati del 1859 istitu\u00ec una scuola elementare articolata su due bienni, il primo dei quali obbligatorio. Di fatto, al censimento del 1871 si attest\u00f2 un notevole peggioramento dell'analfabetismo rispetto alla situazione pre-unitaria, cosicch\u00e9 la legge Coppino del 1877 port\u00f2 la durata delle elementari a cinque anni ed introdusse l'obbligo scolastico nel primo triennio delle elementari stesse, definendo anche sanzioni per i genitori degli studenti che non avessero adempiuto a tale obbligo. La legge Orlando prolung\u00f2 l'obbligo scolastico fino al dodicesimo anno di et\u00e0, prevedendo l'istituzione di un \"corso popolare\" formato dalle classi quinta e sesta, che si innestava subito dopo la scuola elementare; impose altres\u00ec ai Comuni di istituire scuole almeno fino alla quarta classe, nonch\u00e9 di assistere gli alunni pi\u00f9 poveri, elargendo fondi ai Comuni con modesti bilanci.\nLa riforma Gentile del 1923 port\u00f2 l'obbligo scolastico fino ai 14 anni d'et\u00e0 per aderire ad una convenzione internazionale di alcuni anni prima, tuttavia di fatto rimase lettera morta per la stragrande maggioranza degli studenti italiani fino al 1962-1963, quando fu avviata la riforma dell'unificazione della scuola media. Nel frattempo, l'articolo 34, comma secondo della Costituzione italiana, entrata in vigore nel 1948, aveva stabilito che \"L'istruzione inferiore, impartita per almeno otto anni, \u00e8 obbligatoria e gratuita\".\nDagli anni settanta del XX secolo, l'obbligo scolastico in Italia valeva fino al conseguimento della licenza di scuola media inferiore e, in ogni caso, fino a 14 anni di et\u00e0 (il vincolo era quindi di tipo anagrafico). Lavori a qualunque titolo e tipologia contrattuale per persone di et\u00e0 inferiore ai 14 anni erano dunque una forma di lavoro minorile, che costituiva reato.\nAttualmente in Italia si distingue tra obbligo scolastico e diritto dovere all'istruzione/formazione o obbligo formativo. Il primo richiede la permanenza nel sistema di istruzione per dieci anni, indipendentemente dagli esiti e che dunque non termina a sedici anni, ma dieci anni dopo aver iniziato (indipendentemente dalle promozioni conseguite), il secondo, invece, non \u00e8 un traguardo temporale ma richiede il raggiungimento di una qualifica pari almeno al II livello EQF.\nL'obbligo formativo \u00e8 stato introdotto dal ministro Luigi Berlinguer insieme all'innalzamento da 8 a 10 anni dell'obbligo scolastico. Tale innalzamento si sarebbe dovuto compiere nell'arco di alcuni anni, infatti inizialmente l'obbligo veniva prolungato solo fino ai 9 anni. La legge De Mauro-Berlinguer prevedeva anche un riordino dei cicli che avrebbe portato una unificazione tra scuola elementare e scuola media accorciando la durata di tale percorso di un anno.\nIn tal modo l'obbligo scolastico di 10 anni avrebbe messo gli studenti nella condizione di frequentare 3 anni di scuola superiore ottenendo una qualifica.\nAll'interno di tale quadro venne progettato il \"NOF\", nuovo obbligo formativo, che prevede il diritto dovere di permanere nei vari canali della formazione-istruzione fino al conseguimento di una qualifica di II livello EQF.\nCon la riforma Moratti l'innalzamento dell'obbligo scolastico venne annullato, mentre venne mantenuto l'obbligo formativo. Tale obbligo prevedeva che gli studenti, dopo il conseguimento del diploma di scuola secondaria inferiore, si iscrivessero o alle scuole secondarie superiori o a un corso di formazione o che mettessero in atto forme di alternanza tra formazione e lavoro (apprendistato).\nCon il passaggio del ministero a Giuseppe Fioroni, attraverso l'art. 1 comma 622 della 27 dicembre 2006 n. 296 (legge finanziaria per l'anno 2007), l'obbligo scolastico \u00e8 stato nuovamente innalzato a 10 anni e, in ogni caso, fino al sedicesimo anno di et\u00e0. Di conseguenza l'et\u00e0 per l'accesso al lavoro \u00e8 stata elevata a 16 anni.\nMeno di due anni dopo il governo Berlusconi IV, modificando la legge 296/2006, contempl\u00f2 la possibilit\u00e0 che l'obbligo scolastico, nel rispetto degli obiettivi di apprendimento generali e specifici, fosse assolvibile anche attraverso percorsi di istruzione o formazione professionale. La maggioranza present\u00f2 un disegno di legge nuovamente dedito all'introduzione dei giovani nel mondo del lavoro. Questi avrebbero potuto infatti trascorrere l'ultimo anno di obbligo di istruzione (ovvero, di norma, il sedicesimo anno di et\u00e0) in aziende del territorio, tramite contratti di apprendistato. Quest'ultimo disegno si scontr\u00f2 con grandi critiche da parte di vari sindacati, del Partito Democratico e dell'Italia dei Valori; e nonostante un lunghissimo iter parlamentare non venne approvato. \nCon la nuova riforma Gelmini del 2010 si fece un tentativo di riduzione dell'obbligo scolastico che, tuttavia, non and\u00f2 in porto."}
{"id": "1367444", "revid": "124123", "url": "https://it.wikipedia.org/wiki?curid=1367444", "title": "Vasyl' Durdynec'", "text": ""}
{"id": "1367445", "revid": "122790654", "url": "https://it.wikipedia.org/wiki?curid=1367445", "title": "Lamborghini Espada", "text": "La Lamborghini Espada \u00e8 un'autovettura prodotta dalla Lamborghini tra il 1968 ed il 1978. La prima 4 posti della Casa di Sant'Agata Bolognese era alta appena 1,20m, nonostante ci\u00f2, era una vera auto di lusso comoda per 4 passeggeri, una Gran Turismo che puntava ad una clientela che desiderava comodit\u00e0 e velocit\u00e0.\nIl contesto.\nLa sua carriera dur\u00f2 dieci anni, dal 1968 al 1978, infatti fu la Lamborghini pi\u00f9 venduta di sempre prima della Countach, con 1.226 esemplari, rappresentando il modello pi\u00f9 redditizio per i bilanci del costruttore emiliano la cui propriet\u00e0 nel 1972 passer\u00e0 da Ferruccio Lamborghini allo svizzero Georges-Henri Rossetti. Nell'ultimo anno di produzione della Espada, la casa italiana entrer\u00e0 in amministrazione controllata prima di essere salvata da Patrick Mimran. \nIl nome viene dal termine spagnolo \u201cespada\u201d che indica l\u2019unico torero che, nella corrida, sia armato della spada. \nPrima della Espada: Marzal e Pirana.\nLa storia della Lamborghini Espada comincia nel 1967, prima della partenza del GP di Monaco di Formula 1, quando il principe Ranieri III di Monaco compie il tradizionale giro d\u2019onore della pista a bordo di una strana coup\u00e9 accompagnato da sua moglie, la principessa Grace Kelly.\nIl principe era al volante di una insolita Gran Turismo, pi\u00f9 lunga del normale e molto moderna, soprattutto per le linee tese e le ampie superficie vetrate. Si trattava della Lamborghini Marzal, un prototipo a 4 posti commissionato da Ferruccio Lamborghini,per il Salone di Ginevra, a Nuccio Bertone, il quale affid\u00f2 il compito a Marcello Gandini. \nIl risultato fu una vettura 4 posti, con una spiccata linea a cuneo, portiere ad ala di gabbiano con finestrini in 2 parti sopra e sotto la linea di cintura, frontale affilato con fari rettangolari e motore posteriore a sbalzo 6 cilindri in linea.\nIl successo fu tale che Ferruccio Lamborghini decise di metter in produzione la vettura sul telaio della 400 GT con motore V12.\nCon alcune modifiche estetiche Bertone riusc\u00ec a \"civilizzare\" la futuribile linea della \"Marzal\", garantendo al contempo sportivit\u00e0, originalit\u00e0 e abitabilit\u00e0. Grazie all'adozione di soluzioni estetiche che per\u00f2 mantenevano pressoch\u00e9 invariato lo stile della bassissima coup\u00e9 venne creato un altro prototipo, questa volta su base E-Type, la Jaguar Pirana, che ricalcava meglio la disposizione definitiva degli organi meccanici nel modello di produzione con il motore anteriore.\nLa versione definitiva della Espada.\nRispetto alla Marzal le originali portiere ad ali di gabbiano in favore di 2 tradizionali e ribaltava lo schema meccanico portando il motore posteriore all'anteriore. Ci\u00f2 fu necessario sia per liberare spazio per le poltrone posteriori e offrire un bagagliaio capiente che per adattarsi al pianale della 400 GT. Le linee tese della coup\u00e8 fastback definitiva ricalcavano quelle dei prototipi pur accresciute nelle dimensioni esterne. \nIl frontale con 4 fari rotondi incassati in una grande griglia nera sopra un piccolo paraurti cromato era molto aggressivo, il logo della casa di Sant\u2019Agata Bolognese era collocato sul lungo cofano insieme a due prese d\u2019aria NACA. La fiancata era divisa in due da una modanatura nera opaca, sul parafango anteriore erano presenti due aperture per lo sfogo dell\u2019aria calda, le lunghe portiere si aprivano in maniera tradizionale, la linea dei finestrini posteriori apribili a compasso anzich\u00e9 discendere saliva gradualmente verso il tetto, dietro di essi venne aperta una griglia per lo sfogo dell\u2019aria viziata dall\u2019abitacolo. Completavano il tutto la mostrina con il nome dell\u2019auto attraversato da una spada da \"matador\" e le grandi ruote in lega leggera Campagnolo, identiche a quelle della Miura.\nIl posteriore tronco era caratterizzato dal lunotto separato in due parti, quella superiore apribile e quella inferiore fissa, da un sottile paraurti cromato e da quattro aggressivi scarichi sportivi ANSA. \nLa meccanica \u00e8 la stessa della coup\u00e9 400 GT Touring, con l\u2019inevitabile allungamento di 15 cm del passo necessario per fare posto ai 4 occupanti; operazione di cui si occuparono, in sede progettuale, niente meno che Gian Paolo Dallara e Paolo Stanzani.\nIl motore V12 era il 3929 cm\u00b3 alimentato da sei carburatori Weber doppio corpo, progettato da Giotto Bizzarrini e poi sviluppato da Paolo Stanzani. La potenza, sulla prima serie, era di 325 CV, di 350 CV sulla seconda, e di 375 CV sulla terza, di conseguenza la velocit\u00e0 massima pass\u00f2 da 245 a 260 km/h. Il cambio era un Lamborghini manuale a 5 marce.\nLe prestazioni erano entusiasmanti, nonostante fosse pi\u00f9 lenta e meno agile e reattiva di 400GT e Islero, a causa del peso e dell\u2019interasse pi\u00f9 lungo. La vettura aveva sospensioni indipendenti. I freni erano a disco sulle 4 ruote. \nOltre alle prestazioni, la vettura si distingueva per gli interni, con un abitacolo spazioso, integralmente rivestito in pelle, legno, e morbida moquette di pregio; il tutto in un ambiente decisamente pi\u00f9 spazioso e luminoso rispetto sia alla Miura che alla 400GT. Le quattro poltrone individuali regalavano comfort adeguato anche ai clienti pi\u00f9 esigenti. I sedili anteriori erano molto avvolgenti ed erano separati da un vistoso tunnel. Erano di serie l'impianto di aria condizionata e i finestrini elettrici. A richiesta si potevano avere gli specchietti retrovisori esterni, la vernice metallizzata, le cinture di sicurezza, le ruote a raggi e l'autoradio con mangianastri.\nLa Bertone proponeva anche l'allestimento \"Vip\" con frigobar e televisore Brionvega \"Algol\" collocato tra i sedili anteriori. La versione per il mercato USA si caratterizzava per i due grandi paraurti in gomma nera, e il motore depotenziato, in ossequio alle normative statunitensi\nLa produzione.\nLe scocche della Espada, come quelle della Miura, vennero costruite nello stabilimento Bertone di Grugliasco, completate con l'assemblaggio finale e il collaudo su strada a Sant'Agata bolognese. \nL'Espada ottenne subito un grande successo. Ne furono realizzate tre serie: Serie I (fino al gennaio 1970), in 176 unit\u00e0, Serie II (fino al 1972), 578 unit\u00e0 e Serie III (fino al 1978), in 472 unit\u00e0.\nSulla Serie II la potenza venne portata a 350 CV, e vennero montati un nuovo volante, una nuova plancia, una nuova strumentazione, una nuova griglia del radiatore, e freni a disco autoventilanti. Vennero offerti, come optional, servosterzo, e cerchi in lega con fissaggio a 5 bulloni.\nSulla Serie III presentata al Salone di Torino del 1972 il motore erogava 375 CV, con paraurti cromati assottigliati. Inoltre, per la prima volta su una Lamborghini, era possibile avere un cambio automatico, un\u2019unit\u00e0 Chrysler a 3 marce.\nL'Espada usc\u00ec di listino nel 1978 e non venne sostituita da alcun modello simile, in base all'orientamento della propriet\u00e0 di quel periodo (Georges-Henri Rossetti) la cui strategia di mercato era di \"confinare\" il marchio Lamborghini al settore delle sportive estreme a 2 posti (come la celebre Countach).\nNel 2008, al Salone di Parigi, Lamborghini cerc\u00f2 di evocare i concetti della Espada con il prototipo Estoque, dotato per\u00f2 di 4 porte, e mai passato alla produzione di serie. Stesso destino per la concept Asterion, 2+2 del 2014. \nPer vedere nuovamente una Lamborghini 4 posti prodotta in serie (escludendo il superesclusivo fuoristrada LM002) bisogner\u00e0 attendere il SUV Urus, lanciato nel 2018."}
{"id": "1367446", "revid": "104458", "url": "https://it.wikipedia.org/wiki?curid=1367446", "title": "Vasyl Durdynets", "text": ""}
{"id": "1367456", "revid": "278830", "url": "https://it.wikipedia.org/wiki?curid=1367456", "title": "Eloisa Cianni", "text": "Biografia.\nStukin era il cognome del padre adottivo polacco, che aveva sposato la madre che di cognome si chiamava Cianni quando era incinta di lei dato che il padre biologico di Eloisa \u00e8 sparito dopo aver saputo della gravidanza. Dopo essere stata eletta Miss Italia nel 1952 a Merano, e Miss Europa nel 1953 a Istanbul in Turchia, ottenne una parte di secondo piano nel film \"Villa Borghese\" diretto da Gianni Franciolini, imponendosi per la sua bellezza.\nLegata da amicizia con lo stilista Vincenzo Ferdinandi, pos\u00f2 per lui in passerella e in servizi fotografici. \nNei dieci anni successivi ha continuato a lavorare nel cinema, collezionando apparizioni in film di scarso rilievo in cui solitamente interpretava se stessa, fino a rinunciare definitivamente alla carriera cinematografica quando non aveva ancora trent'anni."}
{"id": "1367460", "revid": "726373", "url": "https://it.wikipedia.org/wiki?curid=1367460", "title": "Temeraire - Il drago di sua maest\u00e0", "text": "Temeraire - Il drago di sua maest\u00e0 \u00e8 un romanzo fantasy del 2006, romanzo di debutto della scrittrice statunitense Naomi Novik.\nTrama.\nLa vicenda ha inizio nel 1805, in piena guerra tra la Francia di Napoleone e l'Inghilterra. Si tratta di un mondo diverso dal nostro, dove i draghi convivono da sempre con gli uomini e vengono usati da questi ultimi come arma per le guerre. L'equipaggio della nave inglese Reliant cattura una fregata francese nella cui stiva viene trovato un uovo di drago che viene affidato al capitano Will Laurence che, una volta schiuso l'uovo, chiamer\u00e0 il drago Temeraire. Temeraire si dimostrer\u00e0 un ottimo combattente appartenente niente meno che alla razza di draghi pi\u00f9 bella e rara esistente nel mondo."}
{"id": "1367462", "revid": "287204", "url": "https://it.wikipedia.org/wiki?curid=1367462", "title": "Nikola Vujcic", "text": ""}
{"id": "1367464", "revid": "201345", "url": "https://it.wikipedia.org/wiki?curid=1367464", "title": "Mudingayi", "text": ""}
{"id": "1367467", "revid": "287204", "url": "https://it.wikipedia.org/wiki?curid=1367467", "title": "Nikola Radulovic", "text": ""}
{"id": "1367470", "revid": "124031528", "url": "https://it.wikipedia.org/wiki?curid=1367470", "title": "Pavlo Lazarenko", "text": ""}
{"id": "1367475", "revid": "767487", "url": "https://it.wikipedia.org/wiki?curid=1367475", "title": "Bent (film 1997)", "text": "Bent \u00e8 un film del 1997 diretto da Sean Mathias. Si ispira dall'opera teatrale di Martin Sherman, che ha sceneggiato anche il film.\nAnche se la storia si svolge in Germania durante la seconda guerra mondiale, il film \u00e8 stato girato nel Regno Unito, in una fabbrica abbandonata.\nPresentato in \"Prix de la jeunesse\" al 50\u00aa edizione del Festival di Cannes.\nTrama.\nA Berlino nel 1934, Max frequenta i cabaret della capitale del Reich e convive con Rudy, un ballerino da cabaret. Dopo l'assassinio brutale di un SA con cui aveva trascorso la notte da parte delle SS, comincia una fuga tragica insieme a Rudy, che viene presto ucciso, e che termina a Dachau. Max, che porta la stella gialla degli Ebrei, incontra Horst che porta il triangolo rosa degli omosessuali. Insieme cercano di sopravvivere nel campo di concentramento."}
{"id": "1367480", "revid": "20768", "url": "https://it.wikipedia.org/wiki?curid=1367480", "title": "Cmd.exe", "text": "In informatica cmd.exe \u00e8 la principale shell a riga di comando dei sistemi operativi di famiglia Windows NT.\nDescrizione.\nLa sintassi dei comandi si basa su quella impiegata in command.com e in generale nei file batch, per cui spesso le due applicazioni vengono confuse, ma le differenze tra le due shell sono profonde: \"command.com\" \u00e8 un'applicazione a 16 bit mantenuta per compatibilit\u00e0 con MS-DOS e i sistemi operativi della famiglia Windows 9x, pertanto sui sistemi di famiglia NT viene eseguita all'interno della macchina virtuale NTVDM, con conseguente calo di prestazioni.\nDovendo rimanere comunque retrocompatibile con il linguaggio batch, la shell cmd.exe rimane piuttosto limitata rispetto alle shell pi\u00f9 diffuse in ambito *nix (come sh, bash, csh, tcsh, ksh, per citare le pi\u00f9 note); per ovviare a questa mancanza Microsoft nel tempo ha sviluppato altre soluzioni di scripting, come Windows Script Host e Windows PowerShell.\nSintassi.\nOgni comando pu\u00f2 essere interno, che viene interpretato dall'applicazione, o un comando esterno che corrisponde a un file eseguibile presente nella cartella System32, il cui standard output viene rediretto nella console. Ogni comando pu\u00f2 avere argomenti, che vengono elencati dopo il nome del comando e sono tutti stringhe, essendo batch un linguaggio non tipizzato. Batch presenta alcune forme di strutture di controllo, che tuttavia non possono essere utilizzate nella shell, ma solo negli script.\nComandi interni\nDi seguito \u00e8 riportato un elenco dei comandi cmd.exe interni di Microsoft OS / 2:\n150 altri comandi"}
{"id": "1367481", "revid": "1784938", "url": "https://it.wikipedia.org/wiki?curid=1367481", "title": "Pierre Jean Georges Cabanis", "text": "Citato generalmente sotto il nome di Cabanis, lo si vede spesso nominato con uno dei suoi nomi ma, curiosamente, non sempre lo stesso.\nLe opere essenziali di Cabanis possono essere classificate in tre categorie: una a proposito della storia della medicina, un'altra sull'organizzazione dell'insegnamento medico e degli ospedali, ed infine l'ultima che \u00e8 la pi\u00f9 importante, sulla filosofia della medicina e particolarmente sui rapporti tra il corpo e la mente, della fisiologia con la psicologia.\nBiografia.\nIl padre di Cabanis era avvocato e si occupava di agricoltura, di economia rurale e di astronomia. A dieci anni Cabanis fu inviato al collegio di Brive dove pass\u00f2 quattro anni.\nMandato a Parigi per terminare i propri studi, coltiv\u00f2 all'inizi\u00f2 la poesia, si leg\u00f2 a Jean-Antoine Roucher e intraprese una traduzione di Omero (Iliade, poesie...) ma non ottenne quella stima che desiderava nei salotti parigini; nel 1773 accompagn\u00f2 un nobile polacco a Varsavia in qualit\u00e0 di segretario. Dal 1773 al 1775 viaggi\u00f2 in Germania e in Polonia. Spinto da suo padre a trovare una professione, afflitto da ci\u00f2 che considerava come uno scacco letterario, scelse la medicina, grazie anche all'incontro col medico Dubreuil, che divenne suo maestro. Cabanis aveva finalmente trovato la sua strada e dovette a Dubreuil una profonda riconoscenza, prima come paziente (forse sofferente di una forma depressiva), poi come discepolo.\nNel 1778 fu iniziato alla Massoneria nella celebre loggia progressista delle \"Nove Sorelle\", del Grande Oriente di Francia, a Parigi, che aveva accolto anche Voltaire, Condorcet e Benjamin Franklin.\nAmmesso nel circolo di Madame Helv\u00e9tius (attivo anche dopo la morte del marito) ad Auteuil - vicino a Parigi -, vi conobbe Turgot, d'Holbach, Condorcet, Diderot, Voltaire e altri uomini famosi dell'epoca. Abbracci\u00f2 caldamente i principi della Rivoluzione francese, legandosi strettamente a Mirabeau di cui fu suo medico quando cadde malato, rimanendo in ombra durante il regime del Terrore.\nCabanis spos\u00f2 Charlotte de Grouchy, sorella del maresciallo de Grouchy e di Sophie, vedova di Condorcet (suicida in carcere nel 1794 dove era detenuto in quanto considerato girondino dai giacobini). Sostenne la reazione termidoriana e il Direttorio. Divenne professore alla scuola di medicina di Parigi e deputato al Consiglio dei Cinquecento, approvando poi anche il colpo di Stato del 18 brumaio che istitu\u00ec il Consolato bonapartista. Fu quindi nominato senatore da Napoleone con l'avvento del Primo Impero ed eletto all\"'Acad\u00e9mie fran\u00e7aise\" nel 1803.\nCon la riorganizzazione delle scuole ricopr\u00ec la carica di professore di Igiene e poi di Clinica medica alla scuola di medicina, divenendo membro dell'Istituto di Francia fin dalla sua creazione. Otto giorni dopo la sua morte il suo corpo fu trasferito al Panth\u00e9on di Parigi dove il suo elogio funebre fu pronunciato da Garat, circondato dai delegati dell'Istituto, del Senato e della Scuola di Medicina.\nLa sua filosofia.\nSostenitore accanito del materialismo (che traeva dalle opere degli Illuministi come Diderot e d'Holbach), sebbene nelle discussioni con gli \"Ideologi\" (Id\u00e9ologues) di cui fu uno dei pi\u00f9 autorevoli rappresentanti assieme a Destutt de Tracy, ebbe con il tempo un'inclinazione pi\u00f9 spiritualista, accordando una finalit\u00e0 alla natura.\nCabanis fu fortemente ispirato da John Locke, Julien Offray de La Mettrie e Francis Bacon, di cui lesse gli scritti durante gli studi, che lo condussero ad un confronto serio con la filosofia classica e quella dei suoi tempi e, specialmente, fu influenzato dal sensismo di Condillac. Il suo apporto originale all'eredit\u00e0 di questi pensatori fu l'introduzione della fisiologia nella psicologia.\nSecondo Cabanis, la formazione delle nostre idee \u00e8 condotta dalla \"sensibilit\u00e0 organica\", che dirige anche l'attivit\u00e0 dei nostri organi, e dunque la totalit\u00e0 di ogni essere vivente. Dall'osservazione di stati patologici, o dell'effetto dei narcotici e degli stati psicologici associati, presenta i nostri pensieri come risultati fisiologici di una percezione da parte di un organo appropriato, il cervello. In tal modo Cabanis lega l'istinto alla struttura materiale (biologica) di ogni essere vivente, cos\u00ec come ogni organo \u00e8 per sua predisposizione portato a effettuare tale o tal altro compito specifico nell'organismo. Di rilievo la sua disamina sul sonno nonch\u00e9 su certe percezioni \"inconnues.\"\nTrovando la propria origine sul rigetto dell'innatismo da parte di Locke e nella dicotomia di Condillac tra le sensazioni esterne e le idee riflesse per mezzo del linguaggio, la filosofia di Cabanis costituisce una sorta di ritorno all'innatismo - dopo averlo fatto uscire dal dominio spirituale- per porlo all'interno del materialismo. Esso forma cos\u00ec un appoggio dell'idealismo e vitalismo nel campo medico che utilizzeranno Schopenhauer nella sua filosofia della volont\u00e0 - (avolontarismo nel caso di Cabanis) - e Maine de Biran nella sua psicologia, cos\u00ec come fornisce basi indiscutibili al Positivismo, senza dimenticare l'influsso che il filosofo ebbe su Darwin, Charcot, Breuer e Freud.\nPer ci\u00f2 che concerne le questioni religiose, la filosofia di Cabanis si pu\u00f2 considerare atea (sebbene sempre si profess\u00f2 agnostico) non tanto perch\u00e9 essa attacca pi\u00f9 le religioni in quanto tali piuttosto che l'idea stessa di Dio, bens\u00ec perch\u00e9 poggia tutto il suo sistema filosofico sulla \"mati\u00e8re\" (\"Saranno gli scienziati a scoprire il segreto della vita\", ribadisce nel suo capolavoro, \"Rapports du physique et du moral de l'homme\"). Ora, considerando il fatto che le religioni hanno apportato pi\u00f9 mali che benefici, ne deduce che non ce ne si deve interessare. Attribuisce l'origine delle idee religiose ad un bisogno naturale dell'uomo, che gli fa adottare le idee che pi\u00f9 lo consolano riguardo alla propria essenza.\nMalgrado i suoi importanti contributi al pensiero occidentale e alla scienza medica (si parla giustamente di Rivoluzione medica seguendo l'insegnamento ippocratico), Cabanis ha sofferto a volte di un'immagine mediocre dipinta in modo malevole dai suoi detrattori, costruita con citazioni estratte dal suo discorso generale senza averlo capito profondamente, pur essendo tali di Cabanis stesso. Ricordiamo che il grande medico e \"philosophe\" francese oper\u00f2 una grande rivoluzione richiamandosi non solo ad Ippocrate, Galeno, Celso ma anche ad Haller, Stahl e alla Scuola di Montpellier. \u00c8 lui che ha asserito che \u00abil cervello digerisce i pensieri come lo stomaco digerisce gli alimenti, e opera anche la secrezione del pensiero\u00bb, e che \u00abil morale non \u00e8 che il fisico considerato sotto certi punti di vista particolari\u00bb.\nLa filosofia di Cabanis fu stimata anche da Arthur Schopenhauer.\nOpere.\nOltre ad alcune opere letterarie o politiche, si ha: \nLe opere di Cabanis sono state raccolte da Fran\u00e7ois Thurot, in 5 volumi in-8, 1823-1825.\nFran\u00e7ois-Auguste Mignet lesse nel 1850 all'Accademia delle scienze morali una \"Nota\" su Cabanis."}
{"id": "1367482", "revid": "287204", "url": "https://it.wikipedia.org/wiki?curid=1367482", "title": "Foro di Augusto", "text": "Il Foro di Augusto \u00e8 uno dei Fori Imperiali di Roma, il secondo in ordine cronologico.\nDisposto ortogonalmente rispetto al precedente Foro di Cesare, ne riprese l'impostazione formale, con una piazza porticata dove sul lato breve dominava il tempio dedicato a Marte Ultore, inaugurato nel 2 a.C., che si appoggiava sul fondo all'altissimo muro perimetrale. Dietro ai portici laterali si aprivano ampie esedre, spazi semicircolari coperti. Alla testata del portico settentrionale un ambiente distinto ospitava una statua colossale dell'imperatore.\nAnche in questo caso, come nell'opera cesariana, la costruzione del complesso era stata voluta per fini propagandistici e tutta la sua decorazione celebra la nuova et\u00e0 dell'oro che si inaugura con il principato di Augusto. Svetonio racconta che:\nStoria.\nFondazione.\nOttaviano aveva promesso di erigere a Roma un tempio dedicato a Marte Ultore (ossia \"Vendicatore\") in occasione della battaglia di Filippi del 42 a.C., nella quale egli stesso e Marco Antonio avevano sconfitto gli uccisori di Cesare, Bruto e Cassio, e dunque vendicato la sua morte. Il grande tempio sostituiva un'edicola provvisoria nel Campidoglio.\nDopo la sconfitta di Marco Antonio e la conquista dell'Egitto tolemaico con la battaglia di Azio (31 a.C.), il Senato confer\u00ec ad Ottaviano nel 27 a.C. i massimi poteri civili e militari, propri delle antiche magistrature repubblicane, e in seguito il titolo sacrale ed onorifico di \"Augustus\" (\"venerato\"). Consolidato il proprio potere, Augusto si occup\u00f2 della riorganizzazione urbanistica e architettonica della capitale, che rappresent\u00f2 un'importante espressione del nuovo corso politico da lui inaugurato. In questo quadro furono probabilmente avviati anche i lavori di costruzione del nuovo complesso forense.\nCome lo stesso Augusto ricorda nelle \"Res Gestae\", il nuovo complesso monumentale venne eretto \"ex manubiis\", ossia finanziato con il bottino di guerra ottenuto con le proprie vittorie, secondo la tradizione in auge per i condottieri della tarda et\u00e0 repubblicana, e \"in suolo privato\", ossia su un terreno acquistato a proprie spese da privati, collocato sulle pendici del Quirinale, a ridosso del popoloso quartiere della Suburra.\nIl terreno per la nuova opera pubblica venne acquistato da privati, ma poich\u00e9 Augusto non volle entrare in conflitto con alcuni proprietari riluttanti a cedere la loro propriet\u00e0, il progetto venne ridimensionato, almeno rispetto al desiderio dell'imperatore, non volendo egli ricorrere alle maniere forti.\nIl Foro venne inaugurato, probabilmente non ancora del tutto completato, nel 2 a.C., anno nel quale Augusto ottenne il titolo di \"pater patriae\" (\"padre della patria\") e aveva indicato nel nipote Lucio Cesare il proprio successore.\nLa nuova piazza permise di avere nuovi spazi per i processi; ma la funzione pi\u00f9 significativa del foro di Augusto fu quella di centro rappresentativo, destinato alla glorificazione dell'imperatore e della sua stirpe.\nUn capitello conservato nell'area archeologica come testimonianza di lavori di restauro ai portici eseguiti sotto Adriano, che comunque devono essere stati di poco conto.\nStoria post-antica.\nIl Foro dovette essere abbandonato in et\u00e0 piuttosto precoce rispetto ai complessi imperiali contigui e il tempio doveva essere gi\u00e0 in via di smantellamento nel VI secolo.\nNel IX secolo sopra il podio del tempio venne costruita la chiesa di San Basilio, oratorio di un convento di monaci basiliani che aveva occupato oltre al podio del tempio (\"palatium vetus\") anche altre strutture del Foro (\"palatium novum\"). Nel convento si insediarono a partire dal XIII secolo i cavalieri di San Giovanni e il complesso venne restaurato a pi\u00f9 riprese nel Quattrocento, in particolare sotto il priorato del cardinale Marco Barbo, nipote di papa Paolo II (1466-1470).\nNel foro venne rinvenuta nel Cinquecento la scenografica fontana del Marforio, oggi posta nei Musei Capitolini (cortile del Palazzo Nuovo), cos\u00ec chiamata a seguito del suo rinvenimento nel \"Foro di Marte\" (\"Martis Forum\", nome che gli antichi attribuivano al Foro di Augusto).\nDel tempio erano rimaste in piedi tre colonne del fianco destro e parte della corrispondente parete della cella. I resti e le decorazioni superstiti del tempio e del complesso forense vennero studiati e rilevati da diversi architetti rinascimentali, tra i quali Baldassarre Peruzzi, Andrea Palladio e i Da Sangallo.\nNel 1568 papa Pio V insedi\u00f2 nel convento le monache domenicane, che costruirono sul podio del tempio una nuova chiesa dedicata alla Santissima Annunziata, che inglob\u00f2 quella pi\u00f9 antica. Negli stessi anni il nipote del papa, il cardinale Michele Bonelli si occup\u00f2 dell'urbanizzazione dell'intera area, realizzando nel 1570 un riempimento di terre sul quale venne edificato un intero quartiere (Alessandrino): una delle strade, la via Bonella, correva a fianco dei resti del tempio ed entrava nella suburra passando sotto l'arco dei Pantani.\nNel XIX secolo si avviarono le prime indagini archeologiche e i primi restauri. Nel 1825 Francesco Saponieri esegu\u00ec dei saggi di scavo sotto il cosiddetto \"Arco dei Pantani\" e nel 1838 venne demolito il campanile che era stato costruito sopra le colonne superstiti del tempio, a causa delle sue precarie condizioni statiche. Altre indagini e saggi furono condotti ancora da Saponieri, insieme all'architetto francese Joseph Toussaint Uchard nel 1840 e Louis Noguet redasse rilievi e ricostruzioni del complesso tra il 1863 e il 1871. Infine nel 1888-1889 Rodolfo Lanciani condusse i primi scavi archeologici in un'area acquistata pochi anni prima dal comune di Roma.\nA partire dal 1924 il convento e la chiesa della Santissima Annunziata vennero demoliti e furono iniziati gli scavi diretti da Corrado Ricci, che con l'obiettivo di rimettere in luce le strutture romane, demolirono sistematicamente tutte le tracce successive; venne inoltre eliminata la via Bonella che attraversava il lato meridionale del complesso forense, sostituita da una passerella di attraversamento. A seguito degli scavi, tra il 1927 e il 1931 si restaurarono i resti pavimentali, il muro di fondo del complesso e le superstiti colonne del tempio. Lo scavo per\u00f2 fu limitato alla parte di fondo del complesso.\nNello scavo del settore meridionale del Foro di Traiano condotto nel 1998-2000 sono state scoperte le fondazioni di un muro semicircolare, appartenente ad una seconda coppia di esedre aperte alle spalle dei portici, pi\u00f9 piccole di quelle gi\u00e0 conosciute, e successivamente eliminate per la costruzione dei contigui Foro di Nerva e Foro di Traiano. Altri scavi in prosecuzione degli scavi giubilari si sono svolti nel complesso nel 2006-2007.\nProfilo architettonico.\nL'ispirazione per l'opera fu certamente il Foro di Cesare, del quale si riprese l'impianto della piazza porticata dominata su un lato dal tempio e con al centro la statua del fondatore. \nOgni elemento \u00e8 teso con insistenza all'esaltazione della \"gens Iulia\", con la serie dei \"summi viri\" conclusa idealmente nel gruppo centrale della quadriga di Augusto.\nNel complesso, mescolando insieme influssi di varia provenienza (tradizioni italiche e romano-repubblicane e influssi dall'arte greca classica ed ellenistica microasiatica), venne elaborato uno stile architettonico e decorativo ufficiale romano, nell'insieme classicistico, che fu alla base di tutte le evoluzioni successive. Il modello architettonico e decorativo rappresentato dal Foro di Augusto fu ripreso nei fori dei \"municipia\" italici e in quelle delle capitali provinciali occidentali (l'esempio pi\u00f9 noto \u00e8 rappresentato dal \"Foro di marmo\" di \"Augusta Emerita\") nel corso del periodo successivo e per tutta l'et\u00e0 giulio-claudia.\nDescrizione.\nMuro perimetrale e accessi.\nIl complesso (120\u00a0m x 120\u00a0m), era chiuso da un muro perimetrale alto circa 33\u00a0m, realizzato in opus quadratum, con blocchi di peperino e pietra gabina per le parti in vista, o di tufo di Grottaoscura per le parti addossate ad altri edifici o eseguite all'epoca della costruzione contro terra. Il muro isolava il foro dalla retrostante \"Suburra\". Vi sono presenti due marcapiani in blocchi di travertino e un altro filare in questo materiale ne corona la sommit\u00e0. Il muro presenta una pianta irregolare, adattata all'andamento degli antichi condotti fognari e della viabilit\u00e0 preesistente della Suburra (oggi ricalcata dalla via della Salita del Grillo).\nDalla via alle spalle del muro si accedeva al complesso per mezzo di due aperture ai lati del tempio, quella a nord a tre fornici e quella a sud ad una sola arcata, conosciuta con il nome medioevale di \"Arco de' Pantani\": in entrambi i casi il dislivello rispetto al piano del foro era superato per mezzo di scalinate. Alla base delle scale furono eretti gli archi trionfali dedicati nel 19 d.C. a Druso minore (ne restano frammenti dell'iscrizione a terra) e a Germanico per la vittoria sugli Armeni.\nTempio di Marte Ultore.\nAl muro perimetrale si addossava sul lato di fondo il tempio (40 x 30\u00a0m), dedicato a Marte Ultore (\"Vendicatore\"). Si innalzava su un podio (alto circa 3,5\u00a0m) rivestito in blocchi di marmo ed aveva otto colonne corinzie in facciata e altrettante su ciascuno dei fianchi, dove il colonnato terminava contro il muro di fondo con una lesena. I colonnati e le pareti esterne della cella erano realizzati in marmo lunense. L'ordine architettonico del tempio ha rappresentato un modello in seguito divenuto canonico, all'origine dell'evoluzione della decorazione architettonica romana.\nIl podio era costituito da fondazioni in opera cementizia e in blocchi di tufo, sotto i muri, e in tufo e travertino, sotto i colonnati; le fondazioni erano rivestite da blocchi di marmo. Vi si accedeva per mezzo di una scalinata frontale di 17 gradini in marmo, su fondazioni in cementizio, interrotta al centro da un altare.\nLa cella aveva le pareti interne decorate da due ordini di colonne staccate dalla parete, rispecchiate sul muro da altrettante lesene. Sul fondo la cella terminava con un'abside, staccata mediante un'intercapedine dal muro di fondo, occupata da un podio per le statue di culto, preceduto da una scalinata rivestita in lastre di alabastro. Vi erano ospitate statue di Marte e di Venere; altre sculture erano probabilmente ospitate nelle nicchie che si aprivano sulle pareti tra le colonne.\nLa piazza e i portici.\nDavanti al tempio si apriva una piazza rettangolare di circa 70 x 50\u00a0m, di dimensioni relativamente ridotte, fiancheggiata dalle facciate dei portici laterali (in totale il foro misurava 125x118 metri, comprese le esedre).\nAl centro della piazza doveva trovarsi una colossale scultura con Augusto sulla quadriga trionfale. Sul basamento doveva trovarsi l'iscrizione \"\", \"Al padre della patria\", come attestano le \"Res gestae divi Augusti\".\nIl colonnato corinzio dei portici, soprelevato con alcuni gradini rispetto al piano della piazza, presentava fusti in marmo giallo antico. Era sormontato da un attico, con figure di cariatidi, copia di quelle classiche dell'Eretteo sull'acropoli di Atene, alternate a scudi (\"clipei\") con ricche incorniciature e ornati al centro da teste di divinit\u00e0 barbute, che sono state identificate con Giove-Ammone, con corna di ariete, alternato ad un'altra divinit\u00e0 con torque, in stile ellenistico.\nAll'interno le pareti di fondo erano ornate da semicolonne in marmo giallo antico, tra le quali si aprivano nicchie che ospitavano le statue di una galleria di personaggi della storia repubblicana, come ci ricorda Svetonio:\nAltre statue dovevano trovarsi su basamenti posti davanti alle colonne della facciata. La pavimentazione presentava un disegno a grande modulo in lastre di marmi colorati (bardiglio di Luni, marmo africano e marmo giallo antico)\nSul fondo dei portici si aprivano gli ampi spazi semicircolari delle esedre, separati da un diaframma di pilastri in marmo cipollino, sormontato da un secondo ordine di colonne in marmo africano (che nonostante il nome proveniva dall'Asia Minore), che oltrepassava il tetto dei portici permettendo di dare luce all'ambiente. Le esedre erano pavimentate da lastre rettangolari alternate nei marmi giallo antico e africano.\nLa parete di fondo delle esedre era decorata da un duplice ordine di semicolonne, in marmo cipollino quelle inferiori e in marmo giallo antico quelle superiori, che anche in questo caso inquadravano nicchie con statue, delle quali sono stati rinvenuti vari frammenti. La nicchia centrale, di dimensioni maggiori, era inquadrata da un'edicola costituita da due colonne staccate da parete. Le statue erano dotate del nome e le cariche (\"titulus\") sul piedistallo e talune erano dotate anche di \"elogium\" (la imprese principali) scolpito su una lastra posta pi\u00f9 sotto. (dei quali conosciamo il nome tramite varie vie), mentre le nicchie superiori dovevano ospitare solo trofei.\nNell'esedra di nord-ovest (a sinistra per chi entrava nel foro) si trovava nella nicchia centrale la statua di Enea con \"elogium\", che era il mitico progenitore non solo di Roma, ma anche della \"Gens Iulia\". Era raffigurato in fuga da Troia con il padre Anchise e il figlioletto Ascanio. Seguivano da questo lato i re di Alba Longa.\nNell'esedra opposta si trovava al centro la statua di Romolo, con \"elogium\" e il trofeo della sua vittoria sul re dei Ceninesi, le \"spolia opima\". Nelle restanti nicchie si disponeva la serie dei \"summi viri\" della storia di Roma, che proseguivano anche nelle nicchie dei portici. Evidente era l'intento ideologico di presentare Augusto come riassunto delle origini mitiche e della tradizione storica cittadina, in un compromesso tra tradizione e innovazione tipicamente augusteo: la storia repubblicana veniva cos\u00ec a essere recuperata e identificata con la storia della \"Gens Iulia\", a partire dal mitici antenati di Enea e Romolo, fino a risalire ai progenitori divini di Venere e Marte, onorati nel tempio. In ci\u00f2 il foro differiva da quello di Cesare, dove la figura del dittatore era proposta come figura monarchica divinizzata.\nAula del Colosso.\nAlla testata del portico settentrionale si apriva una sala separata, schermata da due colonne con fusti in marmo giallo antico, che proseguivano nelle dimensioni e nei colori gli ordini della facciata e del muro di fondo dei portici. La sala si presentava di altezza maggiore degli spazi dei portici stessi.\nLa pavimentazione era realizzata con lastre rettangolari, alternativamente in marmo giallo antico e pavonazzetto e le pareti laterali erano decorate da un ordine di lesene con fusti in marmo pavonazzetto, tra le quali degli incassi ospitavano probabilmente i due quadri del celebre pittore greco Apelle, che raffiguravano uno \"Alessandro Magno con i Dioscuri e la Vittoria\", l'altro \"Alessandro sul carro trionfale\" con l'immagine allegorica della guerra con le mani legate. In seguito Claudio fece ridipingere i ritratti di Alessandro con quelli di Augusto. Questi quadri dovettero essere scelti per ovvi intenti celebrativi di Augusto.\nL'ordine di lesene sulle pareti laterali della sala si interrompeva sulla parete di fondo, a cui si addossava un podio rivestito con lastre in marmo pavonazzetto. La parete era qui rivestita da lastre in marmo bianco sulle quali era stato dipinto un grande tendaggio azzurro, decorato da motivi in rosso e in oro.\nSopra il podio, sullo sfondo del tendaggio dipinto si innalzava una colossale statua, alta circa 12\u00a0m, raffigurante probabilmente il Genio (divinit\u00e0 tutelare) di Augusto, realizzata come acrolito, citata da Marziale.\nLa sala venne chiusa in epoca imprecisata da un muro in opera laterizia e probabilmente fu abbandonata in epoca precedente alle altre parti del complesso forense.\nAlle spalle di questa sala si trova un complesso di piccole stanze di servizio attorno a una corte porticata a pilastri, trasformata nel XVI secolo nella \"Cappella palatina\", dedicata a San Giovanni Battista, della Casa dei Cavalieri di Rodi. Questi ambienti dovevano far parte delle strutture di servizio pubbliche annesse al Foro e sono ad esso contemporanei.\nFunzioni.\nNei portici del complesso monumentale si svolgevano le attivit\u00e0 giudiziarie dei pretori urbani, mentre nel tempio si tenevano le riunioni del Senato per deliberare su guerre e trionfi. Vi si custodivano inoltre le insegne delle legioni perdute in guerra e in seguito recuperate, come quelle perse da Crasso contro i Parti nella battaglia di Carre, o quelle perse da Publio Quintilio Varo contro i Germani nella battaglia della foresta di Teutoburgo."}
{"id": "1367492", "revid": "46931", "url": "https://it.wikipedia.org/wiki?curid=1367492", "title": "Tedesco-russi", "text": ""}
{"id": "1367494", "revid": "1305772", "url": "https://it.wikipedia.org/wiki?curid=1367494", "title": "Stella gialla", "text": "La locuzione stella gialla pu\u00f2 avere diverse accezioni.\nAstronomia.\nIn astronomia, una stella gialla \u00e8 un astro di classe spettrale F o G:"}
{"id": "1367496", "revid": "1711941", "url": "https://it.wikipedia.org/wiki?curid=1367496", "title": "H\u00e1ma", "text": ""}
{"id": "1367497", "revid": "713168", "url": "https://it.wikipedia.org/wiki?curid=1367497", "title": "Carlo Sernicola (religioso)", "text": "Biografia.\nDomenico Sernicola nacque da Carlo, medico, e da Giovanna Reale, oriundi ambedue del paese di Capograssi, nel Cilento.\nVest\u00ec l'abito carmelitano a quindici anni (7 aprile 1674) nel convento del Carmine Maggiore di Napoli, dove, terminato l'anno del noviziato, fece la solenne professione (10 aprile 1675). In questa occasione assunse il nome di Carlo.\nStudi\u00f2 scienze filosofiche e teologiche, di cui divenne poi maestro. Non ancora sacerdote, fu istituito lettore di Filosofia nello stesso convento di Napoli. A 27 anni si laure\u00f2 in Teologia (1686).\nPass\u00f2 quindi da Napoli in Toscana ad insegnare Teologia, prima a Siena e poi a Firenze: qui si guadagn\u00f2 la benevolenza del cardinale Giuseppe Archinto, nunzio pontificio, e dell'arcivescovo Jacopo Antonio Morigia, nonch\u00e9 la protezione del granduca di Toscana Cosimo III de' Medici e di suo figlio, il principe Giovan Gastone, e del cardinale Francesco Maria de' Medici, del quale fu teologo.\nIl principe Filippo Guglielmo, conte palatino, lo raccomand\u00f2 al vicer\u00e9 del Regno di Napoli Francisco de Benavides, conte di Santo Stefano, affinch\u00e9 lo nominasse al priorato del Real Convento del Carmine Maggiore (1691).\nLasciata dunque Firenze torn\u00f2 a Napoli nel suo convento, che govern\u00f2 per tre anni da priore e commissario generale, come anche soprintendente delle sue grancie; nel frattempo fu annoverato tra i teologi del Sacro Collegio napoletano, di cui fu poi Decano.\nPass\u00f2 quindi a occupare varie altre cariche e uffici, cio\u00e8 di Visitatore e Commissario generale del convento di Santa Maria del Buon Successo, detto comunemente di Santa Teresa della Nazione Spagnola, di Prefetto degli Studi del Carmine di Napoli, per pi\u00f9 anni; nel 1712 fu eletto Provinciale della Provincia di Napoli e Basilicata e dopo di questo Provinciale titolare di Boemia e poi di Terra Santa.\nMor\u00ec mentre esercitava la Prefettura degli Studi nel Convento di Napoli, dove fu sepolto.\nL'opera letteraria.\nCarlo Sernicola ha lasciato 23 opere a stampa pubblicate tra il 1682 e il 1720:\nFu socio di varie Accademie, come quella dei Pellegrini di Roma, dei Pigri di Bari e degli Spensierati di Rossano."}
{"id": "1367501", "revid": "547992", "url": "https://it.wikipedia.org/wiki?curid=1367501", "title": "Marcella Mariani", "text": "Biografia.\nNata e cresciuta al Valco San Paolo, nel quartiere romano dell'Ostiense, a 17 anni vinse il concorso Miss Italia 1953 a Cortina d'Ampezzo e interpret\u00f2 se stessa nel film \"Siamo donne\". Iscrittasi al Centro sperimentale di cinematografia, ottenne ruoli impegnativi sotto la direzione di registi di vaglia: in \"Senso\" di Luchino Visconti (1954) ebbe la sua parte pi\u00f9 significativa: a fianco di Alida Valli e Farley Granger interpret\u00f2 una giovane prostituta. Nonostante l'esiguit\u00e0 della parte dimostr\u00f2 il proprio talento, approfondendo gli aspetti psicologici del personaggio.\nLa sua promettente carriera fu prematuramente interrotta a 19 anni da un tragico incidente aereo nei pressi di Rieti. Mentre faceva ritorno da Bruxelles a bordo di un DC-6 della Sabena, l'aereo si schianta sul Monte Terminillo, per un errore dei piloti dovuto al maltempo. A causa delle proibitive condizioni climatiche, il corpo fu rinvenuto nove giorni dopo l'incidente."}
{"id": "1367505", "revid": "228587", "url": "https://it.wikipedia.org/wiki?curid=1367505", "title": "Antonio Federighi", "text": "Biografia e opere.\nLe prime opere.\nNacque probabilmente a Siena intorno al 1420-1425. Il primo documento che lo cita risale al 1438, dove l'artista \u00e8 menzionato nei libri contabili dell'Opera del Duomo di Siena come garzone, al tempo in cui capomastro dell'Opera era Jacopo della Quercia. La prima opera come artista autonomo tra quelle a lui attribuite e prevenuteci fino ad oggi sono le finestre della cappella delle Carceri di Sant'Ansano in Castelvecchio (1444), cappella dove lavorarono Pietro di Tommaso del Minella ed altri artisti formatisi nella bottega di Jacopo della Quercia, facendo pensare che anche il Federighi ebbe questa formazione. Le finestre mostrano un ricorso al modulo quadrato di guesto rinascimentale attestando quindi precocemente un gusto del Federighi per le opere classiche.\nTra il 1445 e il 1446 l'artista lavor\u00f2 nel Duomo di Siena alla lastra tombale di Carlo d'Agnolino Bartoli, vescovo di Siena e rettore dell'Ospedale di Santa Maria della Scala, deceduto nel 1444. L'opera \u00e8 comunque ritenuta di Pietro del Minella e il Federighi vi lavor\u00f2, insieme ad altri, solo come scalpellino.\nNel 1448 l'artista acquist\u00f2 una porzione di casa a Siena in via delle Donzelle e qui vi abit\u00f2 fino alla morte, acquistando la restante porzione nel 1461. Sempre nel 1448 l'artista intraprese un viaggio a Roma dove ebbe modo di consolidare la sua ispirazione all'arte classica e, nel 1450, arriv\u00f2 la prima affermazione ufficiale, venendo eletto capomastro dell'Opera del Duomo di Siena. Le scalinate di accesso al Duomo e al Battistero e i pavimenti esterni dei due edifici sono tra le prime opere da lui coordinate.\nA Orvieto.\nDal 1451 al 1456 il Federighi lavor\u00f2 ad Orvieto come capomastro dell'Opera del Duomo di quella citt\u00e0. Non \u00e8 chiaro cosa spinse l'artista a lasciare la sua citt\u00e0 natale ed accettare di lavorare in una citt\u00e0 pi\u00f9 piccola e meno prestigiosa, rivestendovi comunque la stessa carica. Ad Orvieto il Federighi port\u00f2 avanti i lavori di realizzazione della facciata, eseguendo le nicchie rinascimentali che si trovano allineate al di sopra del rosone e che pi\u00f9 tardi furono riempite di statue da altri artisti. Esegu\u00ec anche una \"Sibilla\" che sormonta l'estremit\u00e0 sinistra della facciata e una bellissima acquasantiera che ancora oggi si trova all'interno della chiesa.\nDi nuovo a Siena.\nNel 1457 l'artista torn\u00f2 a Siena e l'anno successivo si riappropri\u00f2 della carica di capomastro del Duomo che mantenne fino al 1480. Inizi\u00f2 quindi il periodo pi\u00f9 prolifico per l'artista, periodo che prosegu\u00ec fino a tutti gli anni sessanta del secolo e che ci ha lasciato molte testimonianze della sua attivit\u00e0.\nNel 1458-1459 scolp\u00ec le tre statue della Loggia della Mercanzia, raffiguranti \"Sant'Ansano\", \"San Savino\" e \"San Vittore\". Le due statue raffiguranti \"San Pietro\" e \"San Paolo\" furono invece realizzate dal Vecchietta. Il confronto tra le figure dei due artisti evidenza come il Federighi fosse ispirato dalle possenti figure di Jacopo della Quercia e dall'arte classica mentre il Vecchietta, pi\u00f9 ispirato dallo stile di Donatello, scolpisse personaggi emotivamente caratterizzati. Al Federighi \u00e8 attribuito anche il sedile marmoreo che si trova a destra dell'ingresso della stessa loggia, eseguito per\u00f2 pi\u00f9 tardi, probabilmente tra il 1459 e il 1464 (l'altro fu eseguito da Urbano da Cortona).\nNel 1459 \u00e8 registrato un pagamento per una tarsia marmorea del pavimento del Duomo di Siena, realizzata probabilmente nei due anni precedenti, raffigurante la parabola del \"Cieco che guida il cieco\", i cui resti si conservano nel Museo dell'Opera del duomo della citt\u00e0. Sempre nel 1459 l'artista realizz\u00f2 i due busti a bassorilievo che si trovano nella Cappella Maggiore della Basilica di San Francesco a Siena, resti della tomba dei genitori di papa Pio II (Vittoria Forteguerri e Silvio Piccolomini) e da questi commissionatigli. L'anno successivo l'artista dette ancora prova della sua abilit\u00e0 di ritrattista, scolpendo un busto raffigurante Pio II che \u00e8 oggi conservato nella chiesa di San Benedetto in Polirone, in provincia di Mantova, e che fu commissionato dall'abate di S. Benedetto per commemorare la visita compiuta dal papa in quel monastero nello stesso anno 1460. A questo periodo possono essere riferite due scene raffiguranti \"San Paolo in catene e tre ufficiali romani\", facenti parte del tabernacolo di Sisto IV nelle Grotte vaticane, eseguiti per volont\u00e0 del pontefice Pio II e quindi non oltre il 1464, anno della morte del pontefice.\nDell'attivit\u00e0 del Federighi rimangono anche importanti testimonianze all'interno del Duomo di Siena. Tra il 1458 e il 1467 esegu\u00ec le due bellissime acquasantiere dal complesso significato allegorico che si trovano all\u2019entrata della chiesa. Al 1465-1468 risale invece il fonte battesimale che si trova nella Cappella di San Giovanni Battista del Duomo. Il fonte battesimale era stato scolpito per portare l'acqua nella chiesa il sabato santo al di sopra di un carrello mobile e solo pi\u00f9 tardi gli venne data dimora fissa nella cappella. Il fonte ottagonale riporta su sei lati scene della Genesi con la raffigurazione del \"peccato originale\", da cui il battesimo offre la possibilit\u00e0 di purificarsi. L'aggiunta sui due restanti lati di scene mitologiche classiche raffiguranti due imprese di Ercole per la purificazione del suo omicidio ai danni della prima moglie testimoniano la profonda cultura rinascimentale e classica dell'artista. Suo \u00e8 anche il basamento della colonna di destra nel portale di ingresso della stessa cappella di San Giovanni Battista. Il confronto con quello di sinistra, scolpito pi\u00f9 tardi dal pi\u00f9 mediocre Giovanni di Stefano, rende merito all'arte federighiana.\nAgli anni sessanta risalgono anche due \"Geni porta scudo\", esposti nel Museo dell'Opera del duomo, e il cosiddetto \"Bacco d'Elei\" del Monte dei Paschi di Siena.\nLe opere di architettura.\nMa non fu solo la scultura a tutto tondo o a bassorilievo il campo in cui il Federighi si ciment\u00f2 in questi anni. Tra il 1461 e il 1468 l'artista complet\u00f2 il coronamento della cosiddetta Cappella di Piazza, che \u00e8 l'edificio che si trova in Piazza del Campo sporgente dal Palazzo Pubblico e che era stata iniziata nel 1352 dai senesi come ringraziamento alla Madonna per essere stati risparmiati dalla terribile peste del 1348. Nel 1461-1463 furono realizzate, su commissione del pontefice senese Pio II, le Logge del Papa che ancora si trovano alla fine di via Banchi di Sotto. Al 1465 risale invece il Palazzo Bandini-Piccolomini, pure attribuito all'artista. In tutti questi monumenti \u00e8 evidente il gusto antichizzante ormai consolidato dell'artista.\nGli ultimi anni.\nNegli anni settanta l'attivit\u00e0 dell'artista si fa assai meno prolifica, a dispetto di una pi\u00f9 feconda attivit\u00e0 familiare in cui gli nacquero almeno quattro figli. \u00c8 probabile che fu un precario stato di salute ad essere responsabile di questa rarefazione. Nel 1475 il Federighi fu incaricato di disegnare un'altra storia ad intarsio per il pavimento del duomo, raffigurante \"le sette et\u00e0 dell'uomo\", che fu per\u00f2 rifatta in epoca moderna. Nel 1480 il nuovo Operaio dell'Opera del Duomo Alberto Aringhieri gli prefer\u00ec il pi\u00f9 mediocre Giovanni di Stefano come capomastro. Gli venne comunque affidata nel 1481 l'esecuzione di un nuovo pannello del pavimento, raffigurante la \"Sibilla Eritrea\".\nL'artista mor\u00ec il 15 gennaio 1483 a Siena e fu sepolto nella Basilica di San Francesco."}
{"id": "1367510", "revid": "830939", "url": "https://it.wikipedia.org/wiki?curid=1367510", "title": "Chirgisi", "text": ""}
{"id": "1367513", "revid": "46931", "url": "https://it.wikipedia.org/wiki?curid=1367513", "title": "Nagajbaki", "text": ""}
{"id": "1367518", "revid": "22356", "url": "https://it.wikipedia.org/wiki?curid=1367518", "title": "Ptolemaiida", "text": "Gli ptolemaiidi (Ptolemaiida) sono un ordine di mammiferi estinti, poco conosciuto e dalle incerte affinit\u00e0, che annovera alcune specie fossili rinvenute in terreni dell'Eocene e dell'Oligocene dell'Egitto (38-33 milioni di anni fa) e del Miocene del Kenya (23-12 milioni di anni fa).\nDentature bizzarre, corpo sconosciuto.\nDa quel poco che si conosce (soprattutto grazie a recenti ritrovamenti), gli ptolemaiidi dovrebbero essere stati animali della taglia di uno sciacallo ma pi\u00f9 robusti, pesanti forse una quindicina di chilogrammi. Il genere \"Kelba\", l'ultimo a scomparire, possedeva un cranio massiccio dotato di una dentatura bizzarra, che fa pensare a una dieta insettivora. Il forte rivestimento sui molari, per\u00f2, fa supporre anche che si cibasse di materiale notevolmente abrasivo, forse piante graminacee. La forma del corpo di questi animali, tuttavia, \u00e8 pressoch\u00e9 sconosciuta.\nLe prime scoperte e classificazione incerta.\nQuesti strani animali, noti principalmente per materiale cranico, combinano caratteristiche molto diverse tra loro, come una dentatura primitiva di tipo tribosfenico e alcune specializzazioni mai viste in altri gruppi di mammiferi. I primi resti fossili di questi animali furono descritti nei primi del '900 da Henry Fairfield Osborn, che battezz\u00f2 \"Ptolemaia lyonsi\" una mascella proveniente da El Fayum e risalente all'Eocene superiore.\nLo stesso Osborn rimase perplesso di fronte al miscuglio di caratteristiche, e ritenne che \"Ptolemaia\" potesse rappresentare un ordine di mammiferi precedentemente sconosciuto alla scienza. Da allora, altri resti attribuiti agli ptolemaiidi sono stati rinvenuti nella stessa zona, e sono stati ascritti ai generi \"Ptolemaia\", \"Qarunavus\" e \"Cleopatrodon\". In ogni caso, la sistematica e la classificazione di questo strano gruppo \u00e8 sempre rimasta misteriosa: alcuni li hanno inclusi tra gli insettivori, altri nel primitivo gruppo dei pantolesti, altri li hanno ritenuti un ordine a parte.\nNuovi ritrovamenti.\nNegli anni '60 vennero scoperti tre denti simili a quelli degli ptolemaiidi negli strati del Miocene inferiore del Kenya, che vennero descritti come \"Kelba quadeemae\". La scarsit\u00e0 di questi resti non permise una precisa classificazione, almeno fino al 2006, quando vennero rinvenuti altri resti pi\u00f9 completi del misterioso animale. Il cranio di \"Kelba\", in effetti, era molto simile a quello degli ptolemaiidi vissuti milioni di anni prima in Egitto. La distribuzione temporale di questo strano gruppo di animali, quindi, \u00e8 stata spostata in avanti di oltre 20 milioni di anni.\nPossibili parentele.\nNonostante non siano note le affinit\u00e0 degli ptolemaiidi, la loro unica morfologia e distribuzione in una grande area dell'Africa porta a pensare che questo gruppo abbia avuto un'origine africana. Alcuni scienziati pensano che gli ptolemaiidi possano far parte degli afroteri (Afrotheria), un grande gruppo di mammiferi che include anche gli ordini Proboscidea (elefanti), Hyracoidea (procavie o iraci), Sirenia (manati e lamantini), Macroscelidea (toporagni-elefante), Tubulidentata (oritteropo), Tenrecidae (tenrec e potamogale) e Chrysochloridae (talpe dorate), pi\u00f9 i due ordini estinti Desmostylia (tra cui \"Palaeoparadoxia\") ed Embrithopoda (tra cui \"Arsinoitherium\").\nCollegamenti esterni.\nDescrizione degli ptolemaiidi e di \"Kelba\""}
{"id": "1367520", "revid": "767487", "url": "https://it.wikipedia.org/wiki?curid=1367520", "title": "Lasse Hoile", "text": "\u00c8 conosciuto soprattutto per il lavoro svolto con Steven Wilson e i suoi progetti musicali, i Porcupine Tree e i Blackfield.\nVerso la met\u00e0 degli anni '90 ha prestato la sua voce al gruppo death metal danese, Panzerchrist. Sta attualmente lavorando con Steven Wilson ad un progetto cinematografico intitolato Deadwing.\nDiscografia.\nCon i Panzerchrist:"}
{"id": "1367535", "revid": "155634", "url": "https://it.wikipedia.org/wiki?curid=1367535", "title": "Celtic League 2001-2002", "text": "La Celtic League 2001-02 fu la prima edizione della Celtic League, campionato transnazionale di rugby a 15 tra i club delle federazioni gallese, irlandese e scozzese.\nSi tenne tra 15 squadre di club (9 gallesi, 4 irlandesi e 2 scozzesi) le quali furono distribuite in due gironi, uno da 8 e uno da 7 squadre (entrambi i gruppi furono composti da una scozzese e due irlandesi, mentre il gruppo da 8 ebbe cinque gallesi contro le quattro del gruppo da 7).\nPer ciascun girone ogni squadra incontr\u00f2 tutte le altre in incontri di sola andata; furono assegnati 3 punti per la vittoria e 1 punto per il pareggio.\nLe prime quattro classificate di ogni girone accedettero ai quarti di finale: le prime due di ogni girone ospitarono in gara unica rispettivamente la quarta e la terza del girone opposto.\nLe quattro province irlandesi dominarono entrambi i gironi, classificandosi ai primi due posti in entrambi; in semifinale accedettero tre squadre irlandesi e una scozzese e la finale fu disputata a Dublino tra e ; bench\u00e9 formalmente ascritta alla stagione 2001-02 la competizione si svolse interamente nel 2001: partita ad agosto, infatti, la manifestazione vide il suo ultimo atto in dicembre, con la vittoria del Leinster per 24-20."}
{"id": "1367536", "revid": "2033069", "url": "https://it.wikipedia.org/wiki?curid=1367536", "title": "Saved (serie televisiva)", "text": "Saved \u00e8 una serie televisiva medica andata in onda negli Stati Uniti sul canale via cavo TNT e, in Italia sul canale Italia 1.\nCreata da David Manson, \"Saved\" racconta la storia di Wyatt Cole, un paramedico di Portland (Oregon) con un violento passato ed una storia di giocatore d'azzardo. La serie segue gli alti e bassi della vita di Wyatt, dal flusso di adrenalina che ricava dal suo occupatissimo lavoro 24 ore su 24 alle decisioni che prende nella sua vita privata.\nLa serie ha esordito, negli USA, il 12 giugno 2006. L'episodio pilota \"Un giorno di vita (A Day in the Life)\" ha ottenuto 5.100.000 di spettatori, ma nonostante i dati, il \"The Hollywood Reporter\" riport\u00f2 ben presto la notizia che la TNT non avrebbe rinnovato la serie per una seconda stagione.\nLa serie \u00e8 caratterizzata dall'uso delle musiche che sono tutte di genere rock classico comprendente artisti come \"The Who\", \"Queen\", \"The Doors\", \"Jimi Hendrix\", \"Joni Mitchell\" e tanti altri.\nIl telefilm si inserisce nel filone della cosiddetta \"cutting edge\" ovvero di quel mal di vivere che opprime diverse persone nel Mondo per questo il personaggio di Wyatt Cole risult\u00f2 alla critica estremamente interessante data anche l'ottima performance dell'attore Tom Everett Scott.\nLa serie ha esordito in prima visione assoluta su Italia 1 il 12 settembre 2007 all'interno della serata \"DOC\" insieme alle serie \"Dr. House - Medical Division\" e \"Grey's Anatomy\".\nTrama.\nWyatt Cole (Tom Everett Scott) \u00e8 un giovane paramedico di Portland con il vizio del gioco d'azzardo. Per pagare l'ennesimo debito di gioco, Wyatt chiede un prestito al padre Martin (David Clennon) che glielo concede solo a patto che si reiscriva a medicina e completi gli studi; Wyatt accetta l'accordo, ma, dopo aver pagato il debito, non esegue quanto promesso. Un ospedale presso cui Wyatt e la sua squadra si recano spesso \u00e8 quello dove lavora Alice Alden (Elizabeth Reaser), un medico con cui Wyatt ebbe una relazione all'universit\u00e0 che per\u00f2 fin\u00ec male; tuttavia tra i due resta accesa un'intesa speciale che occasionalmente sfocia in incontri sessuali nonostante Alice stia con un altro uomo. La squadra di Wyatt \u00e8 composta da John \"Sack\" Hallon (Omari Hardwick), un uomo che in passato si drogava ed ora sta cercando di ristabilire il rapporto con il figlio, Angela De La Cruz (Tracy Vilar), una donna omosessuale tosta e decisa, e dalla matricola Harper Sims (Michael McMillian), un mormone dalla mente un po' chiusa che presto imparer\u00e0 molto dalla vita grazie al suo lavoro.\nWyatt e gli altri lavorano tutto il giorno, non si fermano mai e vanno in soccorso delle persone appena infortunate entrandovi a contatto solo brevemente, ma, grazie ad un'idea brillante, allo spettatore viene mostrata in un rapido slide-show gran parte della vita della \"vittima\" gettandovi nuova luce."}
