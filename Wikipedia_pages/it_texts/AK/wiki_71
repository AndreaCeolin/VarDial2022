{"id": "1356111", "revid": "123905593", "url": "https://it.wikipedia.org/wiki?curid=1356111", "title": "Mother Firefly", "text": "Mother Firefly \u00e8 un personaggio fittizio creato da Rob Zombie per i film \"La casa dei 1000 corpi\" e \"La casa del diavolo\". \u00c8 stata interpretata da Karen Black nel primo film e da Leslie Easterbrook nel sequel.\nCaratteristiche.\nMother Firefly, chiamata nel doppiaggio italiano \"Mamma Firefly\" oppure \"Mamma\", \u00e8 la matriarca della famiglia assassina conosciuta come i \"Firefly\", con la quale condivide la perversa passione per la tortura e l'omicidio. Il suo vero nome \u00e8 Gloria e nel corso della sua vita ha adottato diversi pseudonimi tra i quali \"Betsy Woods\", \"Eve Wilson\" e l'attuale Mother Firefly.\nCome sua figlia Baby, Mamma \u00e8 molto affascinante e persuasiva, e utilizza queste due caratteristiche per attirare le potenziali vittime della sua famiglia. Ninfomane e psicopatica, la sua fedina penale comprendono i reati di adescamento, prostituzione e omicidio di primo grado.\nMamma appare come una donna di mezza et\u00e0 molto attraente nonostante la sua et\u00e0 oscilli sulla sessantina, dai capelli ossigenati e i vestiti appariscenti e succinti.\nStoria.\nMamma, all'anagrafe Gloria Teasdale, nasce nel 1918, in una localit\u00e0 sconosciuta. Le sue vicissitudini durante i suoi primi anni di vita restano ignoti. \u00c8 probabile che la donna vivesse da fuorilegge dati i suoi continui arresti per prostituzione e i diversi pseudonimi sotto i quali viveva, e a capo tra gli Anni 30 e gli Anni 40 sposa Earl Firefly. Dalla loro unione nascono Rufus e Tiny. Quest'ultimo rimane coinvolto un incendio domestico appiccato dal padre, ossessionato dal fatto che la casa fosse infestata da spiriti maligni, riportando malformazioni causate dalle ustioni e una parziale sordit\u00e0. Earl Firefly scompare senza lasciare tracce.\nVerso l'autunno del 1947 Mamma, che allora vive sotto lo pseudonimo di Eve Wilson, conosce James Cutter (il Capitano Spaulding), con il quale inizia una relazione dalla quale nasce Baby. Sebbene la figlia non venga ufficialmente riconosciuta dall'uomo, questi si trasferisce a Ruggsville per crescere Baby insieme a Mamma e i suoi figli, ai quali nel 1965 si aggiunge anche il giovane latitante Otis.\nLa casa dei 1000 corpi.\nDopo che quattro ragazzi vengono condotti con l'inganno presso l'abitazione dei Firefly, mamma li accoglie calorosamente offrendo loro la cena e facendoli assistere a uno spettacolo allestito dai suoi familiari. Dopo un disguido tra Baby e una ragazza del gruppo questi vengono catturati e seviziati.\nIl giorno seguente lo sceriffo George Wydell, in perlustrazione della citt\u00e0 per la scomparsa dei ragazzi e un gruppo di cheerleader recentemente massacrate dai Firefly, entra presso la loro abitazione, accolto da Mamma. Questa riesce in principio a sviare il poliziotto, tuttavia i suoi colleghi rinvengono nella stalla i corpi di molte donne, quindi Mamma, approfittando di un momento di distrazione dell'uomo, lo uccide sparandogli un colpo di rivoltella in testa. Eliminati i poliziotti, Mamma allestisce insieme ai suoi figli un rituale nel quale offre l'unica superstite al cosiddetto \"Dottor Satana\" e al professore, che altri non \u00e8 che il suo marito Earl.\nLa casa del diavolo.\nSei mesi dopo la scomparsa dei quattro ragazzi la famiglia Firefly, che si \u00e8 guadagnata dai media l'appellativo di \"Reietti del Diavolo\", viene intercettata da John Wydell, fratello del defunto George, che effettua una violenta retata, nella quale Rufus rimane ucciso. Mentre Otis e Baby scappano, Mamma viene catturata e sottoposta a diversi interrogatori. Alla fine la donna viene uccisa a coltellate dallo sceriffo."}
{"id": "1356113", "revid": "125345990", "url": "https://it.wikipedia.org/wiki?curid=1356113", "title": "La versione di Barney", "text": "La versione di Barney \u00e8 un romanzo dello scrittore canadese Mordecai Richler. Il libro, pubblicato nel 1997, \u00e8 il racconto della vita dell'ebreo canadese Barney Panofsky, scritta in forma di autobiografia. \nTrama.\nBarney Panofsky (produttore televisivo di successo) \u00e8 un ricco ebreo canadese figlio di un poliziotto che, passati i sessant'anni, decide - apparentemente controvoglia - di scrivere una autobiografia. Il motivo che spinge Barney a scriverla \u00e8 dare la sua \"versione\" dei fatti che hanno portato alla morte del suo amico Bernard \"Boogie\" Moscovitch, e liberarsi cos\u00ec dall'accusa di omicidio mossagli nel libro \"Il tempo, le febbri\" dallo scrittore Terry McIver, compagno di Barney al tempo del suo lungo soggiorno a Parigi.\nNel corso della stesura delle sue memorie tuttavia i ricordi di Barney diventano via via confusi: gli episodi del suo passato si intrecciano indissolubilmente con gli avvenimenti del suo presente. Cos\u00ec l'intero romanzo risulta essere una serie di flashback disordinati: i racconti delle giornate del \"vecchio\" Barney (acciaccato, abbandonato dalla moglie ed alcolista irrecuperabile) si mescolano alla girandola dei ricordi d'una vita ricca di avvenimenti e incontri straordinari.\nIl romanzo \u00e8 strutturato in tre parti, una per ciascuna delle tre mogli di Barney: la prima, la pittrice Clara Charnofsky, morta suicida a Parigi; la ciarliera \"seconda signora Panofsky\", una ricca ereditiera che Barney sposa senza troppa convinzione e dalla quale divorzia presto; Miriam, il vero grande amore di Barney, dalla quale avr\u00e0 tre figli (Michael, Saul, Kate), con i quali Barney ha un rapporto conflittuale. In realt\u00e0, a causa delle continue digressioni, episodi concernenti tutte e tre le donne sono presenti in ciascuna delle tre parti del romanzo.\nLe memorie di Barney vengono poi pubblicate postume, con l'inserimento di pignole note a pi\u00e8 di pagina, a correzione delle sviste di Barney, dal figlio Michael, che \u00e8 inoltre autore del poscritto dell'opera, in cui si spiegano i motivi dei vuoti di memoria di Barney (che \u00e8 infatti affetto dalla malattia di Alzheimer) e nelle quali viene infine chiarito il mistero sulla morte di Boogie.\nStoria editoriale.\nRichler ha sempre smentito che Barney fosse in qualche modo un suo alter ego, anche se esistono numerose analogie fra la vita dell'autore e quella raccontata nel suo romanzo. Il libro ha avuto grande successo internazionale, in particolar modo in Italia, dove nel 2001 \u00e8 divenuto un vero e proprio caso letterario, con pi\u00f9 di 100.000 copie vendute.\nTrasposizione cinematografica.\nNel 2010 \u00e8 stata realizzata una trasposizione cinematografica del romanzo: il film, diretto da Richard J. Lewis ed interpretato da Paul Giamatti e da Dustin Hoffman, \u00e8 stato presentato in concorso alla 67\u00aa Mostra del cinema di Venezia."}
{"id": "1356115", "revid": "729019", "url": "https://it.wikipedia.org/wiki?curid=1356115", "title": "Ferrovia Foggia-Manfredonia", "text": "La ferrovia Foggia - Manfredonia \u00e8 una linea pugliese a binario unico, non elettrificata, di importanza regionale. Il servizio viene svolto a spola tra la citt\u00e0 di Foggia e quella di Manfredonia: nonostante il numero di centri abitati intermedi sia molto scarso, la ferrovia continua ad avere una buona frequentazione, specie nel periodo estivo, tra le due citt\u00e0 estreme.\nLa linea regionale connette dunque la citt\u00e0 portuale di Manfredonia a Foggia e al resto della rete ferroviaria italiana, e viceversa.\nStoria.\nGi\u00e0 nel 1834, in una lettera di proprio pugno scritta all'ingegnere parigino Armando Giuseppe Bayard de La Vingtrie, Re Ferdinando II delle Due Sicilie avanz\u00f2 l'idea di una ferrovia che collegasse Napoli a Manfredonia, all'epoca il pi\u00f9 importante porto commerciale sull'Adriatico del Regno delle Due Sicilie, da progettare e realizzare in contemporanea all'altra linea fondamentale prospettata da re Ferdinando II, da Napoli a Nocera (e successivi prolungamenti). La risposta dell'ingegner Bayard fu quella di prendere tempo per un lungo studio, non essendo, per le conoscenze tecniche dell'epoca, impresa facile l'attraversamento dell'appennino tra Campania e Puglia. Si pass\u00f2 quindi subito alla progettazione dell'altra linea suggerita, che fu poi costruita fino a Portici nel 1838, accantonando per il momento quella per Manfredonia per le difficolt\u00e0 tecniche, nonostante il fiorire di progetti ingegneristici, tra cui quello dell'illustre matematico foggiano Ferdinando De Luca.\nNel 1871 un \"Consorzio per la costruzione delle ferrovie della Capitanata\" ripropose l'esecuzione della linea, inserita per\u00f2 ora in un contesto nazionale. La del 1879 la inser\u00ec tra le ferrovie secondarie da costruire con il contributo del 20 % a carico degli enti locali non ritenendo pi\u00f9 essenziale il collegamento con Napoli. Dopo il 1881 la Societ\u00e0 per le Strade Ferrate Meridionali ne diede il subappalto per la costruzione che procedette abbastanza a rilento.\nLa Foggia-Manfredonia venne inaugurata il 12 luglio 1885, come diramazione dalla linea Adriatica, subito dopo la stazione di Foggia, in modo tale da unire l'entroterra pugliese con il mare Adriatico e favorire lo scambio di merci con il porto di Manfredonia, anche se il progetto originario prevedeva che la linea attraversasse tutto il Gargano. La ferrovia, che era anche dotata di diverse stazioni lungo il percorso, non tanto perch\u00e9 vi fossero zone abitate ma per i contadini del luogo, ebbe subito un enorme successo sia per le merci che per i passeggeri.\nAll'inizio degli anni trenta importanti cambiamenti interessarono la linea: la stazione di Manfredonia infatti sorgeva nella periferia della citt\u00e0 e per ottenere un miglior collegamento la linea venne prolungata al centro di Manfredonia con una stazione terminale, costituita da un solo binario con marciapiedi, chiamata \"Manfredonia Citt\u00e0\", mentre l'altra fu denominata \"Manfredonia Campagna\": l'inaugurazione avvenne il 1\u00ba luglio 1933. Sempre nello stesso giorno venne anche aperto un raccordo che collegava la linea al porto commerciale di Manfredonia, dove vennero stesi i binari e creata una stazione chiamata \"Manfredonia Marittima\". Nello stesso periodo entrarono in funzione anche le littorine Fiat. La breve linea fu duramente colpita tra il 1941 e il 1943 dai bombardamenti alleati nel corso della seconda guerra mondiale e fu ripristinata dopo il 1945 dal comando militare alleato\nDurante gli anni settanta venne dismesso il raccordo per Manfredonia Marittima.\nGli anni ottanta furono i pi\u00f9 nefasti per la linea: vennero infatti chiuse alcune stazioni scarsamente utilizzate cos\u00ec come fu definitivamente abolito il prolungamento tra Manfredonia Campagna, che riprese il suo vecchio nome e Manfredonia Citt\u00e0, questo perch\u00e9 vi erano troppi problemi legati al traffico cittadino durante il passaggio dei treni, ma anche perch\u00e9 nel frattempo intorno alla stazione di Manfredonia Campagna si era creato un grosso nucleo abitativo e quindi si era spostata verso ovest.\nAttualmente il servizio ferroviario \u00e8 attivo soltanto nella stagione estiva, nelle restanti stagioni sono presenti corse di pullman FS sostitutivi.\nL'11 giugno 2017 \u00e8 stata attivata la fermata di Manfredonia Ovest.\nAd agosto 2021, una modifica apportata al \"Piano Attuativo 2021-2027 del Piano regionale dei Trasporti della Regione Puglia\", indica che la ferrovia sar\u00e0 dismessa e sostituita da un sistema di autobus.\nIl progetto Treno-Tram.\nLa linea \u00e8 in predicato di trasformazione, con il progetto \"Treno-Tram\". Esso cambier\u00e0 la denominazione da treno in tram nella zona urbana di Manfredonia. Permetter\u00e0 cos\u00ec di sfruttare lo stesso mezzo come mezzo di trasporto urbano, con la creazione di nuove fermate all'interno della citt\u00e0 (con capolinea la fermata di Piazza Marconi), e la costruzione di un nodo di interscambio denominato \"Manfredonia Ovest\", con autobus extra-urbani verso le altre localit\u00e0 del Gargano e Zapponeta. Tuttavia, ad oggi i lavori sono bloccati e incompiuti, a causa dell'esclusione del progetto dal Patto per la Puglia. Ciononostante, la continuazione dei lavori \u00e8 stata recentemente inclusa tra i progetti inclusi nel Fondo per lo Sviluppo e la Coesione 2014-2020, con un'attribuzione di fondi pari a 50 milioni di euro a settembre 2016, fondi per\u00f2 attualmente risultanti solo su carta.\nAd agosto 2021, con l'aggiornamento del \"Piano Attuativo 2021-2027 del Piano regionale dei Trasporti della Regione Puglia\", viene annunciato ufficialmente l'abbandono del progetto di Treno-Tram con la conseguente dismissione della linea ferroviaria a favore di un sistema autoviario. Tutto ci\u00f2 avviene malgrado i vari investimenti gi\u00e0 fatti per modernizzare sia l'infrastruttura ferroviaria che le stazioni.\nCaratteristiche.\nLa linea, della lunghezza complessiva di 36\u00a0km, venne realizzata a semplice binario e a trazione a vapore. Il percorso era poco impegnativo dal punto di vista altimetrico per cui la massima ascesa venne contenuta entro il 13 per mille. Il solo raccordo terminale per Manfredonia citt\u00e0 superava tale valore raggiungendo il 16 per mille. Vennero costruite tre stazioni e tre fermate intermedie prive di segnali e di scambi e dieci passaggi a livello custoditi. Lo scalo di Manfredonia venne dotato di sagoma limite, ponte a bilico da 40\u00a0t per la pesatura dei carri e di raccordo a stella per la giratura delle locomotive. Alla fine degli anni cinquanta l'esercizio venne stabilito a Dirigenza unica con gli eventuali incroci e precedenze nelle assuntorie di Amendola, Frattarolo e Manfredonia; questo dur\u00f2 fino alla fine degli anni ottanta quando gli impianti vennero gradualmente impresenziati e l'esercizio svolto a spola."}
{"id": "1356117", "revid": "34514", "url": "https://it.wikipedia.org/wiki?curid=1356117", "title": "Kompozer", "text": ""}
{"id": "1356118", "revid": "287204", "url": "https://it.wikipedia.org/wiki?curid=1356118", "title": "Bjorn Larsson", "text": ""}
{"id": "1356120", "revid": "1475680", "url": "https://it.wikipedia.org/wiki?curid=1356120", "title": "Chiesa prepositurale dei Santi Pietro e Paolo", "text": "La chiesa prepositurale collegiata dei Santi Apostoli e Martiri Pietro e Paolo \u00e8 il pi\u00f9 grande edificio di culto della citt\u00e0 di Lissone e del decanato.\nStoria.\nLa definizione popolare \u00e8 \"Chiesa Grande\" o in dialetto \"G\u00e9sa Gr\u00e0nda\". Dopo il 1995 si \u00e8 registrato anche l'uso dell'espressione popolare \"Duomo di Lissone\", in virt\u00f9 delle grandiose dimensioni del tempio.\nLa festa della prepositurale lissonese \u00e8 il 29 giugno, solennit\u00e0 dei santi Pietro e Paolo, a cui appunto la chiesa \u00e8 intitolata.\nL'imponente costruzione della Prepositurale \u00e8 in stile eclettico, dal neogotico al neoromanico, con caratteristiche dell'architettura lombarda ed \u00e8 stata interamente completata dal popolo lissonese nel 1926 dopo che era stata abbattuta la precedente prepositurale. Nel 1976 si \u00e8 celebrato il cinquantesimo anniversario della dedicazione. La chiesa prepositurale si affaccia sulla piazza Giovanni XXIII, nel centro storico della citt\u00e0 di Lissone.\nDescrizione.\nSul sagrato \u00e8 presente una scultura dell'artista lissonese Ambrogio Moioli, raffigurante una croce in ferro ossidato, mentre sulla piazza, a sinistra della facciata \u00e8 presente una fontana.\nL'esterno dell'edificio \u00e8 costituito da una grandiosa facciata a rossi mattoni a vista, con un monumentale portale ligneo, mosaici rappresentanti \"Cristo Re e i Santi Apostoli Pietro e Paolo\", sovrastanti altrettanti portali secondari di notevole valore scultoreo. In cima alla facciata corre un lungo e imponente elegante loggiato.\nAccanto al braccio destro si innalza uno snello ed elegante campanile, il quale custodisce nove campane e un orologio luminoso. Subito sotto la cuspide del campanile, coronata dalla statua di un angelo, si pu\u00f2 raggiungere il belvedere, dal quale i visitatori possono ammirare un panorama che va dalla pianura milanese alle Prealpi della zona di Lecco e Como. La statua dorata dell'angelo che corona il campanile, per i Lissonesi protegge la citt\u00e0 ed \u00e8 anche un simbolo di Lissone.\nL'interno della chiesa, presenta numerosi monumenti artistici: il fonte battesimale in marmo, sovrastato da un tempietto ligneo opera di Ambrogio Fossati e protetto da una elegante cancellata in ferro battuto, sempre opera del Fossati, il pulpito, un grande Crocifisso sospeso all'arco centrale della cupola e gli altari della Madonna, di san Giuseppe, di sant'Ilario e del Crocifisso.\nPrima di accedere all'abside con l'altare maggiore, si trovano due statue bronzee raffiguranti Angeli portacandelabri. Sono opera dello scultore Carlo Rigola, autore con il gemello Luigi, di molte opere tra cui la base bronzea dell'altare maggiore del duomo di Milano.\nL'altare maggiore di marmo, grandioso nella sua imponenza, \u00e8 costituito da tre guglie, ognuna delle quali custodisce una statua di marmo: quella centrale racchiude la statua di Ges\u00f9 Cristo, le altre due quelle dei santi patroni della Collegiata. Sembre nell'altare maggiore, durante le principali celebrazioni trovano spazio sei statue dorate di santi.\nLa chiesa custodisce anche le statue bronzee dei patroni d'Italia, san Francesco e santa Caterina da Siena, oltre alle sculture di sant'Antonio da Padova, di santa Rita e di santa Teresa Benedetta della Croce (Edith Stein).\nImponente \u00e8 invece la cupola, internamente rivestita di foglia d'oro, che in cima custodisce la colomba simbolo dello Spirito Santo.\nIl coro ligneo, posto dietro l'altare maggiore, \u00e8 opera dell'artigiano lissonese Angelo Arosio (detto Genola) e dell'intagliatore Orlando Fiscon: decorato con bronzi dell'artista Otello Montaguti raffiguranti scene delle vite di San Pietro e di San Paolo, custodisce i nomi dei parroci e dei prevosti che nei secoli hanno retto la prepositurale di Lissone.\nPresso la chiesa di San Luigi, dell'oratorio maschile, della prepositurale vi \u00e8 invece la pala dei Caduti, un manufatto ligneo con l'elenco dei caduti e dispersi Lissonesi delle due guerre mondiali. L'ordine dei nomi prescinde dal grado posseduto ed \u00e8 strettamente alfabetico tranne nel caso di strettissime parentele.\nChiese collegate.\nOltre che alla prepositurale e alle altre chiese figlie (chiesa dell'Addolorata, chiesa di San Luigi, chiesa di San Carlo e chiesa della Madonna del Borgo), in molti luoghi di Lissone vi sono molte edicole religiose, forme di devozione religiosa popolare antiche e recenti. Fra quelle meno antiche, il bassorilievo della \"Madonna con Bambino\" (detta \"della Divina Provvidenza\"), situata alla \"Rutunda\" di Lissone: posata alla fine della seconda guerra mondiale per accogliere tutti i giovani che tornavano, da allora e fino al 1955 punto di riferimento per una festa che ora si potrebbe chiamare della Riconciliazione.\nFesta della Prepositurale e festa di Lissone.\nNella diocesi di Milano la definizione duomo \u00e8 presente ed \u00e8 riconducibile alla sola chiesa di Santa Maria Nascente di Milano (in piazza Duomo), con l'eccezione, in considerazione di vicende storiche complesse e volont\u00e0 di autonomia e separazione da Milano introducendo il rito romano, della \"chiesa madre\" di Monza dedicata a San Giovanni Battista.\nQuindi chiamare duomo, (definizione 'comparsa' dopo il 1995), la Prepositurale di Lissone, \u00e8 decisamente improprio. La sua definizione popolare \u00e8 \"Chiesa Grande\" o in dilaletto locale \"G\u00e8sa Gr\u00e0nda\".\nLa \"festa di Lissone\" si celebra la terza domenica di ottobre, ed \u00e8 legata alla dedicazione del duomo di Milano, come per i paesi e citt\u00e0 della diocesi che senza un loro patrono specifico celebrano la loro festa per l'appunto il giorno della dedicazione del duomo della diocesi ambrosiana. Tradizionalmente la festa di Lissone si continua anche il luned\u00ec successivo alla terza domenica di ottobre .\nLa \"festa della prepositurale di Lissone\" \u00e8 il 29 giugno, solennit\u00e0 dei santi Pietro e Paolo apostoli, giorno in cui la facciata viene parata con festoni scarlatti.\nPrevosti.\nLa prepositurale di Lissone sin dal 1564 fu sede di un prevosto che \u00e8 anche vicario foraneo e decano del decanato di Lissone, nell'ambito della zona episcopale di Monza.\nIl prevosto monsignor Giuseppe Caimi, nell'ottobre 2010, \u00e8 stato nominato Cavaliere e Canonico della Basilica del Santo Sepolcro a Gerusalemme, in virt\u00f9 dei rapporti di amicizia tra la comunit\u00e0 di Lissone e quella di Israele.\nParroci e prevosti che si sono susseguiti a capo della chiesa lissonese e i cui nomi sono incisi tra i banchi del coro, dietro l'altare maggiore:\nGiubileo della misericordia.\nIn occasione del Giubileo straordinario della misericordia, istituito per il 2015-2016 da papa Francesco, la prepositurale \u00e8 stata insignita del titolo di chiesa penitenziale per garantire la continuit\u00e0 del messaggio dell'anno giubilare proprio in virt\u00f9 della sua importanza all'interno del decanato di Lissone."}
{"id": "1356124", "revid": "34514", "url": "https://it.wikipedia.org/wiki?curid=1356124", "title": "Release Candidate", "text": ""}
{"id": "1356126", "revid": "1983214", "url": "https://it.wikipedia.org/wiki?curid=1356126", "title": "Cermei", "text": "Cermei \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 3 villaggi: Avram Iancu, Cermei, \u0218omo\u0219che\u0219."}
{"id": "1356127", "revid": "729019", "url": "https://it.wikipedia.org/wiki?curid=1356127", "title": "Ferrovia Isili-Sorgono", "text": "La Isili-Sorgono \u00e8 una linea ferroviaria turistica a scartamento ridotto della Sardegna, gestita dall'ARST nell'ambito del servizio Trenino Verde.\nStoria.\nLa linea tra i centri di Isili e Sorgono, lunga 83\u00a0km e dipendente dal compartimento ex FdS di Cagliari, venne costruita come secondo troncone della linea che dal capoluogo avrebbe raggiunto il Mandrolisai e l'Ogliastra, e che era gi\u00e0 entrata in funzione sino a Isili nel 1888. Realizzata a binario unico non elettrificato a scartamento da 950\u00a0mm, la ferrovia venne costruita come il tronco da Cagliari a Isili dalle Strade Ferrate Secondarie della Sardegna, e fu aperta al traffico tra marzo e novembre 1889.\nNel 1921 l'intera linea pass\u00f2 alle Ferrovie Complementari della Sardegna, societ\u00e0 che gi\u00e0 gestiva in comune con le SFSS il tratto da Isili alla stazione di Sarcidano, scalo da cui si diramava la linea FCS per Villacidro (chiusa nel 1956). Sempre nel 1921 lo scrittore David Herbert Lawrence viaggi\u00f2 sulla Cagliari-Sorgono, raccontando il suo viaggio nel libro Mare e Sardegna.\nIn questi decenni prese forza la richiesta di raccordare la linea con la Macomer-Nuoro, in modo da collegare pi\u00f9 facilmente il Nuorese con il sud dell'isola. Si propose di creare una bretella ferroviaria che unisse Sorgono a Oniferi, richiesta che per\u00f2 non fu mai accolta. Nel secondo dopoguerra vennero eseguiti alcuni lavori di sistemazione della linea, e arrivarono i primi mezzi a trazione Diesel negli anni sessanta (le prime automotrici ADe entrarono in servizio il 10 settembre 1962), tuttavia fu pi\u00f9 volte paventata la chiusura della Isili-Sorgono, cosa che non avvenne mai nonostante volumi di traffico non proprio elevati. La nascita del progetto Trenino Verde don\u00f2 inoltre nuova vitalit\u00e0 alla linea, nel frattempo passata sotto il controllo delle Ferrovie della Sardegna (dal 2008 ARST Gestione FdS) nel 1989. Il 16 giugno 1997 la Cagliari-Mandas-Sorgono venne interrotta a met\u00e0: i treni del trasporto pubblico trovarono in Isili il loro nuovo capolinea, mentre la Isili-Sorgono venne destinata all'uso esclusivamente turistico. Nel 2010 la gestione della linea \u00e8 infine passata all'ARST.\nDal 2017 per via della necessit\u00e0 di lavori di manutenzione straordinaria alle travate metalliche di alcuni ponti tra Laconi e Meana Sardo, la linea \u00e8 temporaneamente percorribile nella sola tratta Isili-Laconi, in attesa dell'effettuazione degli interventi necessari.\nCaratteristiche.\nPercorso.\nNormalmente i mezzi partono dalla stazione di Mandas lungo la Monserrato-Isili, sede di depositi ferroviari dell'ARST, distante circa 12\u00a0km da Isili. Raggiunto lo scalo di quest'ultimo centro la linea prosegue verso nord, costeggiando il lago artificiale di Is Barrocus nei pressi della stazione di Sarcidano, un tempo utilizzata soprattutto da coloro che lavoravano nelle campagne vicine e punto di diramazione della ferrovia per Villacidro.\nContinuando a salire verso nord l'altitudine comincia a salire progressivamente, e si raggiungono Nurallao e gli scali di Cignoni e Su Lau, quest'ultimo in territorio di Laconi, la cui stazione \u00e8 la successiva del percorso. Lasciato lo storico abitato, i treni continuano ad arrampicarsi lungo i rilievi di questa parte di Sardegna, raggiungendo lo scalo nella foresta di Funtanamela e quello del valico di Ortuabis, utilizzato in passato soprattutto da chi doveva raggiungere la vicina miniera di Funtana Raminosa.\nQuesto tratto di ferrovia presenta parecchi viadotti e gallerie, la pi\u00f9 lunga delle quali, la galleria S'Arcu, si trova poco dopo Meana Sardo. Si \u00e8 ormai in Barbagia, e il Gennargentu non \u00e8 lontano, cos\u00ec la tortuosit\u00e0 del tracciato aumenta sempre pi\u00f9 insieme all'altitudine. La ferrovia raggiunge cos\u00ec le stazioni di Belv\u00ec-Aritzo e di Desulo-Tonara e, dopo un tratto in leggera discesa, termina nel capolinea di Sorgono.\nMateriale rotabile.\nSulla linea viaggiano sia i mezzi utilizzati comunemente per il servizio ordinario dell'ARST (ovvero automotrici diesel ADe e locomotori diesel LDe con relative carrozze), sia mezzi d'epoca restaurati. In particolare sulla linea (e sulla Mandas-Arbatax) viene utilizzata una locomotiva gruppo 400 prodotta negli anni trenta dalle Officine Meccaniche Reggiane, abbinata a delle carrozze Bauchiero del 1913. Per via delle leggi regionali in materia di prevenzioni degli incendi, i mezzi a vapore non possono per\u00f2 essere utilizzati durante la stagione estiva."}
{"id": "1356140", "revid": "1226", "url": "https://it.wikipedia.org/wiki?curid=1356140", "title": "Ravenna Nightmare Film Fest", "text": "Il Ravenna Nightmare Film Fest \u00e8 un festival cinematografico italiano dedicato al Cinema di genere horror e fantastico che si tiene nella citt\u00e0 di Ravenna dal 2003.\nIdeato da Franco Calandrini, che ne cura la direzione artistica, e da Maria Martinelli, attraverso la societ\u00e0 Start Cinema, il \"Ravenna Nightmare Film Fest\" si pone l'obiettivo d'indagare il cinema dell'orrore in tutte le sue sfaccettature. Nel corso degli anni, poi, ha allargato i propri interessi ed i propri orizzonti anche in direzione di altri generi vicini all'horror: il noir soprattutto, ma anche il crime, il thriller, le ghost stories, il fantasy, il mistery. In sostanza tutti quei generi cinematografici che, semplificando, danno voce e corpo a quello che viene definito all'interno del Festival: \"il lato oscuro del cinema\".\nIl Festival si articola in due sezioni principali ed in diverse altre sezioni, che variano ad ogni edizione. Le due sezioni principali sono: il \"Concorso Internazionale Lungometraggi\" che presenta ogni anno quanto di meglio, a livello italiano ed internazionale, emerge nel cinema di genere ed il \"Concorso Internazionale Cortometraggi\" anch'esso incentrato su produzioni italiane ed internazionali di rilievo. Oltre alle sezioni principali ed a quelle inserite ad ogni edizione, si aggiungono eventi come: anteprime, retrospettive, master-class per studenti di scuole superiori ed universitari, incontri con registi ed autori per studenti di scuole elementari e medie. Al termine di ogni edizione vengono premiati, rispettivamente con un Anello d'Oro ed un Anello d'Argento, il Miglior Film ed il Miglior Cortometraggio. Inoltre in diverse edizioni sono stati dati premi da parte del pubblico, della critica e menzioni speciali, a registi, sceneggiatori e tecnici di effetti speciali.\nNegli ultimi anni, il \"Ravenna Nightmare Film Fest\" ha incrociato la propria strada con quella di \"GialloLuna/NeroNotte\", la rassegna ravennate di letteratura gialla e noir, diretta da Nevio Galeati."}
{"id": "1356145", "revid": "767487", "url": "https://it.wikipedia.org/wiki?curid=1356145", "title": "Heraklia", "text": "Heraklia (, in italiano anche Iraclia) \u00e8 una ex comunit\u00e0 della Grecia nella periferia dell'Egeo Meridionale (unit\u00e0 periferica di Nasso) con 151 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Nasso e Piccole Cicladi."}
{"id": "1356146", "revid": "1983214", "url": "https://it.wikipedia.org/wiki?curid=1356146", "title": "Chisindia", "text": "Chisindia \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 3 villaggi: Chisindia, P\u0103iu\u0219eni, V\u0103soaia."}
{"id": "1356150", "revid": "726373", "url": "https://it.wikipedia.org/wiki?curid=1356150", "title": "Chiller (videogioco 1986)", "text": "Chiller \u00e8 un videogioco edito dalla casa produttrice Exidy nel 1986, di genere sparatutto con pistola ottica. Il cabinato era uno dei tanti che funzionavano con la light gun della Exidy e fece particolarmente scalpore per la violenza e la brutalit\u00e0 contenute.\nNegli Stati Uniti non fu molto popolare, poich\u00e9 molti proprietari delle sale giochi si rifiutarono di acquistarlo; tuttavia, ebbe un buon successo tra i paesi del Terzo mondo.\nModalit\u00e0 di gioco.\nIl gioco contiene 4 livelli di ambientazione splatter-horror, in cui bisogna sparare a qualsiasi possibile obiettivo sullo schermo. Il giocatore passa al livello successivo colpendo un certo numero di obiettivi prima dello scadere del tempo, che scorre pi\u00f9 velocemente a seconda degli spari a vuoto. Centrando particolari obiettivi indicati prima dei livelli, \u00e8 possibile accedere a un livello bonus.\nViolenza.\nA colpire maggiormente in Chiller \u00e8 la violenza a tratti gratuita: il giocatore infatti deve sparare a bersagli umani inermi in camere di tortura, prolungando in alcuni casi le sofferenze delle vittime, ad esempio azionando macchine schiaccia-testa o che mandano i malcapitati in un fiume pieno di coccodrilli. Inoltre in ognuno dei 4 livelli si vedono parti del corpo mozzate e laghi di sangue. \u00c8 quantomeno sorprendente che un videogioco cos\u00ec truculento sia riuscito a passare in qualche modo la censura dell'epoca.\nConversioni.\nNel 1986 Chiller fu convertito per il NES di Nintendo; nonostante tecnicamente la conversione rispecchiasse in pieno la versione originale (forte dell'uso della \"NesZapper\", la light-gun del NES), vennero eliminati tutti i cadaveri e le persone, sostituiti da mostri e fantasmi, nonch\u00e9 il fiume pieno di coccodrilli."}
{"id": "1356168", "revid": "52076", "url": "https://it.wikipedia.org/wiki?curid=1356168", "title": "Universit\u00e0 degli studi di Milano", "text": ""}
{"id": "1356171", "revid": "767487", "url": "https://it.wikipedia.org/wiki?curid=1356171", "title": "Adriano de Paiva", "text": "Comp\u00ec importanti studi sulle caratteristiche fotoelettriche del selenio, e propose un metodo per trasmettere a distanza le immagini, attraverso un apparecchio che defin\u00ec telectroscopio. Per questo si pu\u00f2 definire uno dei pionieri della trasmissione televisiva.\nInsegn\u00f2 alla Academia Polit\u00e9cnica di Oporto e pubblic\u00f2 il trattato \"La t\u00e9l\u00e9scopie \u00e9lectrique\" che si pu\u00f2 ritenere il primo libro sulla tecnica televisiva."}
{"id": "1356178", "revid": "112979654", "url": "https://it.wikipedia.org/wiki?curid=1356178", "title": "Koufonisia", "text": "Koufonisia () \u00e8 una frazione della Grecia nella periferia dell'Egeo Meridionale (unit\u00e0 periferica di Nasso) con 366 abitanti secondo i dati del censimento 2001.\nFino al 2011, anno in cui \u00e8 entrata in vigore la riforma amministrativa greca (Programma Callicrate), la frazione costituiva un comune autonomo, mentre ora \u00e8 compresa nel comune di Nasso e Piccole Cicladi."}
{"id": "1356179", "revid": "2069609", "url": "https://it.wikipedia.org/wiki?curid=1356179", "title": "Gusli", "text": "Il gusli \u00e8 un antico strumento a corda slavo, molto comune in Russia.\nSimile allo zither, \u00e8 collegato al kokles lettone, al kankl\u00e8s lituano e al kantele finlandese. Insieme questi strumenti formano la famiglia dei salteri baltici. Non deve essere confuso con il gusle balcanico.\nStoria.\nAi tempi della Rus' di Kiev la parola \"gusli\" indicava semplicemente uno strumento a corde e in seguito venne associata con il quattrocentesco salterio trapezoidale di origine bizantina.\nNel XIX secolo esisteva gusli clavicordo. Lo strumento ha avuto diverse forme in diversi paesi ed epoche. \nIn Ucraina e in Bielorussia la parola \"husli\" pu\u00f2 essere riferita a un fiddle (inteso come predecessore del violino) oppure ad un tipo di flauto.\nUno strumento correlato \u00e8 il tsymbaly, versione ucraina e bielorussa del dulcimer suonato con marteletti. In Ucraina il gusli ha influenzato lo sviluppo del bandura che lo ha in gran parte sostituito nel XIX secolo.\nIl gusli ha da 11 a 36 corde di metallo o di budello, accordate diatonicamente. Pu\u00f2 essere a forma di elmo o di ala:"}
{"id": "1356180", "revid": "13833", "url": "https://it.wikipedia.org/wiki?curid=1356180", "title": "Koufonisi", "text": ""}
{"id": "1356181", "revid": "339392", "url": "https://it.wikipedia.org/wiki?curid=1356181", "title": "Salterio tedesco", "text": ""}
{"id": "1356185", "revid": "369841", "url": "https://it.wikipedia.org/wiki?curid=1356185", "title": "Alt Rehse", "text": "Alt Rehse \u00e8 una frazione della citt\u00e0 tedesca di Penzlin, nel Meclemburgo-Pomerania Anteriore.\nConta (2007) 362 abitanti.\nStoria.\nAlt Rehse fu nominata per la prima volta nel 1182.\nCostitu\u00ec un comune autonomo fino al 1\u00ba luglio 2008.\nLa casa degli orrori.\nDi importanza storica in quanto ospita uno dei pi\u00f9 lugubri laboratori del periodo nazista, definito dagli storici \"la casa degli orrori\".\nIn questa villa venivano condotti esperimenti scientifici su esseri umani considerati dalla filosofia nazista \"razze inferiori\"; per lo pi\u00f9 le cavie pare fossero zingari e minorati fisici e mentali. In questo podere alloggiavano spesso Martin Bormann e Rudolf Hess, due dei pi\u00f9 stretti collaboratori di Hitler.\nSembra questo luogo sia stato un centro di addestramento per gli scienziati del Terzo Reich, dove decine di migliaia di studiosi sono entrati previo il superamento di un corso di \"igiene razziale\" consistente nel dimostrare di avere discendenze ariane."}
{"id": "1356191", "revid": "1452073", "url": "https://it.wikipedia.org/wiki?curid=1356191", "title": "Oia (Grecia)", "text": "Oia (, pronuncia: ) \u00e8 una ex comunit\u00e0 della Grecia nella periferia dell'Egeo Meridionale (unit\u00e0 periferica di Santorini) con 3.376 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Santorini."}
{"id": "1356206", "revid": "94902", "url": "https://it.wikipedia.org/wiki?curid=1356206", "title": "Commonwealth of Australia", "text": ""}
{"id": "1356209", "revid": "287204", "url": "https://it.wikipedia.org/wiki?curid=1356209", "title": "Fieravicola", "text": "La Fieravicola di Forl\u00ec \u00e8 una mostra internazionale di avicoltura e cunicoltura che si svolge annualmente dal 1963.\nHa un'area di influenza che dall'Europa raggiunge il bacino del Mediterraneo. \u00c8 rivolta essenzialmente al mondo imprenditoriale. Ci si pu\u00f2 trovare tutto quanto appartenga al mondo dell'agricoltura ma l'attenzione principale \u00e8 rivolta all'allevamento avicolo, settore in cui l'Italia ha una posizione di rilievo in ambito europeo.\nNella fiera si vendono animali, attrezzature per l'agricoltura e l'allevamento, mangimi e frumento da semina.\nLa manifestazione \u00e8 sponsorizzata dal comune di Forl\u00ec, dalla provincia e dalla camera di commercio di Forl\u00ec Cesena nonch\u00e9 dalla Cassa dei risparmi di Forl\u00ec e della relativa fondazione.\nLa fiera viene accompagnata da riunioni con esponenti del mondo scientifico e imprenditoriale.\nNuova stagione con Italian Exhibition Group S.p.A..\nNel 2019 \"Italian Exhibition Group S.p.A.\" ha annunciato che \"Fieravicola\" avrebbe lasciato la location della \"Fiera di Forl\u00ec\" per approdare a quella del quartiere fieristico riminese dove si terr\u00e0 nel 2021 in contemporanea con l'evento fieritstico sul comparto ortofrutticolo (\"Macfrut\") assumendo, da quella data, la cadenza annuale. Con tale acquisizione l\"'Italian Exhibition group S.p.A.\" ha potuto ampliare ulteriormente il suo portafoglio nel settore agroalimentare e nello stesso tempo \"Fieravicola\" pu\u00f2 contare non solo su un plant fieristico moderno, funzionale e dotato di una stazione ferroviaria interna sulla linea Milano \u2013 Bari, ma anche sulla contemporaneit\u00e0 del \"Macfrut,\" la rassegna internazionale del comparto ortofrutticolo che \"Cesena Fiera\" ha trasferito a Rimini nel 2014. Tale cosa \u00e8 potuta avvenire grazie all'approvazione dal CdA della \"Fiera di Forl\u00ec\" e dal consiglio comunale forlivese (che della Fiera \u00e8 socio di maggioranza). Pi\u00f9 esattamente l\u2019accordo tra l'Italian Exhibition Group S.p.A.\" e la \"Fiera di Forl\u00ec\" statuisce la costituzione di una nuova societ\u00e0 (denominata \"Fieravicola S.r.l.\"), dove l'Italian Exhibition Group S.p.A.\" ha 51% del capitale sociale, la \"Fiera di Forl\u00ec\" ha il 35%, \"Cesena Fiera\" ha il 10%, mentre \"Assoavi\" e \"Unaitalia\" hanno entrambe il 2%. Le linee strategiche della manifestazione sono dettate dalla \"Fieriavicola S.r.l.\" a maggioranza \"Italian Exhibition Group S.p.A.\", ma la gestione operativa \u00e8 in capo a \"Cesena Fiera\" gi\u00e0 impegnata con la preparazione del \"Macfrut,\" mentre i contenuti tecnici e culturali, i convegni e gli approfondimenti di mercato sono organizzati dalla \"Fiera di Forl\u00ec\" che detiene un expertise sul settore a far data dal 1961. "}
{"id": "1356214", "revid": "1573940", "url": "https://it.wikipedia.org/wiki?curid=1356214", "title": "Rhagiini", "text": "I Rhagiini , sono una trib\u00f9 di coleotteri cerambicidi appartenenti alla sottofamiglia Lepturinae.\nMorfologia.\nI Rhagiini sono un gruppo di transizione tra i pi\u00f9 primitivi Xylosteini e gli evoluti Lepturini.\nSeppure relativamente pochi, i generi di Rhagiini hanno raggiunto un notevole grado di evoluzione e di adattamento ai diversi ambienti, sviluppando una discreta variet\u00e0 di forme.\nAccanto a generi pi\u00f9 primitivi, caratterizzati da colorazioni criptiche e antenne allungate (\"Stenocorus\", \"Oxymirus\"), si sono evolute forme floricole, con antenne corte e colori simili a quelli dei Lepturini (\"Pachyta\", \"Brachyta\", \"Evodinus\", \"Pidonia\") o addirittura propri (\"Gaurotes\", \"Sachalinobia\"). Esistono inoltre forme aberranti con capo massiccio e antenne corte (\"Enoploderes\", \"Rhamnusium\") o corte (\"Rhagium\"), che non hanno simili nei Cerambycoidea.\nTutto questo ha portato ad un proliferare di sinonimi; in realt\u00e0 tutti i Rhagiini sono riconoscibili per gli occhi finemente faccettati e la parte inferiore del prosterno che forma un angolo rispetto alle coxe anteriori.\nDistribuzione.\nI Rhagiini sono diffusi con oltre 350 specie nella zona temperata dell'emisfero boreale, soprattutto in Asia orientale e Nord America."}
{"id": "1356215", "revid": "767487", "url": "https://it.wikipedia.org/wiki?curid=1356215", "title": "Panormos", "text": "Panormos () \u00e8 una ex comunit\u00e0 della Grecia nella periferia dell'Egeo Meridionale (unit\u00e0 periferica di Tino) con 679 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Tino.\nIl territorio comprende la parte settentrionale dell'isola di Tinos."}
{"id": "1356216", "revid": "113757", "url": "https://it.wikipedia.org/wiki?curid=1356216", "title": "Punaka", "text": ""}
{"id": "1356218", "revid": "767487", "url": "https://it.wikipedia.org/wiki?curid=1356218", "title": "Edna (Kansas)", "text": "Edna \u00e8 un comune degli Stati Uniti d'America, nella Contea di Labette, nello Stato del Kansas. Il comune ha un'estensione di 1\u00a0km\u00b2 ed una popolazione di 417 abitanti (2007)."}
{"id": "1356220", "revid": "1543377", "url": "https://it.wikipedia.org/wiki?curid=1356220", "title": "Hispano-Suiza K6", "text": "La K6 \u00e8 un'autovettura di lusso prodotta dal 1933 al 1937 dalla Casa automobilistica franco-spagnola Hispano-Suiza.\nProfilo e storia.\nLa K6 fu introdotta all'inizio del 1933 come sostituta della HS26, che riscosse a suo tempo un discreto successo. Della sua antenata, la K6 mantenne grosso modo gli ingombri esterni, anche se comunque era possibile avere una carrozzeria su misura per il cliente e con differenti misure di passo.\nLa K6 manteneva anche l'impostazione da vettura di lusso, molto elegante ed imponente. Tra le carrozzerie con cui \u00e8 stata vestita la K6 vi furono la coup\u00e9, la cabriolet e la limousine.\nLa K6 era equipaggiata da un motore anteriore longitudinale a 6 cilindri in linea da 5181 cm\u00b3 di cilindrata. La distribuzione era a due valvole per cilindro. La potenza massima erogabile era di 120 CV a 3200 giri/min. Soluzioni innovative erano da ricercare nelle valvole raffreddate al sodio o nelle bielle tubolari.\nQuanto alla trasmissione, si avvaleva di una frizione monodisco servoassistita, con cambio manuale a 4 marce e non pi\u00f9 a 3 come nella HS26. La trazione rimaneva invece posteriore.\nPer quanto riguardava il telaio, le sospensioni erano a balestre, mentre l'impianto frenante si avvaleva di freni a tamburo sulle quattro ruote e con servofreno. Servoassistito era anche lo sterzo: in questo senso, la K6 fu tra le prime vetture al mondo a montare la servoassistenza su frizione, freno e volante.\nLa velocit\u00e0 massima raggiungibile dalla K6 era di 140\u00a0km/h, un dato nettamente migliore rispetto ai 130\u00a0km/h raggiungibili dalla sua antenata.\nLa K6 \u00e8 stata l'ultima delle Hispano-Suiza prodotte in serie, ma \u00e8 anche considerata una delle migliori vetture della Casa spagnola dal punto di vista della meccanica. Perci\u00f2 ottenne un successo relativamente buono, se si considera l'epoca e la fascia di mercato che andava ad occupare. Ne furono prodotti oltre 1000 esemplari.\nFu tolta di produzione alla fine del 1937."}
{"id": "1356225", "revid": "1610933", "url": "https://it.wikipedia.org/wiki?curid=1356225", "title": "Poiana di Harris", "text": ""}
{"id": "1356229", "revid": "110157", "url": "https://it.wikipedia.org/wiki?curid=1356229", "title": "Schoinoussa", "text": "Schoinoussa () \u00e8 una ex comune della Grecia nella periferia dell'Egeo Meridionale (unit\u00e0 periferica di Nasso) con 206 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Nasso e Piccole Cicladi.\n\u00c8 situata nell'omonima isola."}
{"id": "1356237", "revid": "729019", "url": "https://it.wikipedia.org/wiki?curid=1356237", "title": "William Jenkins Worth", "text": ""}
{"id": "1356242", "revid": "108161650", "url": "https://it.wikipedia.org/wiki?curid=1356242", "title": "DAF LF", "text": "Il DAF LF \u00e8 un modello di autocarro progettato, sviluppato e montato da Leyland Trucks e commercializzato sotto il marchio DAF.\nGli \"LF45\" e gli \"LF55\" sono alimentati rispettivamente dai motori B4.5 e B6.7 della Cummins eroganti potenze oscillanti tra i 140 e i 280 CV (103 e 210 kW) e con una coppia motrice tra i 550 e i 1.020 Nm. Sono tutti omologati Euro 4.\nIl DAF LF ha vinto il premio \"International Truck of the Year\" nel 2002, precedendo nella classifica di quell'anno il Volvo FH e il Renault Magnum.\nDestinato prevalentemente alla distribuzione locale di merci \u00e8 disponibile in varie versioni con massa a pieno carico comprese tra le 6,5 e le 12 tonn per la versione LF 45, tra le 12 e le 19 tonn per la versione LF 55. Nella versione complesso di veicoli con rimorchio o semirimorchio la massa complessiva pu\u00f2 raggiungere le 32 tonn.\nTra gli optional disponibili un posto di rilievo \u00e8 preso dalla possibilit\u00e0 di montare un cambio automatico in luogo del classico cambio manuale. Le cabine disponibili sono due, una da 1.603 mm di profondit\u00e0 ed una seconda, da 2.003\u00a0mm, ospitante anche un lettino per il guidatore\nNel 2007 la gamma \u00e8 stata rivisitata, con la presentazione di nuovi propulsori in regola con le nuove norme Euro 5 ed \u00e8 stato presentata, in versione prototipo, anche una versione ibrida diesel/elettrica."}
{"id": "1356245", "revid": "1699816", "url": "https://it.wikipedia.org/wiki?curid=1356245", "title": "Sognando la California (disambigua)", "text": "Sognando la California \u00e8 un titolo che pu\u00f2 riferirsi a:"}
{"id": "1356250", "revid": "2166030", "url": "https://it.wikipedia.org/wiki?curid=1356250", "title": "Sicandro", "text": " \nSicandro () \u00e8 un'isola della Grecia nell'arcipelago delle Cicladi situata tra le isole di Io e Policandro a 14 e 10 miglia rispettivamente, mentre dista 102 miglia dal Pireo, circa 8 ore. Dal punto di vista amministrativo \u00e8 un comune della periferia dell'Egeo Meridionale (unit\u00e0 periferica di Santorini).\nGeografia.\nLa sua superficie \u00e8 stimata in 42 km\u00b2. mentre ha una costa di 40 chilometri. Il lato sud \u00e8 liscio, mentre il nord-ovest \u00e8 una ripida scogliera di 280 metri in cui \u00e8 costruita la citt\u00e0.\nAmministrazione.\nIl territorio del comune omonimo comprende anche l'isola disabitata di Kartiodissa oltre che numerosi isolotti. Sikinos \u00e8 un comune dal 2010 e rientra nella Prefettura delle Cicladi. La popolazione era di 260 abitanti al censimento 2011."}
{"id": "1356258", "revid": "838137", "url": "https://it.wikipedia.org/wiki?curid=1356258", "title": "Tiro con l'arco ai XV Giochi del Mediterraneo", "text": "Tutte le gare di Tiro con l'arco ai XV Giochi del Mediterraneo si sono svolte ad Almer\u00eda presso lo Stadio della Giovent\u00f9 \"Emilio Campra\"."}
{"id": "1356259", "revid": "1833487", "url": "https://it.wikipedia.org/wiki?curid=1356259", "title": "Susanna Martinkov\u00e1", "text": "Biografia.\nNata a Praga, ha esordito sul grande schermo nel 1963 in \"Letos v zari\", una produzione cecoslovacca diretta da Franti\u0161ek Daniel. Aiutata dalla sua prosperosa bellezza, ha interpretato numerosi film come \"Per 100.000 dollari ti ammazzo\" (1968), \"Colpo rovente\" (1970) o \"La ragazza del prete\" (1970).\nNel 1978 \u00e8 stata protagonista dell'apprezzabile sceneggiato televisivo \"La dama dei veleni\", accanto a Ugo Pagliai, del quale interpreta la misteriosa moglie. \u00c8 poi comparsa in \"Fracchia contro Dracula\" (1985), il cui protagonista \u00e8 Paolo Villaggio. Dopo quella pellicola ha partecipato a \"Monella\" (1998), dove recita accanto a Serena Grandi. Ha deciso di ritirarsi dall'attivit\u00e0 cinematografica all'inizio del 1999.\nVita privata.\nDal 1973 al 1986 \u00e8 stata moglie dell'attore Gianni Garko."}
{"id": "1356261", "revid": "1305772", "url": "https://it.wikipedia.org/wiki?curid=1356261", "title": "Out There", "text": "Out There (in inglese \"L\u00e0 fuori\") pu\u00f2 riferirsi a:"}
{"id": "1356268", "revid": "2011992", "url": "https://it.wikipedia.org/wiki?curid=1356268", "title": "Z-Boys", "text": "Gli Z-Boys erano un gruppo di quindici giovanissimi surfisti che dalla fine degli anni Sessanta e gli inizi degli anni Settanta inizi\u00f2 a praticare illegalmente surf nelle zone tra Santa Monica sud a Venice Beach, fino alle rovine del Pacific Ocean Park (il pi\u00f9 importante luna park della West Coast costruito su un enorme pontile, chiuso dopo una catastrofe avvenuta nel 1968 in cui i piloni di legno cedettero affondando parzialmente la struttura), a Dogtown. \nContemporaneamente Jeff Ho, Skip Engblom e Craig Stecyk aprirono nel cuore di Dogtown il primo negozio di surf rivoluzionario, il \"Jeff Ho &amp; Zephyr Shop\": il locale cre\u00f2 un team con i migliori surfisti di tutta Dogtown che chiam\u00f2 \"Z-Boys\". La squadra era composta da un gruppo di teenager locali di diverse provenienze etniche che usavano il negozio di surf come una specie di luogo di incontro, un riparo dalle loro famiglie distrutte. Tony Alva, Jay Adams, Stacy Peralta, Wentzle Ruml IV, Bob Biniak, Jim Muir, Nathan Pratt , Shogo Kubo e Peggy E. Oki erano i membri originali del team. \nIn California le onde grosse si trovano solo la mattina presto, perch\u00e9 gi\u00e0 dalle 10 le onde non vanno pi\u00f9 bene per fare surf, quindi il team dovette trovare qualcosa da fare durante il pomeriggio, e si pens\u00f2 allo skateboard. Esso era andato fuori moda a met\u00e0 degli anni Sessanta, considerato ormai poco pi\u00f9 che un giocattolo per bambini. Gli Z-Boys si costruirono da soli i propri skate con una tavola di legno e dei pattini, non essendoci pi\u00f9 in commercio. Inizialmente questi ragazzi usavano gli skate per passeggiare sul lungomare per tenere d'occhio le onde, poi vennero allenati da Skip Engblom e Jeff Ho, e fotografati/filmati da Craig Stecyk.\nGli Z-Boys portarono i loro primi pesanti skateboard nei cortili asfaltati delle scuole con uno stile fluido e spettacolare ispirato al surf, che era contemporaneamente una ricerca di stile e improvvisazione. Quando la siccit\u00e0 della California si fece sentire facendo svuotare le piscine delle ville private delle famiglie ricche della citt\u00e0, gli Z-Boys cominciarono ad invaderle illegalmente per \u201ccavalcarle\u201d come se fossero onde vere. Essi ottennero la massima attenzione nel mondo dello skate durante il Campionato di Skate di Bahne-Cadillac (a.k.a. \u201cNazionali di Del Mar\") nel 1975, dove fecero la loro prima grande e incredibile apparizione pubblica gareggiando in veste di Zephir Competition Team.\nPer gli skater della vecchia guardia stile anni Sessanta presenti all'evento, che sui loro skateboard facevano ancora la verticale sulle mani e le impennate, questi ragazzi sfrenati con uno stile ripetitivo dai passaggi corti, sembrarono comparire dal nulla. Nell'arco di un anno, lo stile aggressivo di Dogtown, e l'atteggiamento combattivo che portava insito in s\u00e9, prese a dominare lo sport, ed i suoi giovani maestri, Jay Adams, Tony Alva e Stacy Peralta, diventarono delle superstar internazionali e le loro gesta vennero viste ed esportate in tutta l'America grazie alla pubblicit\u00e0 delle riviste e della tv.\nOgni ragazzo di Dogtown, con l'avvento degli Z-Boys, volle imitarli e lo skate divenne presto famosissimo. Per ironia della sorte, il debutto degli Z-Boys segn\u00f2 l'inizio del loro successo e la fine della loro squadra. Subito dopo i componenti dell'era degli Z-Boys si avviarono verso la carriera di skater indipendenti. Stacy Peralta si dimostr\u00f2 il pi\u00f9 rapido nello sfruttare commercialmente le sue abilit\u00e0: a diciassette anni, quando divenne famoso, si associ\u00f2 subito con un produttore per distribuire le sue foto. Oggi fa il regista con successo. Tony Alva fu giudicato il miglior skater del mondo e cre\u00f2 la sua linea di skateboard e vestiti (Alva skateboards).\nJay Adams, considerato l'unico vero skater al 100%, odiando tutto il denaro e la pubblicit\u00e0 che in quel divertimento avevano messo, decise di non associarsi a nessun produttore, skateando per conto proprio. Cos\u00ec nacque un fenomeno generazionale che \u00e8 durato quasi fino ai giorni nostri, fino a quando Rodney Mullen e Tony Hawk non re-inventarono le forme dello skate moderno (rispettivamente, street e vert) e il modo di praticarlo cambi\u00f2 radicalmente, insieme alla cultura degli anni Settanta. Sui fatti di Dogtown e la storia degli Z-Boys sono basati il documentario \"Dogtown and Z-Boys\", diretto da Stacy Peralta e il film \"Lords of Dogtown\", basato sullo script di quest'ultimo."}
{"id": "1356269", "revid": "29244", "url": "https://it.wikipedia.org/wiki?curid=1356269", "title": "Lacock Abbey", "text": ""}
{"id": "1356273", "revid": "1543377", "url": "https://it.wikipedia.org/wiki?curid=1356273", "title": "Richard Kuhn", "text": "Biografia.\nFiglio dell'ingegnere Richard C. Kuhn e della professoressa Angelika Rodler, Kuhn crebbe a Vienna e qui inizi\u00f2 i suoi studi avendo come compagno di scuola (1910-1918) anche Wolfgang Pauli. Nel 1918 cominci\u00f2 a frequentare le lezioni di chimica all'Universit\u00e0 di Vienna, portando poi a termine i suoi studi in chimica all'Universit\u00e0 di Monaco dove ottenne il dottorato nel 1922 con una tesi fatta sotto la supervisione di Richard Willst\u00e4tter e riguardante la specificit\u00e0 degli enzimi.\nOttenuto il dottorato, Kuhn continu\u00f2 la sua carriera scientifica prima a Monaco, quindi alla ETHZ e dal 1929 in avanti all'Universit\u00e0 di Heidelberg dove divenne direttore del dipartimento di chimica nel 1937. Nel 1928 spos\u00f2 Daisy Hartmann e insieme ebbero due figli e quattro figlie.\nAttivit\u00e0 scientifica.\nGli ambiti di studio di Kuhn riguardarono principalmente indagini teoriche in chimica organica (stereochimica dei composti alifatici e aromatici, sintesi di polieni e cumuleni, struttura e colore, acidit\u00e0 degli idrocarburi) e ampi campi della biochimica (carotenoidi, flavine, vitamine ed enzimi). Pi\u00f9 specificamente, condusse un importante lavoro sulla vitamina B2 e sulla vitamina B6 dalle propriet\u00e0 antidermatite.\nNel 1929 divenne direttore dell'Istituto per la Chimica dell'appena fondato Istituto Kaiser Wilhelm per la Ricerca Medica (che dal 1950 venne rinominato Istituto Max Planck per la Ricerca Medica) a Heidelberg. Nel 1937 assunse anche la direzione di questo istituto.\nOltre a queste attivit\u00e0 insegn\u00f2 anche biochimica all'Universit\u00e0 di Heidelberg e per un anno collabor\u00f2 con l'Universit\u00e0 della Pennsylvania.\nVinse il premio Nobel per la chimica nel 1938 per il suo lavoro sui carotenoidi e le vitamine, ma non fu in grado di riceverlo fino a dopo la seconda guerra mondiale. Nel 1944 Kuhn, impiegato nella ricerca bellica per conto del Terzo Reich, sintetizz\u00f2 l'agente nervino Soman."}
{"id": "1356276", "revid": "78273", "url": "https://it.wikipedia.org/wiki?curid=1356276", "title": "Rigenerazione spontanea", "text": ""}
{"id": "1356278", "revid": "599013", "url": "https://it.wikipedia.org/wiki?curid=1356278", "title": "Jos\u00e9 Carlos de Almeida", "text": "Carriera.\nConta 2 presenze in Nazionale, con cui ha disputato i mondiali di calcio del 1998."}
{"id": "1356281", "revid": "110157", "url": "https://it.wikipedia.org/wiki?curid=1356281", "title": "Roma (Boto\u0219ani)", "text": "Roma \u00e8 un comune della Romania di 3.355 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 2 villaggi: Cot\u00e2rgaci e Roma."}
{"id": "1356285", "revid": "51323", "url": "https://it.wikipedia.org/wiki?curid=1356285", "title": "Richard Willst\u00e4tter", "text": ""}
{"id": "1356286", "revid": "124484772", "url": "https://it.wikipedia.org/wiki?curid=1356286", "title": "Otis B. Driftwood", "text": "Otis B. Driftwood \u00e8 un personaggio creato da Rob Zombie per i film \"La casa dei 1000 corpi\", \"La casa del diavolo\" e \"3 from Hell\". \u00c8 stato interpretato da Bill Moseley in tutte e tre le pellicole.\nCaratteristiche.\nPer promuovere l'uscita dei film sulla famiglia Firefly, il regista ha creato dei retroscena riguardanti i protagonisti (Baby, Otis e Spaulding) sul sito web ufficiale, usando vecchie fotografie degli attori e finti ritagli di giornali per renderli pi\u00f9 realistici.\nOtis \u00e8 un membro della famiglia assassina dei Firefly, che pur non essendo i suoi familiari biologici lo considerano un parente stretto, amato come un fratello soprattutto da Baby, mostrando un rapporto talvolta conflittuale col Capitano Spaulding. Rozzo, di umore variabile e brutale, Otis si considera inoltre un rivoluzionario e un artista, facendo sculture con le sue vittime o scuoiandole per \"indossarle\" come fossero costumi. Queste caratteristiche, pur associate alla violenza del personaggio, fanno di Otis una figura piuttosto \"umoristica\", e abusa talvolta dei cadaveri femminili.\nNel primo film Otis appare come un uomo albino, dal corpo esile e un'aria trasandata. Come Baby, Otis alterna con frequenza brusca comportamenti diversi, mostrandosi un momento prima simpatico e l'attimo seguente isterico e violento.\nBiografia.\nOtis B. Driftwood, del quale tuttavia non si conosce una vera identit\u00e0, \u00e8 nato il 23 dicembre 1929 in un luogo sconosciuto. Vittima di abusi e violenze da parte dei suoi genitori, che in realt\u00e0 non gli hanno mai dato un nome, Otis commette il suo primo omicidio all'et\u00e0 di 13 anni. Negli anni Otis si sposta da un posto all'altro fino ad arrivare in Texas nella piccola citt\u00e0 di Ruggsville dove incontra Cutter, ovvero il Capitano Spaulding, che lo prende in simpatia e lo presenta alla sua famiglia. Si stabilisce quindi con la sua nuova famiglia, che ribattezza \"i Firefly\". Otis e Cutter diventano compagni affiatati ma nello stesso tempo rivali, litigando spesso per il controllo della famiglia.\nOtis stabilisce un profondo legame soprattutto con Baby, con la quale si mette in viaggio, in realt\u00e0 senza una meta precisa. I due sono responsabili di una serie di omicidi commessi in tutto il paese e documentano le loro imprese nei dettagli in una serie di album e diari. Nell'inverno del 1976 Baby torna a Ruggsville da sola, seguita poco tempo dopo anche da Otis.\nLa casa dei 1000 corpi.\nQuando Baby porta a casa nuove vittime per la vigilia di Halloween, Otis accoglie il gruppo mostrandogli entusiasta le sue sculture, per poi intrattenerli nello spettacolo allestito insieme ai suoi familiari. Poco dopo, il gruppo viene catturato e poco a poco massacrato. Il padre di Denise, una dei malcapitati, va a cercare il gruppo, ma Otis lo intercetta, lo uccide e ne scuoia il viso, indossandolo come una maschera con sadica ironia davanti alla ragazza.\nOtis serba infine Denise per un rituale che loro compiono ogni Halloween, ovvero calare una delle loro vittime in un pozzo cos\u00ec che il Dottor Satana possa \"operare il suo paziente\".\nLa casa del diavolo.\nSei mesi dopo l'omicidio dei quattro ragazzi avvenuto ad Halloween, i Firefly vengono intercettati dalla polizia, e subiscono una violenta retata. Solo Otis e Baby riescono a fuggire, avvertono il Capitano Spaulding della situazione ed intanto catturano ed in seguito uccidono un cantante country, la moglie e i loro amici. I due uomini del gruppo tentano invano la fuga, ma vengono rapidamente raggiunti e assassinati da Otis, che poco dopo raggiunge Baby, che viene intanto trovata da Spaulding, insieme al quale raggiungo il bordello del suo fratellastro Charlie, che offre loro rifugio.\nPer un po', Otis, Baby e Spaulding passano il tempo a divertirsi presso Charlie, ma lo sceriffo Wydell li trova, fa uccidere il resto degli occupanti del bordello e tiene per s\u00e9 i tre Firefly, che conduce nella loro abitazione per torturarli. Fortunatamente per questi ultimi, in quel momento passa Tiny, uccide lo sceriffo e libera il trio, che tuttavia rifiuta di seguire, e si lascia morire nella casa in fiamme, mentre loro cercano di superare il confine del Texas.\nIn quelli che sembrano essere i suoi ultimi istanti di vita, Otis cerca di superare un posto di blocco allestito dalla polizia, mentre Baby e Spaulding sparano contro la squadra, ma alla fine diversi proiettili si abbattono sul trio che viene crivellato dai colpi.\n3 from Hell.\nMiracolosamente i Firefly riescono a sopravvivere alla sparatoria con le forze dell'ordine e una volta completamente guariti vengono processati e condannati per gli omicidi compiuti. Durante una giornata passata ai lavori forzati Otis riesce a liberarsi e a fuggire grazie all'aiuto del fratellastro Winslow Foxworth \"Foxy\" Coltrane, uccidendo le guardie e tutti gli altri detenuti. I due sequestrano quindi il direttore del carcere allo scopo di liberare Baby, l'unica componente della famiglia Firefly rimasta in prigione dopo l'esecuzione della condanna a morte di Spaulding, riuscendo a portare a termine il loro piano.\nIl nuovo trio riprende quindi la fuga, giungendo in Messico durante la celebrazione del Giorno dei morti alloggiando in un modesto locale nella cittadina di Durango. Il proprietario del locale per\u00f2 li riconosce e, in cambio di denaro, segnala la loro presenza ad Aquarius, malavitoso locale in cerca di vendetta per la morte del padre ucciso da Otis nel giorno della sua fuga mentre era ai lavori forzati. Dopo avere giaciuto con due prostitute Otis viene attaccato da un gruppo di sicari al soldo di Aquarius rimanendo incolume. L'unico del trio a non essere stato catturato, esce allo scoperto per liberare Baby e Foxy ingaggiando un conflitto a colpi di machete con uno dei sicari. Alla fine tutti e tre hanno la meglio eliminando pure Aquarius."}
{"id": "1356288", "revid": "767487", "url": "https://it.wikipedia.org/wiki?curid=1356288", "title": "Leggenda mortale", "text": "Leggenda mortale (\"I'll Always Know What You Did Last Summer\"), conosciuto anche sotto il nome di So cosa hai fatto 3, \u00e8 un film del 2006 diretto da Sylvain White e scritto da Lois Duncan e Michael D. Weiss, seguito di \"Incubo finale\".\nQuesto film \u00e8 la trasposizione di un libro di Lois Duncan.\nTrama.\nAmber, Zoe, Colby, Roger e P.J. preparano uno scherzo per spaventare alcuni amici, organizzando una messa in scena riguardante \"Il pescatore\", un omicida armato di uncino che aveva compiuto due massacri alcuni anni prima. Purtroppo lo scherzo si trasforma in tragedia quando terminato un finto duello tra Roger e P.J. sul tetto di un edificio, questi si lancia nel vuoto con il suo skateboard e si schianta su un trattore, morendo sul colpo.\nA distanza di un anno, tutti iniziano a ricevere strani messaggi riguardante l'accaduto e il famoso assassino inizia a dargli la caccia uno ad uno. Dopo aver ricevuto circa 50 sms anonimi, tutti con lo stesso contenuto (\"So cosa hai fatto la scorsa estate\"), Amber ricontatta tutti i suoi amici con cui aveva giurato di non raccontare a nessuno dell'incidente occorso a P.J.\nMentre i ragazzi si interrogano sul da farsi, Roger, nel frattempo divenuto un alcolizzato e tossicodipendente, viene sorpreso e ucciso dal \"Pescatore\" poco prima di suicidarsi. Gli amici giunti sul posto, scambiano quindi il suo assassinio per un vero suicidio e scoprendo l'uncino usato per lo scherzo ancora sotto il letto di Roger, si convincono che la questione sia risolta e i messaggi di minaccia erano in realt\u00e0 stati inviati dal loro amico che aveva ormai perso la testa. Tornata a casa per\u00f2, Amber trova tutte le sue foto distrutte e l'ennesimo messaggio dell'assassino. Nel frattempo i ragazzi iniziano a sospettare di Lance, il cugino di P.J. da sempre innamorato di Amber, fin quando questi non confida proprio a quest'ultima, che lui aveva sempre saputo chi aveva organizzato lo scherzo e mostra ad Amber che l'assassino ha fatto visita anche a lui lasciando un messaggio inciso sulla sua moto.\nI principali sospetti passano quindi sul padre di P.J. lo sceriffo Davis. Dopo i ripetuti incontri con il Pescatore, i ragazzi si decidono a confidare tutto al vice-sceriffo, ma giunti a casa sua vi trovano il padre di P.J. e decidono di continuare a tacere. Optano quindi per scappare, abbandonando la citt\u00e0, ma Zoe ha un concerto la sera stessa e decide di non venire in quanto la serata sar\u00e0 piena di agenti discografici. Amber, Colby e Lance decidono quindi di posticipare la partenza a subito dopo l'esibizione di Zoe. Appena rientrata nel backstage per\u00f2, Zoe viene attaccata dal Pescatore che la uccide davanti agli occhi di Amber e Lance. Giunto sul posto, anche lo sceriffo Davis \u00e8 vittima del Pescatore.\nSubito dopo viene ucciso anche Colby, sorpreso mentre si stava ubriacando nel locale cucina in attesa del termine del concerto.\nMentre fuggono, Amber e Lance incontrano il vice-sceriffo che cade anche lui vittima dell'assassino. In un momento di distrazione, Amber riesce ad investire il Pescatore con una jeep ma questi si rialza rivelando la sua identit\u00e0: \u00c8 ancora una volta Ben Willis, l'omicida dei massacri precedenti, morto anni prima alle Bahamas per mano di Julie James. Il Pescatore mostra un volto mostruoso e si rivela immortale e invulnerabile anche alle armi da fuoco: Si tratta infatti della leggenda di Ben Willis, riportata in vita dall'incidente causato dal gruppo di amici. Durante un combattimento per\u00f2, l'assassino mostra il suo punto debole: l'uncino \u00e8 infatti l'unica arma in grado di ferirlo. Cos\u00ec, durante una dura lotta con Lance, Amber riesce piantare l'uncino in testa al Pescatore e a spingerlo in una trebbiatrice.\nUn anno dopo tutto sembra finito, Amber sta tornando a Los Angeles dal Nevada per raggiungere Lance con cui nel frattempo si \u00e8 fidanzata. Mentre \u00e8 in viaggio per\u00f2, buca una gomma ed \u00e8 costretta a fermarsi. Improvvisamente il Pescatore si materializza alle sue spalle: Amber urla disperata."}
{"id": "1356292", "revid": "287204", "url": "https://it.wikipedia.org/wiki?curid=1356292", "title": "Sandi Cebular", "text": ""}
{"id": "1356298", "revid": "465169", "url": "https://it.wikipedia.org/wiki?curid=1356298", "title": "California Dreamin'", "text": "California Dreamin' \u00e8 una canzone dei Mamas and Papas, pubblicata come singolo nel 1965 e l'anno seguente nell'album \"If You Can Believe Your Eyes and Ears.\"\nStoria.\nLa canzone fu scritta nel 1963 da John e Michelle Phillips, i principali componenti del gruppo, durante la loro permanenza a New York.\nNel 2004 il brano fu all'89\u00ba posto della lista delle 500 migliori canzoni secondo Rolling Stone.\nCover.\nLa canzone \u00e8 stata oggetto di molte cover da parte di band e cantanti statunitensi e stranieri: tra gli altri i Dik Dik nel 1966, e Jimmy Fontana nel 1968, entrambi con il testo tradotto da Mogol con il titolo \"Sognando la California\", Jos\u00e9 Feliciano (1968), Bobby Womack (1969), i Beach Boys (1986), Jann Arden (2007) ed inoltre gli America l'hanno eseguita dal vivo in diversi concerti. Nel 2005 \u00e8 stata remixata dai Global Deejays assieme a \"San Francisco (Be Sure to Wear Flowers in Your Hair)\" nel singolo \"San Francisco Dreamin\"'. Nel 2015 la cantautrice Sia incide una cover del brano per la colonna sonora del film San Andreas, in uscita a maggio dello stesso anno e con protagonista l'attore Dwayne Johnson. Il fisarmonicista Peppino Principe esegue la versione strumentale per l'album \"Per voi giovani \"I pi\u00f9 grandi successi mondiali\" - Beat\" (Capitan, 83).\nColonne sonore.\nAnche molti film hanno utilizzato la canzone come base musicale, tra questi: \"Sognando la California\" di Carlo Vanzina (1992), \"Forrest Gump\" di Robert Zemeckis (1994), \"Hong Kong Express\" di Wong Kar-wai (1994) dove viene ripetuto ossessivamente per otto volte, \"E mor\u00ec con un felafel in mano\" di Richard Lowenstein (2001), Dragon - La storia di Bruce Lee, \"Le colline hanno gli occhi\" di Alexandre Aja (2006), \"California Dreaming\" di Cristian Nemescu (2008), \"Le avventure di Sammy\" di Ben Stassen (2010), Hotel Artemis (2018) con Jodie Foster, un episodio di \"Jackass\", il programma televisivo statunitense \"Saturday Night Live\" e anche nell'ultimo episodio della seconda serie di \"Californication\". Nel 2019 la cover registrata da Jose Feliciano nel 1968 \u00e8 parte della colonna sonora del film di Quentin Tarantino \"C'era una volta a... Hollywood\" ambientato nella California del 1969."}
{"id": "1356302", "revid": "287204", "url": "https://it.wikipedia.org/wiki?curid=1356302", "title": "Ecco the Dolphin", "text": "Ecco the Dolphin \u00e8 un videogioco pubblicato nel 1993 per console Sega Mega Drive, e in seguito portato ad altri sistemi.\n\u00c8 un videogioco d'azione a scorrimento orizzontale ed \u00e8 stato sviluppato da Novotrade International.\n\"Ecco\" \u00e8 il nome del protagonista, un delfino diverso da tutti gli altri: infatti ha delle strane stelle sulla fronte (composte come quelle della costellazione del delfino), che gli conferiscono una forza e dei poteri che user\u00e0 per superare gli ostacoli.\nLa copertina del gioco \u00e8 realizzata da Boris Vallejo.\nTrama.\nEcco sta nuotando con i suoi amici, e mentre balza fuori dall'acqua per fare una piroetta una tremenda tromba d'aria risucchia gli altri delfini e gran parte dei pesci marini lasciando l'oceano vuoto.\nL'unico sopravvissuto \u00e8 Ecco, che in quel momento si era trovato sbalzato fuori dall'acqua.\nA questo punto il protagonista parte alla ricerca dei suoi amici per poterli salvare.\nEcco dovr\u00e0 superare diversi ostacoli e pericoli marini.\nAlla fine della sua lunga odissea Ecco scoprir\u00e0 che i suoi amici sono stati catturati da una misteriosa specie acquatica, i Vortex, che si nutrono dei poveri cetacei fatti prigionieri.\nPer poter liberare finalmente i suoi compagni Ecco dovr\u00e0 sconfiggere la regina di queste creature, un enorme mostro marino dall'aspetto biomeccanico. In caso di vittoria, nella sequenza finale i delfini salvati si esibiscono in uno spettacolo di nuoto sincronizzato.\nModalit\u00e0 di gioco.\nI comandi principali di Ecco sono il sonar, con il quale pu\u00f2 parlare con gli altri cetacei, interagire con gli \nelementi del gioco e scandagliare le profondit\u00e0 marine, e la \"superspinta\", con la quale pu\u00f2 darsi una spinta ad alta velocit\u00e0 per muoversi agilmente nelle profondit\u00e0 marine o colpire i suoi nemici.\nDurante il gioco Ecco dovr\u00e0 fare attenzione a non finire l'energia e a non far terminare il suo ossigeno, quindi deve spesso tornare a prendere aria in superficie.\nLa longevit\u00e0 pu\u00f2 essere aumentata giocando i livelli segreti (sbloccabili con le apposite password).\nSeguiti.\nIl primo episodio fu seguito da altri successori con trame pi\u00f9 o meno simili.\nRiedizioni.\nIl primo episodio assieme a i due seguiti fu inserito nelle compilation \"Sega Mega Drive Collection\", \"Sega Mega Drive Ultimate Collection\", \"Sega Mega Drive Classic Collection Gold Edition\" e \"Sega Smash Pack\".\nUsc\u00ec nel 2006 su Virtual Console, nel 2007 su Xbox Live, nel 2010 su Steam, nel 2013 sul Nintendo eShop."}
{"id": "1356306", "revid": "6923", "url": "https://it.wikipedia.org/wiki?curid=1356306", "title": "Oscar P\u00e9rez Rojas", "text": "Carriera.\nClub.\nInizia come terzino destro nelle giovanili dell'Atlante, e in occasione dell'infortunio del portiere titolare viene schierato come portiere dopo aver chiarito all'allenatore il suo ruolo.Trasferitosi al Cruz Azul, debutta grazie all'infortunio del titolare Alan Guadarrama, nella partita contemporanea as durante la stagione 1993-94, terminata 0-0. Tornato riserva di portieri come Norberto Scoponi, Carlos Briones e Nicol\u00e1s Navarro, medita il trasferimento al Club Le\u00f3n, ma con l'arrivo di Luis Fernando Tena torna titolare e vince il titolo del 1997.\nQuando il Cruz Azul raggiunge la finale della Copa Libertadores 2001, P\u00e9rez \u00e8 il portiere titolare e si guadagna la titolarit\u00e0 al mondiale di ; dopo questo buon periodo, la sua squadra vive un periodo non brillante in campionato, e P\u00e9rez ne risente perdendo la titolarit\u00e0 in nazionale, ma sia il portiere che la squadra si riprendono. Nonostante aver espresso il desiderio di terminare la carriera al Cruz Azul, nel 2008 si \u00e8 trasferito ai Tigres de la U.A.N.L. per giocare il campionato di Apertura 2008. Dal 2013 \u00e8 al Pachuca, tuttavia il suo cartellino rimane di propriet\u00e0 del Cruz Azul che lo presta di anno in anno.\nHa segnato tre gol nonostante il suo ruolo di portiere, uno di questi con le giovanili della nazionale messicana, uno durante l'Apertura 2006 contro l'Estudiantes Tecos e uno il 29 aprile 2017 al 93' della partita fra il Pachuca e il Cruz Azul, di spalla. La sua bassa statura per il ruolo, solo 172 centimetri, \u00e8 compensata da una grande capacit\u00e0 di salto, grazie alla quale si \u00e8 guadagnato il soprannome di \"Conejo\" (coniglio).\nNazionale.\nConta 55 presenze in Nazionale tra il 1997 e il 2010. Ai Mondiali 2002 gioc\u00f2 quattro partite, e in quelli del 1998 e del 2010 fu un sostituto. Titolare in tutte le partite del Messico ai Mondiali 2010.\nStatistiche.\nPresenze e reti nei club.\n\"Statistiche aggiornate al 17 gennaio 2018.\""}
{"id": "1356315", "revid": "1840984", "url": "https://it.wikipedia.org/wiki?curid=1356315", "title": "Iveco Stralis", "text": "L'Iveco Stralis \u00e8 un autocarro e trattore stradale prodotto da Iveco a partire dal 2002 per sostituire l'Eurostar e l'Eurotech.\nCopre la gamma al di sopra delle 18 tonnellate fino ai limiti dei pesi autorizzati, 44t in Italia, 90t per i road train in Australia.\nNel 2003 e nel 2013 (con il modello denominato \"Hi-Way\") ha vinto il premio \"International Truck of the Year\".\nNel 2007 debutta il restyling il quale avr\u00e0 uno spazio maggiore in cabina, branda pi\u00f9 ampia, ed un nuovo frontale.\nNel 2012 debutta una nuova versione dello Stralis, denominata \"Hi-Way\" che oltre ad un nuovo frontale avr\u00e0 gli interni completamente rinnovati e nuove motorizzazioni Euro 6.\nDal 2012 viene fabbricato nello stabilimento Iveco di Madrid.\nNel 2016 debutta una nuova versione, denominata Stralis XP, subito seguita dalla versione alimentata a gas naturale, denominata Stralis NP (\"Natural Power\").\nIl contesto.\nLa gamma Stralis viene fabbricata negli stabilimenti Iveco di Spagna, Brasile, Argentina, Australia e Cina. Esiste una versione particolare col \"musone\" per l'Australia ed il Brasile chiamata Powerstar. Una versione simile viene anche assemblata in Olanda chiamata Iveco Strator.\nLo Stralis ha subito varie modifiche nel corso della sua produzione. La prima serie (dal 2002 al 2004) disponeva delle stesse maniglie dell'Eurostar, le bocchette dell'aria sul cofano erano coperte da un'unica griglia e anche gli interni erano differenti. La branda superiore era a un solo pezzo (a differenza della seconda e terza serie in cui era sdoppiata, per conferire maggior ampiezza all'interno della cabina). Nella seconda serie (dal 2004 al 2006) sono state cambiate le maniglie e alla griglia delle bocchette dell'aria sono stati aggiunti degli inserti in metallo di colore nero. La terza serie (dal 2006 al 2007) risente di forti modifiche: il telaio di serie \u00e8 grigio scuro (nelle serie precedenti era utilizzato il classico \"Rosso Iveco\"), gli specchietti sono completamente differenti (oltre alla forma sono state cambiate le disposizioni, sia a destra sia a sinistra c'\u00e8 lo specchietto supplementare che permette di vedere il IV quadrante, rendendo precise le manovre), il parasole \u00e8 pi\u00f9 robusto, costruito non pi\u00f9 da un solo pezzo ma bens\u00ec di tre pezzi.\nAnche i motori sono stati modificati: eliminati gli Euro 3 sono entrati in commercio prima gli Euro 4 e poi gli Euro 5.\nNel 2007 lo Stralis ha avuto alcune modifiche riguardanti il motore e la cabina, che \u00e8 stata ingrandita, inoltre \u00e8 stato effettuato un leggero lifting nel frontale.\nViene venduto in configurazione 4x2, 6x2 e 6x4 cio\u00e8 a due o tre assi di cui uno o due di trazione; per quanto riguarda le versioni trattore stradale sono disponibili passi tra i 3.650 e i 3.800 mm, per le versioni autocarro passi da 3.800 sino a 6.700\u00a0mm.\nI propulsori disponibili, denominati \"Cursor\", hanno una cilindrata di 7.790 cm3 in configurazione da 6 cilindri in linea e potenze tra i 310 e i 360 CV per quanto riguarda le versioni di entrata. Sono disponibili anche le versioni da 10.300 e 12.880\u00a0cm3 con potenze comprese tra i 420 e i 570 CV.\nIl cambio manuale \u00e8 a 16 rapporti (disponibile anche a 9 per le versioni minori) mentre il cambio automatizzato \u00e8 a 12 marce, inoltre per i veicoli destinati ad un utilizzo con frequenti arresti e partenze \u00e8 disponibile un cambio automatico a 6 rapporti.\nEsiste anche una versione da corsa che partecipa alla F\u00f3rmula Truck."}
{"id": "1356316", "revid": "1516087", "url": "https://it.wikipedia.org/wiki?curid=1356316", "title": "Giovanna di Holstein-Gottorp", "text": "Nacque a Gottorp, figlia di Cristiano Augusto, Duca di Holstein-Gottorp e Albertina Federica di Baden-Durlach. Fu la Reggente di Anhalt-Zerbst dal 1747 al 1752 per la minore et\u00e0 del figlio, Federico Augusto.\nMatrimonio e discendenza.\nA 16 anni si spos\u00f2 con Cristiano Augusto di Anhalt-Zerbst (1690 \u2013 1747) e and\u00f2 a vivere nella desolata Stettino, ai confini della Pomeriana, dove il marito si trovava di stanza con il suo reggimento.\nDiede alla luce cinque figli:\nLa cura dei figli.\nIl principe regnante di Anhalt-Zerbst, cugino di Cristiano Augusto, sembrava non potesse avere figli e suo fratello maggiore Ludovico era scapolo. Ci\u00f2 significava che se Giovanna avesse dato al marito un figlio maschio, la loro posizione sarebbe certamente cambiata e avrebbero potuto finalmente lasciare la noiosa Stettino.\nOssessione di Giovanna divenne allora quella di dare ai suoi figli un futuro pi\u00f9 dignitoso di quello che era toccato a lei, nonostante fosse pronipote del re Federico III di Danimarca, costretta a sposare un uomo di rango inferiore. Periodicamente raggiungeva quindi la corte di Federico Guglielmo I di Prussia per mantenere relazioni e contatti importanti per la sua causa.\nSia Sofia che Guglielmo per\u00f2 furono fonti di ansia: la prima, gi\u00e0 non bella di viso, soffriva di una grave scoliosi; il secondo invece aveva una gamba atrofizzata. Per la figlia, Giovanna si rivolse segretamente ad un boia che consigli\u00f2 di stringere attorno alla schiena della bambina un bustino strettissimo. Per l'adorato figlio maschio invece fu tentato di tutto ma senza successo. I bagni termali a cui era sottoposto ebbero come esito quello di farlo ammalare e indebolire sempre di pi\u00f9 finch\u00e9 mor\u00ec. Per Giovanna fu un duro colpo in quanto fin dalla nascita Guglielmo fu il figlio prediletto.\nAlla morte del principe di Anhalt-Zerbst, Ludovico di Anhalt-Zerbst gli succedette e, a sua volta, nomin\u00f2 suo erede il nipote Federico. La famiglia di Giovanna si trasfer\u00ec quindi a Zerbst.\nIl matrimonio di Sofia.\nQuando suo fratello Adolfo Federico fu incoronato re di Svezia, Giovanna inizi\u00f2 ad accarezzare l'idea di poter far sposare la figlia ad un partito di alto lignaggio. Le sue speranze divennero realt\u00e0 quando l'imperatrice Elisabetta di Russia scelse la giovane Sofia come moglie per il nipote e suo erede Carlo Ulrico, futuro Pietro III di Russia.\nMadre e figlia partirono allora per Mosca. Qui Sofia dovette convertirsi alla fede ortodossa e cambi\u00f2 nome in Caterina. Giovanna, che all'inizi\u00f2 fu accolta con tutti gli onori dall'imperatrice, successivamente venne messa sempre pi\u00f9 in disparte e venne fatta allontanare dalla figlia, il cui rango a corte invece era ormai quasi pari alla zarina.\nGiovanna volle comunque rimanere alla corte almeno fino al matrimonio della figlia. Trov\u00f2 ospitalit\u00e0 presso il principe e la principessa di Assia-Homburg. A corte per\u00f2 le voci la davano come amante del conte Beckij e vennero inoltre a galla le sue trame cospiratrici ai danni di Elisabetta, la quale minacci\u00f2 di rispedire in Germania madre e figlia.\nDopo il matrimonio tra Caterina e Pietro, Giovanna fu mandata via e fu vietato a madre e figlia perfino di mantenere rapporti epistolari, ma Caterina riusc\u00ec comunque a inviare clandestinamente alcune lettere.\nDivenuta vedova, Giovanna and\u00f2 a vivere a Parigi."}
{"id": "1356319", "revid": "767487", "url": "https://it.wikipedia.org/wiki?curid=1356319", "title": "Tot\u00f2 all'inferno", "text": "Tot\u00f2 all'inferno \u00e8 un film del 1955 diretto da Camillo Mastrocinque. Fu il primo film di Tot\u00f2 diretto da Mastrocinque.\nTrama.\nAntonio Marchi, disoccupato depresso, tenta pi\u00f9 volte il suicidio finch\u00e9 annega accidentalmente in un fiume e si ritrova all'inferno. Qui viene riconosciuto come reincarnazione di Marc'Antonio e viene spinto da Belfagor tra le braccia della bella Cleopatra, che fa parte del girone dei Lussuriosi per benevolenza del Diavolo, invece di trovarsi nel girone dei Violenti. L'incontro tra i due viene malvisto proprio da Satana, geloso della donna, cos\u00ec Tot\u00f2, per sfuggire alla sua ira, scappa nuovamente sulla Terra, trovandosi coinvolto in vicende improbabili. Prima finisce in un gruppo di pseudo esistenzialisti, poi costretto a fare il rapinatore, a sposare una ragazza siamese e infine a fingersi pazzo. Alla fine delle sue peripezie ricade comunque negli inferi e ivi condannato ad una pena atroce, salvo poi risvegliarsi all'improvviso: il pover'uomo non era morto cadendo nel fiume ma era solamente rimasto intontito per la caduta ed aveva sognato.\nAmbientazione.\nL'ambiente dell'Oltretomba nel film \u00e8 stato riadattato in maniera completamente napoletana.\nQuando Tot\u00f2 giunge all'Inferno si trova davanti alla figura oscura del traghettatore di anime Caronte, personaggio gi\u00e0 presente nella mitologia greca, ma reso ancor pi\u00f9 famoso da Dante Alighieri nel Canto III del suo \"Inferno\". Giunto nell'Oltretomba vero e proprio, Tot\u00f2 si incontra con un amico, morto vent'anni prima, che gli spiega come vada la situazione nel Profondo Abisso. Come nella \"Divina Commedia\" di Dante, l'Inferno \u00e8 suddiviso in gironi, cerchi e bolge e soprattutto vi \u00e8 una netta separazione e differenza tra i dannati e diavoli delle bolge del Nord e quelli del Sud. E come nell'Italia dei tempi nostri l'odio tra i due gruppi \u00e8 talmente grande che spesso litigano tra loro, per non parlare delle risse che si creano durante la collocazione \"in gironi\" delle partite di calcio, afferma l'amico a Tot\u00f2. Successivamente un'altra citazione del film \u00e8 tratta dalla storia reale di Marco Antonio, soldato romano e della regina egiziana Cleopatra, amante di Giulio Cesare.\nUna curiosit\u00e0 nell'ambientazione \u00e8 data dall'alternanza nell'uso del bianco e nero per le scene di vita reale e la pellicola colori per le scene ambientate nell'inferno."}
{"id": "1356320", "revid": "119910924", "url": "https://it.wikipedia.org/wiki?curid=1356320", "title": "Montefluos", "text": "La Montefluos S.p.A., abbreviazione di Montedison Fluorurati, \u00e8 stata la controllata dell'Ausimont (gruppo Montedison) operante nel settore della produzione e della commercializzazione dei prodotti fluorurati e ossigenati.\nNacque ufficialmente nel 1983 e ricevette in affitto, dall'Ausimont, la gestione del settore del cloro e dei derivati del fluoro, degli ossigenati, degli additivi per i polimeri e degli isolanti. \nNel 1991 la Montefluos venne incorporata definitivamente nella stessa Ausimont."}
{"id": "1356321", "revid": "125137194", "url": "https://it.wikipedia.org/wiki?curid=1356321", "title": "Volto Santo di Sansepolcro", "text": "Il Volto Santo di Sansepolcro \u00e8 una grande statua lignea di Cristo crocifisso risalente al VIII-IX secolo e conservata nella Basilica Cattedrale di Sansepolcro. Insieme al Volto Santo di Lucca rientra tra quelle immagini definite acheropite. La festa liturgica ricorre l'ultima domenica dell'anno liturgico, solennit\u00e0 di Ges\u00f9 Cristo Re dell'Universo. In quest'occasione l'antico simulacro viene rivestito di abiti regali.\nTradizioni e leggende.\nCome spesso accade per immagini molto antiche e molto venerate, anche nel caso del Volto Santo di Sansepolcro non mancano le narrazioni leggendarie circa la sua origine o alcuni fatti particolari della sua storia. Si narra, ad esempio, che il volto sia scolpito a parte rispetto al resto del corpo e che raffiguri il vero volto del Cristo. Alcune versioni attribuiscono la scultura al discepolo Nicodemo, di cui parla il Vangelo di Giovanni (3, 1-21; 7, 45-51; 19, 39-42): \u00e8 la nota leggenda leobiniana, comune anche al Volto Santo di Lucca.\nAltro fatto leggendario \u00e8 la donazione del Volto Santo alla pieve di Santa Maria in Sansepolcro da parte della famiglia Cattani nel 1405. Studi recenti hanno infatti dimostrato che la scultura era nella pieve gi\u00e0 nell'anno 1336.\nInfine, una terza leggenda, dal carattere pi\u00f9 municipalistico, parla di un tentativo di furto nell'anno 1440, commissionato dai canonici della cattedrale di Citt\u00e0 di Castello, dai quali dipendeva la chiesa. I ladri, prezzolati dai canonici, sarebbero riusciti a rubare il Volto Santo, ma una volta giunti a Citt\u00e0 di Castello dal sacco avrebbero visto uscire solo un'umida e densa nebbia che, da allora, \u00e8 uno dei flagelli della citt\u00e0.\nStoria.\nFino al 1771 si trovava nella pieve di Santa Maria, poi intitolata a Sant'Agostino nel XVIII secolo, dove \u00e8 documentato dal 1336 (prima data al momento nota) e nella quale gi\u00e0 nel 1343 esisteva una confraternita detta delle Laudi del Volto Santo. Nel corso del XIV secolo la devozione al Volto Santo si diffonde anche tra personalit\u00e0 non originarie di Sansepolcro, ma che con la citt\u00e0 hanno rapporti: nel 1399 Francesco Gonzaga, collaboratore militare e cognato di Carlo Malatesti, signore di Sansepolcro, dona al Volto Santo un calice d'argento.\nNella pieve il Volto Santo \u00e8 custodito in una cappella apposita, gestita da un'opera, che nel 1465 viene esentata da tutti i dazi comunali. La devozione al Volto Santo si diffonde anche in alcune localit\u00e0 del contado di Sansepolcro: nel 1472, ad esempio, Pietro del fu Giovanni della villa di San Pietro lascia 20 soldi all'opera del Volto Santo.\nNel XVI secolo si form\u00f2 una nuova confraternita con lo scopo di promuovere la devozione al Volto Santo.\nTraslato nella Cattedrale nel 1771 a motivo dei lavori di rifacimento dell'antica pieve, il Volto Santo \u00e8 divenuto uno dei simboli della citt\u00e0. Il 21 settembre 1777 viene scoperto solennemente per la visita del granduca Pietro Leopoldo di Toscana.\nNel 1901 la diocesi di Sansepolcro celebr\u00f2 un anno di festeggiamenti in onore del Volto Santo. Nel corso dei lavori di restauro della Cattedrale condotti negli anni 1934-1943 \u00e8 stato traslato dall'altare maggiore alla cappella terminale della navata sinistra, appositamente costruita per iniziativa del vescovo Pompeo Ghezzi, un tempo detta Cappella del Santissimo Sacramento e oggi detta Cappella del Volto Santo.\nL'ultimo restauro, sviluppatosi tra 1984 e 1989, ha favorito una migliore conoscenza e datazione dell'opera e una riappropriazione da parte della citt\u00e0 di un grande capolavoro Medievale \" il Volto Santo di Borgo San Sepolcro, il Cristo ligneo pi\u00f9 Antico del Mondo. Il Volto Santo, ad esempio, \u00e8 stato riprodotto nelle croci pettorali dei vescovi Giacomo Babini nel 1987, Gualtiero Bassetti nel 1998 e Riccardo Fontana nel 2009 e una sua riproduzione \u00e8 stata donata al patriarca di Gerusalemme da una delegazione della diocesi nel gennaio 2010. Inoltre, sue riproduzioni sono presenti anche nel santuario di Santa Maria delle Grazie di Citt\u00e0 di Castello, collocata nel 2010 su di una croce da altare, e nella cattedrale di Arezzo (collocata nel 2011 su di una croce astile).\nLe confraternite del Volto Santo.\nUna compagnia laicale nata con lo scopo di curare la devozione al Volto Santo, anche con il canto delle laudi, esiste gi\u00e0 nel 1343, con sede presso la pieve di Santa Maria; probabilmente questa prima confraternita si estingue a seguito della peste del 1348, perch\u00e9 dopo tale anno non se ne ha pi\u00f9 menzione nei documenti.\nNel 1565 il nobile Simone Giovanni Nomi promuove la fondazione di una nuova Compagnia del Volto Santo alla quale, nel 1571, lo statuto del comune di Sansepolcro assegna l'obbligo di aiutare i malati di mali incurabili e di soccorrerli nelle loro necessit\u00e0. La sede della compagnia \u00e8 in un oratorio posto al di sopra della cappella del Volto Santo; la compagnia \u00e8 governata da un priore, un sottopriore, due camerlenghi, uno scrivano e un cassiere. I confratelli si impegnano anche nella celebrazione della festa del Volto Santo nel mese di novembre, nella festa del Salvatore. Nei primi anni, come risulta dalla visita pastorale del vescovo Niccol\u00f2 Tornabuoni del 1568, la vita della compagnia scorre tranquilla e con profitto, ma gi\u00e0 nel 1593 lo stesso mons. Tornabuoni nota un certo rilassamento nella pratica religiosa e caritativa dei confratelli, ormai ridotto a 20. Nel tempo l'attivit\u00e0 dei confratelli diventa sempre pi\u00f9 sporadica e anche le entrate si riducono tanto che nel 1687 la compagnia viene soppressa dal vescovo di Sansepolcro perch\u00e9 ormai la sola testimonianza della sua esistenza si era ridotta alla partecipazione del gonfalone alle processioni.\nIl restauro degli anni 1984-1989 e il successivo sviluppo degli studi.\nUn recente restauro (1984-1989) ha rivelato che la statua conserva una stupenda policromia in eccezionale stato di conservazione del XII secolo. L'analisi del carbonio 14 daterebbe il cristo ligneo addirittura all'epoca Carolingia, facendone il pi\u00f9 antico al Mondo, forse ultimo superstite della classe di \"Crocifissi\" che \"tradizionalmente\" si considerano derivati dal Volto Santo di Lucca.\nDopo il restauro, la scultura \u00e8 stata esposta in due mostre a Roma (\"Il Volto di Cristo\", 2000-2001) e ad Arezzo (\"La bellezza del sacro\", 2002-2003) ed \u00e8 stata studiata in occasione dei convegni di Engelberg (2000) e Lucca (2001).\nLa critica storico-artistica e la questione delle origini.\nQuanto emerso dal restauro ha sollevato l'attenzione degli studiosi, a motivo della riconosciuta antichit\u00e0 dell'opera, probabilmente pi\u00f9 antica anche della citt\u00e0 dove attualmente si conserva.\nPrime riflessioni in tal senso sono venute da Anna Maria Maetzke, che, valorizzando i risultati del restauro, ha indicato il Volto Santo come la \u00abscultura monumentale pi\u00f9 antica di tutto il Medioevo occidentale\u00bb: prima ha proposto una provenienza \u00abda un nobile ambiente carolingio di corte o quantomeno dall'ambito di qualche grande monastero di fondazione imperiale\u00bb, poi ha formulato un'ipotesi sull'origine che si basa su un documento, di cui non \u00e8 stata fornita indicazione del luogo di conservazione, secondo il quale il 4 giugno 1179 sarebbe avvenuta la cessione di un crocifisso tunicato a non meglio precisati \"fratres\" de Luca ad un altrettanto imprecisato \"Burgus Arretii\".\nLa proposta non ha mancato di suscitare interrogativi, prudentemente avanzati da Paola Refice e Antonino Caleca.\nNel 2012 la celebrazione del millenario della cattedrale e della citt\u00e0 ha offerto ad Andrea Czortek e ad Alessio Monciatti l'occasione per riflettere sulla presenza del Volto Santo nella pieve, inserendola nel contesto storico due-trecentesco, all'interno del quale la scultura diventa un \u00abpolarizzatore cultuale a favore della Pieve\u00bb.\nLa visita di papa Benedetto XVI.\nDomenica 13 maggio 2012, in occasione dell'anno in cui la citt\u00e0 di Sansepolcro ricorda il millennio della propria origine, papa Benedetto XVI ha fatto visita alla Basilica Cattedrale fermandosi in preghiera di fronte al Volto Santo e, in ricordo della visita, gli \u00e8 stata donata una riproduzione in argento del Crocifisso miracoloso."}
{"id": "1356331", "revid": "118964254", "url": "https://it.wikipedia.org/wiki?curid=1356331", "title": "If You Can Believe Your Eyes and Ears", "text": "If You Can Believe Your Eyes and Ears \u00e8 l'album che ha visto debuttare i The Mamas &amp; the Papas nel febbraio 1966.\nL'album ha raggiunto la prima posizione nella Billboard 200 e con \"Monday, Monday\" il gruppo ottenne la prima posizione nella classifica statunitense Billboard Hot 100 per tre settimane e quella canadese per due, la seconda posizione in Austria ed Olanda e la quinta in Norvegia, vincendo il Grammy Award come \"Rock &amp; Roll Group Performance\" 1967.\nNel 2003, Rolling Stone lo ha inserito al 112\u00ba posto nella sua Lista dei 500 migliori album.\nFormazione.\nMusicisti aggiunti\nNote aggiuntive"}
{"id": "1356333", "revid": "339392", "url": "https://it.wikipedia.org/wiki?curid=1356333", "title": "Saint Lucia Football Association", "text": ""}
{"id": "1356337", "revid": "1845521", "url": "https://it.wikipedia.org/wiki?curid=1356337", "title": "Calendario bizantino", "text": "Il calendario bizantino fu in uso nell'impero bizantino dal 312 per volere dell'imperatore romano Costantino I (306-337). Esso continu\u00f2 a essere utilizzato anche dopo la caduta di Costantinopoli, in Russia, fino al 1699.\nStruttura.\nIl calendario bizantino ricalcava il calendario giuliano, in uso nell'Impero romano, differenziandosi solo per la data d'inizio dell'anno e la numerazione degli anni.\nL'anno iniziava il 23 settembre, dal 462 \"Anno Salutis\" il 1\u00ba settembre (da notare che tuttora in Sardegna il mese di settembre in lingua sarda \u00e8 chiamato \"Cabudanni\", un chiaro caso di eredit\u00e0 culturale della dominazione bizantina nell'isola) e finiva il 31 agosto.\nLa numerazione degli anni iniziava da quella che secondo i bizantini era la data della creazione: l'anno 0 bizantino iniziava il 1\u00ba settembre del 5509 a.C. \nQuindi, ad esempio, la caduta di Costantinopoli (29 maggio 1453) avvenne secondo il calendario bizantino nell'anno 6961, mentre nel settembre 2020 \u00e8 iniziato l'anno bizantino 7529. Per ottenere l'anno bizantino da quello giuliano o gregoriano occorre aggiungere 5508 per le date fino al 31 agosto, 5509 per quelle dal 1\u00ba settembre in poi: infatti, tenendo conto che nella numerazione basata sulla nascita di Cristo non esiste l'anno zero (si passa direttamente dall'1 a.C. all'1 d.C.), l'anno 1 d.C. corrisponde agli anni bizantini 5509-5510.\nDopo l'introduzione del calendario gregoriano, tra quest'ultimo e il calendario bizantino vi \u00e8 uno sfasamento di date che attualmente \u00e8 di tredici giorni, come tra i calendari gregoriano e giuliano. Quindi il capodanno bizantino (1\u00ba settembre) cade il 14 settembre del calendario gregoriano.\nNel calendario bizantino vi erano dei periodi lunghi quindici anni che erano chiamati indizioni.\nUso.\nIl calendario bizantino entr\u00f2 in uso nel 312 nell'impero romano, ma gi\u00e0 sappiamo che alla met\u00e0 del VI secolo a Roma venne rimosso, cos\u00ec fu anche in molte parti dell'Occidente, ma non in tutte.\nMentre in Oriente questo calendario venne continuamente usato, anche dopo la caduta di Costantinopoli (29 maggio 1453), sappiamo che nell'impero russo il calendario venne abolito nel 1699 da Pietro I il Grande (1682-1725), che gli prefer\u00ec il calendario giuliano, visto il suo programma di occidentalizzazione del suo impero."}
{"id": "1356342", "revid": "1524446", "url": "https://it.wikipedia.org/wiki?curid=1356342", "title": "P\u00e4rnu Jalgpalliklubi Vaprus", "text": "Il P\u00e4rnu Jalgpalliklubi Vaprus, comunemente noto come Vaprus P\u00e4rnu oppure Vaprus (in italiano \"Coraggio\"), \u00e8 una societ\u00e0 calcistica estone con sede nella citt\u00e0 di P\u00e4rnu. Milita in Meistriliiga, la massima serie del campionato estone.\nStoria.\nGli inizi.\nIl club, originariamente polisportivo, venne fondato nel 1922 col nome di Vaprus P\u00e4rnu come proseguimento della precedente societ\u00e0 di ginnastica \"P\u00e4rnu Karskusselts\" e fu attivo soprattutto a livello locale (partecip\u00f2 al campionato nazionale solo nel 1928). Nel 1937 si fuse con altre societ\u00e0 concittadine diventando Kalev P\u00e4rnu e due anni pi\u00f9 tardi disput\u00f2 l'ultima edizione della Eesti meistrid, classificandosi all'ultimo posto.\nPeriodo sovietico.\nNegli anni sotto l'Unione Sovietica il Kalev P\u00e4rnu fu una delle principali squadre del Campionato della R.S.S. d'Estonia, al quale partecip\u00f2 ininterrottamente dal 1948 al 1967. Dal 1973 torn\u00f2 stabilmente nel torneo e cambi\u00f2 il proprio nome in Kalakombinaat P\u00e4rnu nel 1977. Nel 1981 vinse la Coppa d'Estonia e biss\u00f2 il successo l'anno seguente. \nNel 1985, dopo la fusione coi concittadini del MEK, fu rinominato Kalakombinaat-MEK P\u00e4rnu; in quello stesso anno vinse per la prima volta il campionato. In seguito conquist\u00f2 altre due coppe nel 1988 e 1990.\nPeriodo estone: anni novanta.\nCon la fondazione del campionato nazionale estone, la squadra divenne Jalgpalliklubi (JK) P\u00e4rnu e fu ammesso alla prima stagione di Meistriliiga, che concluse all'ottavo posto senza iscriversi l'anno successivo.\nRipart\u00ec dalla II Liiga (terza serie), ottenendo subito la promozione in Esiliiga e nel 1993 cambi\u00f2 nuovamente in JK Kalev P\u00e4rnu. L'anno dopo arriv\u00f2 al primo posto e fu promossa in Meistriliiga, dove rimase per due stagioni prima di retrocedere. Nel 1995 torn\u00f2 a chiamarsi JK P\u00e4rnu.\nAnni duemila.\nRifondato nel 1999 come P\u00e4rnu JK Vaprus, milit\u00f2 negli anni successivi tra la III Liiga e la II Liiga, mentre prese parte alle serie maggiori il Levadia P\u00e4rnu. Nel 2003 lo stesso Levadia P\u00e4rnu, dopo una breve esperienza in Meistriliiga, si fuse col Vaprus, il quale pot\u00e9 tornare a disputare il campionato di Esiliiga, ma retrocesse subito in terza serie. Dal 2004 al 2006 il Vaprus risal\u00ec in due anni dalla II Liiga alla Meistriliiga, partecipando alla massima serie fino al 2008.\nAnni duemiladieci.\nNel marzo del 2011 il Vaprus si fuse con altre due squadre di P\u00e4rnu e fu rinominato P\u00e4rnu Linnameeskond. Al termine della stagione 2012 retrocesse in Esiliiga B, per poi essere promosso nuovamente in Esiliiga la stagione successiva. Concluse l'Esiliiga 2014 al 3\u00ba posto dietro le seconde squadre di Flora e Levadia, tornando cos\u00ec in Meistriliiga dopo sei anni di assenza.\nHa terminato la stagione 2015 all'ottavo posto, assicurandosi la permanenza in massima serie dopo un campionato incerto.\nNel 2016 il P\u00e4rnu si classifica nono con appena 17 punti in tutto il campionato, lontano oltre venti punti dall'ottavo posto e davanti solo al Tarvas Rakvere, col quale ha conquistato dieci dei punti totali. Lo spareggio promozione/retrocessione contro il Maardu, comunque, si risolve con una doppia vittoria (1-5 in trasferta e 4-3 in casa) che fa rimanere la squadra in Meistriliiga.\nNel 2017 riprende lo storico nome di Vaprus P\u00e4rnu, ma i risultati in campo non migliorano: in tutto il campionato totalizza solo 8 punti, inanellando peraltro una serie di sedici sconfitte consecutive a fine stagione. Tuttavia evita l'ultimo posto per la retrocessione d'ufficio del Kalev Sillam\u00e4e per problemi finanziari, e in seguito ottiene la permanenza in Meistriliiga senza passare dallo spareggio, in quanto l'annuncio dell'incorporazione del FCI Tallinn nel Levadia Tallinn ha indotto la EJL ad annullare la disputa dello spareggio promozione/retrocessione tra il Vaprus P\u00e4rnu e il Kalev Tallinn, ed entrambe le squadre sono ammesse alla Meistriliiga 2018. Ma anche in questa stagione il Vaprus si classifica all'ultimo posto, con 13 punti all'attivo, e retrocede in Esiliiga.\nInizia l'Esiliiga 2019 come squadra favorita per la promozione, ma non riesce a tenere il passo del TJK Legion e quindi ripiega sul piazzamento utile per lo spareggio, che infine conquista col 3\u00ba posto dietro a TJK Legion e Flora Tallinn Under-21. Allo spareggio promozione/retrocessione si scontra col Kuressaare, da cui viene sconfitto con un complessivo 5-3 (vittoria 1-4 in trasferta e sconfitta 1-2 in casa).\nAnni duemilaventi.\nIn Esiliiga 2020 il Vaprus P\u00e4rnu \u00e8 capolista fin dalle prime partite e mantiene il primo posto per tutta la stagione, insidiato solo dal che tiene aperti i giochi fino alla penultima giornata, quando il Vaprus conquista matematicamente la vittoria del campionato e la promozione in Meistriliiga, tornando cos\u00ec in massima serie dopo due anni.\nDisputa la Meistriliiga 2021 stanziando sempre in bassa classifica, nelle fasi finali della stagione regolare viene superato dal e scivola all'ultimo posto, dopodich\u00e9 la retrocessione \u00e8 sancita gi\u00e0 alla terzultima giornata.\nStatistiche.\nPartecipazioni ai campionati.\nLe statistiche comprendono le stagioni a partire dal 1992, anno della fondazione del campionato estone.\nOrganico.\nRosa 2016.\n\"Aggiornata a luglio 2016\""}
{"id": "1356344", "revid": "339392", "url": "https://it.wikipedia.org/wiki?curid=1356344", "title": "P\u00e4rnu Vaprus", "text": ""}
{"id": "1356345", "revid": "33689", "url": "https://it.wikipedia.org/wiki?curid=1356345", "title": "Turgon (Sovrintendente)", "text": ""}
{"id": "1356350", "revid": "188116", "url": "https://it.wikipedia.org/wiki?curid=1356350", "title": "Sofis", "text": ""}
{"id": "1356354", "revid": "30300", "url": "https://it.wikipedia.org/wiki?curid=1356354", "title": "Ocnele mari", "text": ""}
{"id": "1356358", "revid": "6923", "url": "https://it.wikipedia.org/wiki?curid=1356358", "title": "Gruppo C", "text": "Nell'ambito degli sport automobilistici gestiti dalla FIA, il Gruppo C \u00e8 stato una categoria di autovetture da corsa nella quale gareggiavano sport prototipi coup\u00e9 e venne introdotta nel 1982, assieme al Gruppo A per le automobili da turismo ed il Gruppo B per GT sportive.\nFu istituita per sostituire sia il Gruppo 5 (automobili coup\u00e9 come la Porsche 935) che il Gruppo 6 (sport prototipi aperti come la Alfa Romeo 33TT12). Il regolamento tecnico di Gruppo C venne utilizzato nel Campionato Mondiale Sportprototipi come classe regina e nelle altre corse di sport-prototipi intorno al globo. L'anno finale di questa categoria fu il 1993.\nContesto.\nDurante gli anni del dominio Porsche nel Mondiale Marche, che era stato riservato alle vetture del Gruppo 5 a partire dal 1976, nacque da pi\u00f9 parti l'esigenza di una nuova serie di classi di vetture da competizione per risollevare l'interesse del pubblico e degli organizzatori, sempre pi\u00f9 annoiati da gare che erano diventate uno scontro in casa tra gli uomini di Stoccarda e le scuderie loro clienti.\nTale processo port\u00f2 alla classificazione alfabetica dei gruppi a partire dalla stagione 1982, in luogo della precedente suddivisione numerica: per le sportprototipo fu creato il Gruppo C e il suo regolamento tecnico fu una sintesi dei contributi della FIA, il cui presidente Jean-Marie Balestre spinse a partire dal 1978 per il cambio regolamentare, l'ACO, che sostenne il concetto di limitare le prestazioni mediante il controllo dei consumi, gli uomini delle case costruttrici, che non vollero legami con le vetture di serie (per ampliare i possibili concorrenti) e il pilota e giornalista Paul Fr\u00e8re, sostenitore della necessit\u00e0 di auto da corsa dotate di una maggiore efficienza e da molti considerato il \"padre\" della categoria, che seppe amalgamare tutte queste spinte.\nRegolamento tecnico.\nPer vettura di Gruppo C si intende: automobile coup\u00e9 biposto costruita all'unit\u00e0, destinata alle corse in circuito, la cui cilindrata non ha un'incidenza.\nLe dimensioni di un prototipo sono le seguenti: lunghezza massima 480\u00a0cm, larghezza massima 200\u00a0cm, mentre l'altezza va da un minimo di 100\u00a0cm a un massimo di 110\u00a0cm (al vertice del parabrezza). Il peso minimo senza combustibile da parte sua \u00e8 fissato a 800\u00a0kg.\nPer quanto riguarda il motore, deve provenire da un produttore che ha costruito vetture approvate in \"Gruppo A\" (turismo di grande produzione) o \"Gruppo B\" (Gran turismo). .\nLa capacit\u00e0 massima di combustibile stivato nel serbatoio \u00e8 di 100 litri, il limite sul consumo di carburante \u00e8 di 60 litri ogni 100\u00a0km (35 litri per il C-Junior/C2), a seconda del tipo di gara (500\u00a0km, 1000\u00a0km, 12 ore o 24 ore) vi \u00e8 un numero massimo di rifornimenti consentiti (a Le Mans massimo 24 nell'arco della corsa).\nSul piano puramente aerodinamico, l'effetto suolo \u00e8 limitato dall'esistenza sotto l'automobile di una superficie piana di 80\u00a0cm di lunghezza e di 100\u00a0cm di larghezza posizionata subito dopo l'asse anteriore. Bisogna anche precisare che nessuna parte sospesa pu\u00f2 trovarsi pi\u00f9 in basso di questo piano di riferimento.\nLe porte sono due, devono avere una larghezza minima di 50\u00a0cm e una altezza minima di 30\u00a0cm. L'abitacolo per due persone affiancate non \u00e8 poi cos\u00ec grande poich\u00e9 la sua larghezza minima all'altezza dei gomiti \u00e8 di 130\u00a0cm.\nPer finire, se il diametro delle ruote \u00e8 libero, la loro larghezza massima (ruota completa) non deve eccedere i 16 pollici, cio\u00e8 40,64\u00a0cm.\nNaturalmente, queste norme stabilite nel 1982 evolveranno nel corso delle stagioni e secondo criteri diversi.\nClassi C1 e C2.\nIn un contesto che vedeva da una parte grandi costruttori e grosse squadre, che gareggiavano per la vittoria assoluta investendo per questo consistenti risorse economiche, e dall'altra piccole squadre private con a disposizione budget di minore entit\u00e0, le quali schieravano prototipi meno estremizzati spesso guidati da gentleman driver e che gareggiavano per risultati pi\u00f9 modesti, allo scopo di favorire la partecipazione alla categoria soddisfacendo le esigenze sia dei grandi costruttori sia delle piccole squadre private, il Gruppo C venne suddiviso in due classi di prototipi: la \"C\" (dal 1984 \"C1\") e \"C-Junior\" (poi \"C2\").\nNella classe C1 si confrontavano le grandi scuderie, che nel corso degli anni schierarono prototipi sempre pi\u00f9 prestanti con inevitabili aumenti dei costi.\nLa classe C2 (originalmente chiamata C Junior) era concepita per le squadre private ed i piccoli costruttori, la normativa tecnica di questi prototipi era sostanzialmente la stessa delle C1, a parte il peso minimo fissato a 700\u00a0kg e ulteriori limiti al consumo di combustibile, massimo 35 litri ogni 100\u00a0km. La maggior parte dei prototipi C2 utilizzavano motori come: V8 Cosworth DFL, 6 cilindri in linea BMW e V6 Rover, anche se i primi due titoli furono appannaggio delle Alba con motore \"CARMA\" 4 cilindri turbo.\nLe vetture delle squadre: \"Alba\", \"Tiga\", \"Spice\" ed \"Ecurie Ecosse\", erano fra le pi\u00f9 competitive in questa classe minore. Il basso costo di queste automobili, port\u00f2 al loro utilizzo persino nei campionati nazionali, quale il campionato inglese BRDC C2, che fu di breve durata.\nStoria.\nLa \"C\" potrebbe anche essere interpretata come \"consumo\", poich\u00e9 la FIA cre\u00f2 una formula che limitava la quantit\u00e0 di combustibile che un'automobile poteva utilizzare durante la corsa, invece di porre vincoli, come spesso accade, alla cilindrata massima. La FIA sperava che questo impedisse ai grandi costruttori di concentrarsi solamente sullo sviluppo del motore, come avvenne verso la fine degli anni settanta, quando Porsche, Alfa Romeo e Lancia dominarono le corse di sport-prototipi semplicemente aumentando la pressione di spinta del turbocompressore, particolarmente nell'ambito delle qualifiche.\nL'esistenza di un quantitativo massimo di combustibile imponeva alle vetture di preservare al meglio il carburante durante la corsa, quindi il vero obiettivo dei motoristi non era quello di raggiungere una potenza massima in termini assoluti, ma di avere consumi minori rispetto ai rivali pur mantenendo elevate le prestazioni del motore, perci\u00f2 anche per i motori di piccola cubatura dotati di alimentazione atmosferica (soprattutto Ford Cosworth DFV) era teoricamente possibile competere con i motori di grossa cilindrata o con quelli sovralimentati. In pi\u00f9, la maggior parte delle corse si disputavano su distanze da percorrere di 500 o 1.000 chilometri (solitamente della durata di tre o sei ore, rispettivamente) in questo modo da era possibile dare risalto alla funzione \"di resistenza\" dei concorrenti.\nLe prime auto sviluppate appositamente per gareggiare in questa categoria furono la Ford C100 e la Porsche 956. Il tradizionale motore boxer turbocompresso gi\u00e0 montato sulla 936 di \"Gruppo 6\", era pi\u00f9 che collaudato. In seguito, parecchie altre marche entrarono a far parte della serie quali: Lancia, Jaguar, Mercedes, Nissan, Toyota, Mazda ed Aston Martin. Molti di questi inoltre partecipavano contemporaneamente al campionato IMSA, poich\u00e9 il relativo codice della categoria GTP prevedeva norme molto simili (limitazione dei consumi esclusa).\nEspansione.\nFin dalla prima stagione, pi\u00f9 di 20 vetture di Gruppo C vengono schierate, la Porsche 956 sembra la pi\u00f9 prestante fra di esse. Questa constatazione non ritarder\u00e0 a verificarsi, in particolare alla 24 Ore di Le Mans, dove le automobili messe in pista dalla casa automobilistica di Stoccarda danno prova di una netta superiorit\u00e0.\nBench\u00e9 contrastata dalla Lancia LC2, fino ad un certo punto, l'egemonia Porsche incontra soltanto poca resistenza. Tuttavia nel 1985, l'ingresso nella serie della Jaguar porter\u00e0 infine a Porsche un concorrente alla sua altezza. La casa tedesca risponder\u00e0 con una nuova biposto, la 962. Quanto a Mercedes-Benz, i buoni risultati delle automobili preparate da Peter Sauber finiranno per convincere la casa automobilistica della stella a tre punte ad impegnarsi ufficialmente fin dal 1987, mentre l'anno successivo, la Porsche da anni al vertice della serie, inizi\u00f2 a mostrare il proprio limite di fronte alla Jaguar e soprattutto alla Sauber-Mercedes, maturando la scelta di ritirarsi dalle competizioni, limitandosi a fornire assistenza alle proprie vetture schierate da clienti. Verso la fine degli anni 80, vi fu anche una netta crescita dell'interesse per la categoria da parte delle case giapponesi Toyota, Nissan e Mazda, scese in campo con programmi ufficiali.I motori divennero sempre pi\u00f9 potenti e parchi nei consumi grazie all'impiego di tecnologie avanzate superando anche i 1.000\u00a0CV in qualifica, di pari passo anche l'efficienza aerodinamica estremizzata e i componenti in generale, in questo modo aumentarono le prestazioni dei prototipi.\nFino al 1989, la popolarit\u00e0 del Gruppo C era quasi grande quanto la Formula Uno. Quando i prototipi C1 cominciarono a sviluppare potenze considerevoli e a raggiungere velocit\u00e0 troppo elevate, come accadde a Le Mans sul rettilineo dell'Hunaudi\u00e8res\u2014la WM-Peugeot registr\u00f2 una punta di 405\u00a0km/h -- la FIA inizi\u00f2 a studiare delle modifiche.\nClasse Sport 3,5 litri.\nMentre tutti i costruttori sembrano soddisfatti di questa formula, la FIA introdusse nel 1990 le nuove vetture \"Sport 3.500\u00a0cm\u00b3\", prototipi spinti da motori ad alimentazione atmosferica nei quali la cilindrata massima era limitata a 3,5 litri e senza vincoli inerenti al consumo carburante (come invece i precedenti gruppi C), per un peso minimo del corpo vettura fissato a 750\u00a0kg.\nLa nuova formula limitava le prestazioni dei prototipi prima maniera costruiti in base alle regole originali (come la 962 usata da molti privati) ed avvantaggiava le squadre ufficiali, le quali schieravano nuovi prototipi equipaggiati con motori atmosferici di 3,5 litri, in tutto e per tutto simili ai propulsori montati sulle Formula Uno contemporanee, ampliando il divario con i team privati e soprattutto i costi della categoria crebbero a dismisura. Grazie a questo regolamento tecnico vengono concepiti i pi\u00f9 prestanti prototipi di Gruppo C, nonostante disponessero di potenze nettamente inferiori alle precedenti vetture degli ottanta, il minor peso e soprattutto nuove e pi\u00f9 spinte soluzioni aerodinamiche, consentivano tempi sul giro pi\u00f9 veloci.\nSe Mercedes, Jaguar, Mazda e Peugeot come pure Lola, Nissan e Toyota sono della partita, questo campionato mondiale sport perde sempre pi\u00f9 interesse presso il pubblico poich\u00e9 la nozione di durata \u00e8 completamente scomparsa, in quanto la lunghezza delle gare \u00e8 stata ridotta a soli 480\u00a0km.\nDeclino.\nIn breve, si arriva al declino del Gruppo C, con Ford, Mercedes e Peugeot costrette a scegliere se investire ingenti capitali per una macchina completa o indirizzarsi direttamente verso la F1, esclusivamente come fornitori di motori. La carenza del parco vetture in vista della stagione 1993, indurr\u00e0 la FIA alla soppressione del Campionato Mondiale Sportprototipi; tuttavia, poich\u00e9 la 24 Ore di Le Mans era diventata una corsa extra campionato l'anno precedente, l'Automobile Club de l'Ouest permise ancora alle automobili del Gruppo C di competere (anche se con limitazioni). Con grande disappunto degli spettatori e di tutti gli appassionati della categoria, veniva a mancare una delle formule di maggiore successo.\nLa 24 Ore di Le Mans 1994 fu l'ultima edizione in cui le macchine del Gruppo C parteciparono, fra le quali una mascherata da automobile stradale di tipo Gran Turismo che venne inserita nella categoria GT1 grazie a una falla nel regolamento, si trattava della Dauer 962 Le Mans, la quale aggiudicandosi la corsa fece sfumare l'ultima vittoria di una Gruppo C a tutti gli effetti dato che problemi alla trasmissione rallentarono la Toyota 94CV.\nSuccessivamente venne a costituirsi una nuova categoria di sportprototipi, utilizzando telai di vetture Gruppo C modificate, privandole del tetto, furono convertite in versione spyder, barchetta e continuarono a competere per alcuni anni; da notare fra queste la Porsche WSC-95 che ha vinto le edizioni 1996 e 1997 della 24 Ore di Le Mans, utilizzando la monoscocca della Jaguar XJR-14 e la meccanica della Porsche 962 (motore, trasmissione, ecc.).\nIn seguito, i prototipi quasi scomparvero dalle competizioni endurance in Europa, venendo poi rivalutati grazie allo sforzo dell'ACO, la quale istitu\u00ec i nuovi Le Mans Prototype (LMP) e creando i campionati AMLS e LMS riportando la classe prototipi al vertice in questo tipo di competizioni.\nRecentemente, l'interesse per le ex-vetture di Gruppo C \u00e8 rifiorito tramite l'organizzazione di corse storiche riservate a queste automobili che sono ancora considerate fra i maggiori simboli delle gare di durata.\nVetture del Gruppo C.\nEcco alcuni dei pi\u00f9 importanti prototipi della categoria:"}
{"id": "1356360", "revid": "171091", "url": "https://it.wikipedia.org/wiki?curid=1356360", "title": "Tartiflette", "text": "La tartiflette \u00e8 un piatto tipico dell'Alta Savoia composto da formaggio reblochon, patate, cipolle e pancetta.\n\u00c8 preparato anche in Valle d'Aosta e nell'area intorno al Monte Bianco.\nEtimologia.\nIl nome deriva dal dialetto savoiardo \"tartifla\", che significa patata. Tale nome \u00e8 in uso anche in Valle d'Aosta, insieme alla variante \"trifolette\", poich\u00e9 in patois valdostano la patata \u00e8 definita da due varianti, \"tartifla\" e \"trifolla\", distribuite sul territorio senza soluzione di continuit\u00e0.\nOrigine.\nLa tartiflette \u00e8 un piatto inventato negli anni ottanta nelle Alpi francesi per promuovere il reblochon, formaggio tipico savoiardo AOC (Appellation d'origine contr\u00f4l\u00e9e) dal 1958 preparato con latte crudo vaccino.\nPrima della creazione della tartiflette, sulle Alpi francofone erano abbastanza comuni gli sformati con patate tagliate a fette, formaggi locali e lardo. In particolare, va citato il piatto chiamato in dialetto savoiardo \"p\u00e9la\", che viene per\u00f2 cucinato in una pentola sul fuoco, anzich\u00e9 al forno.\nIl piatto viene consumato principalmente d'inverno."}
{"id": "1356366", "revid": "228587", "url": "https://it.wikipedia.org/wiki?curid=1356366", "title": "Irish music", "text": ""}
{"id": "1356372", "revid": "63840", "url": "https://it.wikipedia.org/wiki?curid=1356372", "title": "La Casta", "text": ""}
{"id": "1356388", "revid": "765509", "url": "https://it.wikipedia.org/wiki?curid=1356388", "title": "Wedding Peach - I tanti segreti di un cuore innamorato", "text": " \u00e8 un manga \"sh\u014djo\" e \"mah\u014d sh\u014djo\" scritto da Sukehiro Tomita e disegnato da Nao Yazawa, pubblicato in Giappone sulla rivista \"Ciao\" di Shogakukan dal marzo 1994 all'aprile 1996. Nel 1996, a sola opera della Yazawa, \u00e8 stato pubblicato sulla rivista per bambini \"Sh\u014dgaku Sannensei\" in un unico volume \"Wedding Peach Young Love\", che racconta la medesima trama, ma riassunta e in modo meno complesso. In Italia \u00e8 stato pubblicato da Star Comics dal settembre 2004 al febbraio 2005.\nDal manga \u00e8 stato tratto un anime di 51 episodi, prodotto da KSS e andato in onda in Giappone su TV Tokyo tra l'aprile 1995 e il marzo 1996; in Italia \u00e8 stato trasmesso, con il titolo \"I tanti segreti di un cuore innamorato - Wedding Peach\", su Italia 1 tra l'agosto e il settembre 2000 con cadenza settimanale nella fascia notturna a sei episodi per volta. Tra il novembre 1996 e marzo 1997 \u00e8 uscito un OAV di 4 episodi dal titolo \"Wedding Peach DX\", arrivato anche in Italia in VHS da Dynamic Italia nel 1999.\nTrama.\nEsistono due mondi in continua lotta da secoli tra loro: il mondo degli Angeli e il mondo dei Demoni.\nMomoko Hanasaki (SunRose, in Italia) \u00e8 una ragazza allegra e gentile che frequenta le scuole medie insieme alle sue due migliori amiche, Yuri Tanima (Lily) e Hinagiku Tamano (Daisy). Le tre ragazze fanno tutte parte del club di giornalismo della scuola e sono rivali in amore, in quanto hanno una cotta per il capitano della squadra di calcio del loro istituto, Kazuya Yanagiba (Nicholas).\nUn giorno, Momoko viene attaccata da un Demone che vuole sottrarle un anello appartenuto alla madre morta da tempo: qui, la ragazza viene soccorsa dall'arcangelo Limone (Aaron) e dalla dea Aphrodite scoprendo di essere in realt\u00e0 un Angelo dell'Amore, detta Wedding Peach. L'anello lasciatole dalla madre \u00e8 in realt\u00e0 uno dei Saint Something Four, quattro oggetti magici che nascondono un grande potere e che sono sparsi sulla Terra. Il suo compito \u00e8 quello di recuperarli tutti e di proteggere la Terra dall'attacco della malvagia regina Reine Devila (Oscuria) che vuole cancellare l'amore dall'universo. Successivamente la guerriera scoprir\u00e0 che anche le sue due amiche sono Angeli, rispettivamente Angel Lily e Angel Daisy, con le quali combatter\u00e0 le forze del male e a cui si aggiunger\u00e0 anche un quarto Angelo che si manifester\u00e0 solo pi\u00f9 avanti, Scarlet O'Hara/Angel Salvia.\nMomoko inoltre approfondisce la sua conoscenza con un ragazzo, Yosuke Fuuma (Alex), per cui inizier\u00e0 a provare un sentimento fortissimo, tra l'altro ricambiato. Yosuke ha un carattere molto scontroso e pi\u00f9 avanti Momoko scoprir\u00e0 che quando il ragazzo era ancora molto piccolo \u00e8 stato abbandonato dal padre. Col proseguire della storia, l'amore tra i due diventer\u00e0 sempre pi\u00f9 forte, anche quando scopriranno di essere nemici: Momoko infatti \u00e8 in realt\u00e0 la figlia dell'Angelo Celeste e Yosuke \u00e8 Viento (Vento), figlio di un Demone di nome Uragano, i quali, scaraventati sulla Terra dopo una battaglia, si risvegliarono poi come semplici umani. Ma l'amore tra Momoko e Yosuke \u00e8 ormai troppo forte e sar\u00e0 proprio questo loro sentimento a sconfiggere le tenebre e a riportare l'amore nell'universo.\nManga.\nIl manga \u00e8 stato pubblicato sulla rivista \"Ciao\" a partire dal marzo 1994 e successivamente serializzato in 6 tank\u014dbon dal settembre dello stesso anno all'aprile 1996. Nonostante sia stato ideato prima dell'anime, il manga si differenzia da questo inizialmente, ma in seguito, dopo il primo volume, si accosta molto di pi\u00f9. Nel luglio 1995, l'autrice Mami Tachibana ha scritto e disegnato alcune storie brevi sull'opera, pubblicate poi in un unico volume sulla rivista \"Sh\u014dgaku Yonensei\". Nel 1996, a sola opera della Nao Yazawa, \u00e8 stato pubblicato sulla rivista per bambini \"Sh\u014dgaku Sannensei\" in un solo volume \"Wedding Peach Young Love\"; la trama \u00e8 stessa dell'originale con lievi variazioni, ma riassunta e meno complessa, e con i personaggi all'apparenza pi\u00f9 giovani.\nIn Italia \"Wedding Peach\" \u00e8 stato pubblicato dalla Star Comics a partire da settembre 2004 al febbraio 2005, in 6 volumi fedeli all'originale. \u00c8 arrivato anche in Germania nel 2000 da Egmont, negli Stati Uniti nel 2003 da Viz Media e in Spagna nel 2005 da Editorial Ivr\u00e9a.\nAnime.\n\"Wedding Peach\" \u00e8 stato adattato in una serie anime di 51 episodi da KSS, andati in onda dal 5 aprile 1995 al 27 marzo 1996 su TV Tokyo.\nIn Italia \u00e8 stato acquistato e doppiato da Mediaset subito dopo la messa in onda originale. Inizialmente doveva essere trasmesso su Rete 4 all'interno del contenitore \"Game Boat\" nel 1997 dopo l'ultimo episodio di \"Petali di stelle per Sailor Moon\", ma per via della partenza delle repliche di tale serie ci\u00f2 non \u00e8 avvenuto. \u00c8 stato trasmesso una sola volta dal 4 agosto al 29 settembre 2000 in collocazione notturna con maratone di sei episodi alla volta su Italia 1, questo per via dei diritti in scadenza della serie non sapendo Mediaset dove altro collocarla nel palinsesto che era gi\u00e0 completo.\nSigle.\nLa sigla italiana, scritta da Alessandra Valeri Manera con la musica di Franco Fasano ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura. Il brano \u00e8 stato poi incluso nell'album della cantante \"Fivelandia 19\".\nOmake.\nNei LD-BOX e nei DVD-BOX sono contenuti due omake della durata di 10 minuti ciascuno a sfondo comico, rispettivamente dal titolo per il primo e per il secondo. Compaiono in essi alcune citazioni di altri anime e manga, come \"Dragon Ball\" e \"Sailor Moon\". Nel primo, gli Angeli dell'Amore devono combattere contro Pluie-R, che ha rapito Yosuke, il tutto a bordo di grandi robot con le loro sembianze e capitanati dal comandante Limone. Nel secondo, Potamos chiede a Momoko di diventare anche lei un Angelo dell'Amore e si trasforma in Angel Potamos, e tutte e cinque le paladine si ritrovano a dover fermare il re dell'oscurit\u00e0; alla fine di esso \u00e8 presente un'anteprima che svela l'inizio fittizio di una loro nuova serie basata sul baseball. Le sigle sono, per entrambi, le seconde sia in apertura che in chiusura.\nCD e DVD.\nOltre ai CD e i DVD dedicati alla serie, sono usciti anche delle VHS e LD. Il 4 DVD-BOX contiene l'OAV \"Wedding Peach DX\" e gli speciali del gruppo musicale FURIL \"Winter Dream Rave\", \"Wedding Peach Special Video Summer Angel in '96 ~Tenshi-tachi no natsuyasumi~\" e \"Music clip Wedding Peach Festival\".\nLibri.\nSono stati pubblicati da Shogakukan su Flower Comics anche 7 anime comics, 8 libri illustrati e diversi libri da colorare.\nVideogiochi.\nTra il 1995 e il 1996 sono usciti in Giappone dei videogiochi.\nOAV.\nNel 1996 \u00e8 stata prodotta una serie di quattro OAV, chiamata . Distribuita in Giappone dal 29 novembre 1996 al 21 marzo 1997, in Italia \u00e8 stata acquistata da Dynamic Italia nel 1999, che l'ha pubblicata in VHS con un doppiaggio integrale senza censure.\nDopo aver deciso di perdere i ricordi legati alla battaglia contro Reine Devila, Momoko e le altre si ritrovano a doverli riacquisire e tornare a combattere dei Demoni infiltratisi sulla Terra, perch\u00e9 contrari all'accordo di pace fatto tra il loro popolo e quello degli Angeli.\nSigle.\nIn Italia vengono usate le sigle originali.\nTrasmissioni e adattamenti nel mondo.\n\"Wedding Peach\" \u00e8 stato trasmesso, oltre che in Giappone e in Italia, anche in diversi Paesi in tutto il mondo.\nAdattamenti europei.\nItaliano.\nLa serie viene acquistata e doppiata subito dopo la fine in madrepatria, ma \u00e8 solo nel 2000 che viene trasmessa, in collocazione notturna con sei episodi per volta, a causa dei diritti in scadenza e il palinsesto gi\u00e0 completo. L'adattamento italiano ha cambiato la maggior parte dei nomi, non mantenendo neppure il doppio nome degli Angeli. La trama \u00e8 stata completamente stravolta, trasformando la lotta fra Angeli e Demoni in una lotta fra alieni buoni, provenienti dal pianeta Sfavillante Cristallia, ed alieni malvagi, provenienti dal pianeta Oscuro. Per nascondere il fatto che sono angeli, le protagoniste vengono chiamate Principesse dei Cuori in versione sposa e Regine dei Cuori in versione guerriera. Anche le frasi di trasformazione ed attacco sono state modificate e molti momenti di silenzio, tipici di alcune situazioni, sono stati riempiti da spiegazioni ridondanti. Inoltre, nell'ultimo episodio, le lacrime rosso sangue di Reine Devila sono state colorate di blu, mentre l'abbraccio di Wedding Peach e Viento nudi \u00e8 stato parzialmente censurato con l'aggiunta di un fermo immagine semi-trasparente.\nAl contrario della serie, nell'OAV viene mantenuta la lotta tra Angeli e Demoni e restano inalterati tutti i nomi dei personaggi, trasformazioni e attacchi.\nNell'edizione manga, pubblicata dalla Star Comics, sono stati mantenuti i nomi originali dei personaggi e degli attacchi.\nTedesco.\nI primi episodi della serie sono arrivati in Germania nel 1999 in VHS con il titolo originale e il sottotitolo \"Die Engel der Liebe\" (L'Angelo dell'Amore), ma solo dal 2001 in poi viene trasmessa in televisione per intero con un nuovo doppiaggio; gli OAV sono arrivati l'anno successivo. Entrambe le sigle di testa sono state tradotte e adattate, con i titoli \"Ich hab dich im Traum gesehen\" per la prima e \"Liebe ist Kampf\" per la seconda, cantata da Tina Frank. I nomi dei personaggi rimangono gli stessi della versione originale, mentre le trasformazioni e gli attacchi delle protagoniste vengono tradotti in lingua tedesca.\nSpagnolo.\nCon il titolo \"Hada Nupcial\" (Fata Nuziale), l'anime viene trasmesso in Spagna dall'aprile 1999 su Buzz Channel. L'adattamento traduce letteralmente le trasformazioni, gli attacchi e i nomi dei personaggi, per cui Wedding Peach diventa Hada Nupcial, Angel Lily viene chiamata \u00c1ngel Lirio e Angel Daisy \u00e8 \u00c1ngel Margarita.\nAdattamenti americani.\nStatunitense/canadese.\nI diritti della serie sono stati acquistati da ADV Films nel 2003, che l'ha pubblicata in 10 DVD, compresi gli OAV. Non \u00e8 mai stata trasmessa in televisione.\nAdattamenti asiatici.\nCoreano.\nLa Corea del Sud fu tra i primi paesi ad acquistare l'anime, mandandolo in onda su MBC nel 1996 con il titolo \"Yosulcheonsa Peach\" (, lett. \"L'Angelo magico Peach\") e un doppiaggio tuttavia molto censurato, arrivando a tagliare gli episodi 19, 25, 26, 27 e 39. I nomi dei personaggi sono stati tutti cambiati, e la sigla della serie segue un arrangiamento diverso dall'originale, intitolata \"Jeonseol-ui sarang\" () e cantata da Choi Yong Joon.Nel 1999, visto la trama completamente stravolta dalla censura, la serie viene ridoppiata con qualche lieve cambiamento e il titolo \"Sarang-ui cheonsa Wedding Peach\" (), venendo trasmessa su SBS. Come per il precedente adattamento, i nomi sono diversi dai giapponesi e le formule di trasformazione e attacco sono tradotte. Le due sigle di testa vengono ricantate da Jin Sun-ju fedeli a quelle originali.A distanza di pi\u00f9 di 10 anni dalla trasmissione in prima visione, nel 2013, la serie viene doppiata per una terza volta, esente da censure e con il titolo originale, e trasmessa su Tooniverse. La sigla \u00e8 una sola, diversa dall'originale, intitolata \"Sumgilsu eobsneun sarang\" () e cantata da An Ye-seul.\nTaiwanese.\nA Taiwan la serie, trasmessa tra il 1997 e il 1998 su CTS, viene chiamata \"\u00c0i Ti\u0101nsh\u01d0 chu\u00e1nshu\u014d\" (). Sia le sigle di apertura e quelle di chiusura, sia i brani di sottofondo all'interno degli episodi rimangono in originale giapponese. I nomi presentano gli stessi ideogrammi degli originali, ma cambia la pronuncia. Pur essendo doppiati, negli episodi sono presenti i sottotitoli in cinese.\nHong Kong.\nA Hong Kong l'anime \u00e8 arrivato nel 1997 ed \u00e8 stato trasmesso su TVB Jade con il titolo \"H\u016bnsh\u0101 xi\u01ceo Ti\u0101nsh\u01d0\" (). Le canzoni all'interno degli episodi restano come in originale, mentre la sigla viene cambiata ed \u00e8 \"H\u016bnsh\u0101 g\u00f2us\u012b\" () cantata da Yao Xiu Ling.\nThailandese.\nIn Thailandia viene trasmessa nel 1998 su Channel 3 con il titolo \"\u0e40\u0e27\u0e14\u0e14\u0e34\u0e49\u0e07\u0e1e\u0e35\u0e0a \u0e2a\u0e32\u0e27\u0e19\u0e49\u0e2d\u0e22\u0e1c\u0e39\u0e49\u0e1e\u0e34\u0e17\u0e31\u0e01\u0e29\u0e4c\" (La giovane paladina Wedding Peach)."}
{"id": "1356402", "revid": "106356", "url": "https://it.wikipedia.org/wiki?curid=1356402", "title": "Live...Greetings from the Flow State", "text": ""}
{"id": "1356404", "revid": "135224", "url": "https://it.wikipedia.org/wiki?curid=1356404", "title": "Sistema reticoloendoteliale", "text": "Il sistema reticoloendoteliale (RES), anche noto come sistema fagocitario mononucleare (MPS), \u00e8 un sistema funzionale dell'organismo, privo di una propria sede anatomica che lo contraddistingua all'interno dell'organismo; fa parte del sistema immunitario. \nIn generale possiamo individuare tre tipi di cellule:\nTipi di cellule.\nLa milza \u00e8 la pi\u00f9 grande unit\u00e0 del sistema fagocitario mononucleare. Il monocita si forma nel midollo osseo e viene trasportato dal sangue; migra nei tessuti, dove si trasforma in un istiocita o in un macrofago. I macrofagi sono ampiamente diffusi nel tessuto connettivo e nel fegato (cellule di Kupffer), milza e linfonodi (istiociti sinusali), polmoni (macrofagi alveolari) e sistema nervoso centrale (microglia).\nLa sopravvivenza dei monociti nel sangue \u00e8 di circa 1 giorno, mentre i macrofagi permangono nei tessuti diversi mesi o anni. Il sistema fagocitario mononucleare fa parte dell'immunit\u00e0 umorale e mediata dalle cellule, ed ha un ruolo importante nella difesa contro i microrganismi, inclusi micobatteri, funghi, batteri, protozoi e virus. I macrofagi rimuovono eritrociti senescenti, leucociti e megacariociti mediante fagocitosi e digestione.\nFunzione.\nIl compito del sistema reticolo-endoteliale \u00e8 quello di eliminare sostanze estranee all'organismo e che potrebbero dunque essere dannose. Le principali disfunzioni che lo coinvolgono sono spesso dovute allo stato di shock dell'individuo o alle radiazioni. \nPu\u00f2 anche essere coinvolto nella degradazione di sostanze endogene che hanno terminato il loro compito. Il reticolo endoteliale della milza e del fegato, ad esempio, partecipa alla prima fase del catabolismo dell'eme. Nella prima reazione degradativa, ancora legato alla propria globina, l'eme viene aperto tramite ossidazione. Successivamente la struttura perde lo ione che si allontana in forma ferrica, e di conseguenza avviene il distacco della globina. Si ottiene cos\u00ec la biliverdina che tramite riduzione viene trasformata in bilirubina indiretta. Questa molecola verr\u00e0 poi portata nel fegato, trasportata grazie ad albumine."}
{"id": "1356411", "revid": "767487", "url": "https://it.wikipedia.org/wiki?curid=1356411", "title": "Threat Signal", "text": "I Threat Signal sono una band metal di Hamilton, Ontario, Canada, attualmente sotto contratto con la Nuclear Blast.\nBiografia.\nGli inizi.\nI Threat Signal si formarono alla fine del 2003 dai cugini Jon e Rich Howard, a cui si aggiunse il chitarrista Kyle McKnight. All'inizio del 2004 entrano nella band il batterista Adam Matthews e il bassista Marco Bressette. Poco dopo la band iscrive la canzone \"Rational Eyes\" ad un concorso metal internazionale su GarageBand.com, raggiungendo la prima posizione e ricevendo molti premi tra i quali migliori chitarre, miglior batteria, miglior voce maschile, migliore produzione, canzone della settimana e canzone del giorno.\nLa Nuclear Blast e Under Reprisal.\nNel settembre 2005 la band vola a Los Angeles per registrare il primo album insieme a Christian Olde Wolbers dei Fear Factory e, due mesi dopo, viene annunciato l'accordo con la Nuclear Blast.\nAll'inizio dell'anno successivo Adam Matthews lascia e il suo posto viene preso da George Parfitt. In luglio la band partecipa all'Earthshaker Fest, insieme a band come Scar Symmetry, Communic e Arch Enemy. Il primo agosto 2006 anche Rich Howard abbandona per perseguire altri obiettivi personali e Marco Bressette diventa il nuovo chitarrista, a settembre Pat Kavanagh viene assunto come bassista. Nei mesi di ottobre e novembre la band partecipa ad un tour nordamericano insieme a Soilwork, Mnemic e Darkest Hour, nei primi mesi dell'anno successivo si imbarca nel primo tour da headliner, sempre in Stati Uniti e Canada.\nNuovo materiale e i tour.\nNel marzo 2007 i Threat Signal hanno cominciato a lavorare al nuovo materiale, ma hanno dovuto affrontare l'abbandono di Bressette.\nIn primavera la band parteciper\u00e0 ad un tour insieme a Protest the Hero, All That Remains, blessthefall e The Holly Springs Disaster.\nIl 18 ottobre \u00e8 stata annunciata la dipartita del batterista George Parfitt, il suo posto verr\u00e0 preso da Norm Killeen."}
{"id": "1356412", "revid": "3082", "url": "https://it.wikipedia.org/wiki?curid=1356412", "title": "Faustina Maggiore", "text": ""}
{"id": "1356415", "revid": "767487", "url": "https://it.wikipedia.org/wiki?curid=1356415", "title": "Foghat", "text": "I Foghat sono un gruppo hard rock britannico, formato nel 1970 a Londra.\nI Foghat erano specializzati in un semplice hard/blues rock, e realizzarono una serie di album di successo nella met\u00e0 degli anni settanta. Sebbene il loro sound fosse rimasto immutato e sempre orientato su una forte impronta boogie rock, riuscirono a ritagliarsi un'ampia fetta di pubblico fino al 1978, con concerti in sold out in giro per gli States ed ottenendo diversi album d'oro e di platino. Sebbene le sonorit\u00e0 dei Foghat fossero americane di origine, tutti i componenti erano nativi britannici. Quando il punk e la disco presero il sopravvento durante la seconda met\u00e0 del decennio, subirono un forte declino.\nStoria.\nIl cantante/chitarrista \"Lonesome\" Dave Peverett, il bassista Tony Stevens, ed il batterista Roger Earl erano in origine componenti dalla hard blues band britannica Savoy Brown, ed abbandonarono tutti questa formazione nei primi anni settanta. Con la loro dipartita, fondarono i Foghat con l'aggiunta del chitarrista Rod Price. I Foghat si spostarono negli Stati Uniti firmando un contratto con la Bearsville Records, nuova etichetta gestita da Albert Grossman. Il loro primo album, l'omonimo \"Foghat\", venne realizzato nell'estate del 1972 ottenendo un grande successo con tutte le tracce; la reinterpretazione di Willie Dixon \"I Just Want to Make Love to You\" li port\u00f2 nelle posizioni pi\u00f9 alte delle classifiche singoli. Con il loro secondo album, la formazione mantenne la stessa formula, ed infatti mantennero anche lo stesso titolo del precedente; questo secondo omonimo venne spesso nominato anche con il titolo di \"Rock and Roll\" per distinguerlo dal precedente, poich\u00e9 sulla copertina raffigurava una pietra (rock) e un panino (roll).\nQuesto fu il primo ad ottenere il disco d'oro, rendendoli come un popolare gruppo arena rock. I loro successivi sei album - \"Energized\" (1974), \"Rock and Roll Outlaws\" (1974), \"Fool for the City\" (1975), \"Night Shift\" (1976), \"Foghat Live\" (1977), \"Stone Blue\" (1978) - furono tutti dei best seller, e guadagnarono tutti il titolo di disco d'oro. Il celebre brano \"Slow Ride\", tratto dal disco \"Fool for the City\", fu il loro singolo dal maggior successo, raggiungendo la 20\u00aa posizione nelle classifiche. \"Foghat Live\" fu invece l'album dalle maggiori vendite, con oltre due milioni di copie. Dopo il 1975, la formazione sub\u00ec una serie di cambi di bassista; Price abbandon\u00f2 il gruppo nel 1981 e fu sostituito da Erik Cartwright.\nNei primi anni ottanta, la fortuna commerciale dei Foghat declin\u00f2 rapidamente, ed il loro album \"Zig-Zag Walk\" (1983), riusc\u00ec a mala pena a farsi strada nelle classifiche. Il gruppo annunci\u00f2 lo scioglimento poco dopo, con il ritiro di Peverett. I membri restanti (Roger Earl, Erik Cartwright e Craig MacGregor) continuarono a suonare sotto il nome di the Kneetremblers, e dopo alcuni cambi di formazione decisero di riprendere il nome dei Foghat. Questa versione partecip\u00f2 a diversi tour durante il decennio fino ai primi anni novanta. Lonesome Dave di risposta fond\u00f2 una sua nuova versione dei Foghat nel 1990. Dopo aver chiarito le loro divergenze, i Foghat originali (Peverett, Price, Stevens ed Earl) si riformarono nel 1993 e suonarono per anni, realizzando l'album \"Return of the Boogie Men\" nel 1994 e \"Road Cases\" nel 1998. Questa volta la formazione originale di sciolse veramente a causa della morte di Peverett a causa del cancro, avvenuta il 7 febbraio del 2000. Dopo aver superato il lutto, la band si riform\u00f2 con una nuova formazione con l'entrata del nuovo cantante Charlie Huhn, e dopo due anni di concerti, pubblicarono il nuovo album \"Family Joules\" nel 2002. Nel 2010 viene pubblicato il nuovo album \"Last Train Home\"."}
{"id": "1356416", "revid": "3115", "url": "https://it.wikipedia.org/wiki?curid=1356416", "title": "Conop", "text": "Conop \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 5 villaggi: Belotin\u021b, Chelmac, Conop, Milova, Odvo\u0219."}
{"id": "1356419", "revid": "891990", "url": "https://it.wikipedia.org/wiki?curid=1356419", "title": "Superlativo", "text": ""}
{"id": "1356421", "revid": "109651", "url": "https://it.wikipedia.org/wiki?curid=1356421", "title": "Episodi di Nikita (serie televisiva 1997) (quinta stagione)", "text": "Questa voce contiene riassunti, dettagli e crediti dei registi e degli sceneggiatori della quinta stagione della serie TV Nikita. Inizialmente trasmessa con il titolo \"Nikita\" su \"CTV\" per il Canada ed in seguito con il titolo \"La Femme Nikita\" su \"USA Network\" per L'America dal gennaio 1997 a marzo 2001. \nIn Italia \u00e8 stata trasmessa in prima visione dal 23 giugno 1999 al 13 settembre 2002 sul canale Rai 2. Questa quinta stagione dal 25 luglio 2002 al 13 settembre 2002 \u00e8 stata programmata con la messa in onda di un episodio per ogni appuntamento settimanale in fascia oraria da terza serata, con una sola pausa di una settimana a fine agosto.\nLa serie tv si sarebbe dovuta concludere con la quarta serie, solo che il finale proposto sugli schermi fu una vera delusione per tutti i fan che data l'insistenza hanno convito la produzione a realizzare questa quinta serie di solo 8 episodi.\nTutto come prima.\nTrama.\nNikita viene rimandata alla Sezione Uno con l'intento di portare al successo un'ultima missione, distruggere una nuova coalizione terroristica \"Il Collettivo\". Il suo partner, dopo la scomparsa di Michael, diventa O'Brian, il poliziotto gi\u00e0 visto nella prima serie e il suo rientro alla Sezione non \u00e8 affatto facile visto che tutti la giudicano una \u201cspia\u201d. Soprattutto Operations che non crede che Michael sia morto e vuole a tutti i costi dimostrarlo per distruggere una volta per tutte Nikita.\nLa ragazza che non c'era.\nTrama.\nNikita fa delle interessanti scoperte sul suo reclutamento alla Sezione. Esiste la possibilit\u00e0 che suo padre sia un operativo con il nome in codice \u201cFlavius\u201d e che abbia una sorella o un fratello identificato con l'iniziale del nome \u201cM\u201d. Quinn intanto riassembla l'intelligenza artificiale di Birkoff e regala ad Operations l'emozione di riavere Madeleine al suo fianco; si tratta di un ologramma ma talmente reale da interagire con le persone, Operations infatti molto soddisfatto promuove Quinn a livello 3.\nLa scoperta.\nTrama.\nDopo essersi salvata in tempo da un'esplosione alla presunta casa di suo padre Nikita comincia a soffrire di pesanti emicranie e una serie di disturbi conseguenze del processo Gellman. Durante una missione infatti \u00e8 incapace di proseguire e viene aiutata da O'Brien anche se non si capisce bene da che parte stia visto che Operations gli ordina di tenere d'occhio Nikita e riferirgli tutte le sue azioni. Ma dopo che uccide un operativo che li stava seguendo il suo apporto diventa sincero ed insieme a Walter decide di aiutare Nikita.\nPalcoscenico.\nTrama.\nNikita \u00e8 sempre pi\u00f9 determinata a capire i reali motivi del suo reclutamento e ne approfitta durante una missione con Mr Jones. Gli punta una pistola contro e lo obbliga a dirle la verit\u00e0 \u2026 ma si rivela tutta una messinscena perch\u00e9 quello non \u00e8 il vero Mr. Jones, si chiama Martin Henderson ed \u00e8 solo un attore che \u00e8 stato pagato per interpretare il ruolo di Mr. Jones.\nL'eminenza grigia.\nTrama.\nNikita finalmente si ritrova faccia a faccia con il suo vero padre, Mr. Jones che le svela di essersi rivelato perch\u00e9 nella Sezione c'\u00e8 una talpa che passa le informazioni al Collettivo. L'obiettivo \u00e8 categorico, bisogna scoprire di chi si tratta e i sospetti ricadono su Operations, O'Brian, Quinn e Walter \u2026 ma alla fine della puntata la vera talpa viene svelata, si tratta di Michael.\nIl male degli uomini.\nTrama.\nNikita e Mr. Jones continuano a cercare la talpa senza risultati \u2026 ma Mr. Jones dispone di un sofisticato computer che fa previsioni estremamente accurate. Infatti secondo lui la talpa \u00e8 proprio Michael. Operations insiste cercando di convincere Mr. Jones che il corpo di Michael non \u00e8 mai stato trovato e che sicuramente Nikita lo ha aiutato a fuggire. La ragazza ammette che Michael \u00e8 ancora vivo e che probabilmente la contatter\u00e0 presto.\nIl figlio.\nTrama.\nMichael si mette in contatto con Nikita e gli chiede di riportarlo nella Sezione. Il Collettivo vuole suo figlio e solo attraverso la Sezione Michael pu\u00f2 proteggerlo. Operations lo mette subito al corrente del fatto che Nikita \u00e8 la figlia del capo e che ora comanda lei. I due amanti finalmente si ritrovano e Nikita si scusa con lui per avergli mentito dicendogli che non lo aveva mai amato. Intanto Operations scopre che il Collettivo s'infiltra nel database per cercare informazioni su Adam, per ricattare Michael. Paul non riuscendo a rintracciare Michael e Nikita decide di andare in missione per salvare Adam.\nOgni cosa a suo tempo.\nTrama.\nAdam viene catturato dal Collettivo che chiede in cambio Michael. Ovviamente Michael accetta lo scambio ma il Collettivo pretende che gli venga consegnato Mr. Jones. Intanto con la morte di Operations la Sezione vive in un clima di caos per determinare il suo successore. Michael finge di consegnare Mr Jones in realt\u00e0 prende tempo per concordare un altro piano. Alla fine Michael saluta Nikita e si prepara a consegnarsi al Collettivo per essere ucciso, ma all'ultimo momento qualcun altro prender\u00e0 il suo posto..."}
{"id": "1356422", "revid": "115969904", "url": "https://it.wikipedia.org/wiki?curid=1356422", "title": "Episodi di Nikita (serie televisiva 1997) (quarta stagione)", "text": "Questa voce contiene riassunti, dettagli e crediti dei registi e degli sceneggiatori della quarta stagione della serie TV Nikita. Inizialmente trasmessa con il titolo \"Nikita\" su \"CTV\" per il Canada ed in seguito con il titolo \"La Femme Nikita\" su \"USA Network\" per L'America dal gennaio 1997 a marzo 2001. \nIn Italia \u00e8 stata trasmessa in prima visione dal 23 giugno 1999 al 13 settembre 2002 sul canale Rai 2. Questa quarta stagione dal 3 dicembre 2001 al 18 luglio 2002 \u00e8 stata programmata con la messa in onda del solo primo episodio a dicembre 2001 per poi riprendere la programmazione dal 4 aprile 2002 con episodi per ogni appuntamento settimanale variabili ed in fascia oraria variabile da seconda e terza serata.\nTi salver\u00f2 dall'oblio.\nTrama.\nNikita continua a mostrare evidenti segni della riprogrammazione soprattutto durante una missione in cui rischiano di morire tanti bimbi innocenti. Michael \u00e8 determinato a \u201ccurare\u201d Nikita e prende contatti con Ross Gelman, l'inventore di questo progetto che \u00e8 stato usato sulla ragazza. Operations \u00e8 abbastanza orgoglioso di questa nuova Nikita, Madeleine invece si dichiara preoccupata, conosce la capacit\u00e0 di fingere di Nikita e soprattutto la caparbiet\u00e0 di Michael. Operations decide quindi di usare misure estreme...\nNon ci sono pi\u00f9 missioni.\nTrama.\nDopo che Michael si salva dall'eliminazione, Operations decide di congelare tutte le missioni e concentrarsi sulla cancellazione di Michael per impedire che \u201crecuperi\u201d Nikita. Michael riesce ad infiltrarsi nella Sezione e scopre che il primo soggetto su cui \u00e8 stato testato il processo Gellman \u00e8 ancora vivo; si tratta di Adriana, la fondatrice della Sezione che ha fallito l'attacco contro Operations qualche anno prima. Michael preleva Adriana, ma si accorge che l'aiuto della donna sar\u00e0 molto limitato a causa delle cattive condizioni in cui si trova la sua mente.\nIl giardino di Adriana.\nTrama.\nMichael si accorge che la mente di Adriana non \u00e8 completamente offuscata, come lei voleva far credere e quindi la obbliga ad aiutarlo. In cambio lei chiede protezione per George avendo saputo che Madeleine ed Operations stanno tramando per ucciderlo. Michael salva la vita a George e Adriana rivela all'uomo tutti i mezzi possibili per aiutare Nikita.\nDentro lo specchio.\nTrama.\nMichael rapisce Nikita con l'aiuto di Walter e Birkoff e prova ad invertire il processo Gellman. Faticosamente la cura riesce e i due amanti si ritrovano con la consapevolezza di dover rientrare in Sezione. Quando ritornano Nikita racconta a Madeleine tutto quello che \u00e8 successo fingendo di aver retto il gioco di Michael; in realt\u00e0 temendo che Madeleine scoprisse la verit\u00e0 ha preferito dirgliela in modo da conquistare la sua fiducia.\nUn uomo di troppo.\nTrama.\nIl nuovo obiettivo della Sezione \u00e8 il figlio di un noto industriale Helmut Volker che smista droga durante le sue feste e distribuisce armi a Cellula Rossa. Madeleine capisce che Michael ha curato Nikita ed Operations usa questa missione per allontanarli di nuovo. Volker infatti si \u00e8 innamorato di Nikita e vorrebbe sposarla per ereditare i beni del padre cos\u00ec Operations le ordina di accettare la proposta. A Michael non rimane altro da fare che restare a guardare mentre la sua donna sposa un altro uomo.\nMatrimonio d'onore.\nTrama.\nNikita continua la sua missione come \u201cmoglie\u201d di Helmut Volker, ma non sa che l'uomo non \u00e8 colui che sembra. Non \u00e8 l'unica ad avere segreti, anche Helmut finge di essere un'altra persona e Nikita scopre casualmente una sera che lavora per l'lnterpol \u2026 \u00e8 un agente segreto proprio come lei.\nPatto con il diavolo.\nTrama.\nOperations chiede per la prima volta a Michael e Nikita un \u201cfavore\u201d. Devono proteggere un uomo di nome Willie Caine, un veterano della guerra del Vietnam che Operations segue in incognito da diversi anni. Operations si sente in debito con lui perch\u00e9 quando erano in Vietnam non sarebbe sopravvissuto senza l'aiuto di Willie ed ora sente di doverlo aiutare visto che viene minacciato da Carlo Bonaventura, un mafioso locale. Intanto Birkoff frugando tra alcuni file nascosti scopre di avere un fratello gemello e soprattutto che Walter ne era al corrente.\nNessuno vive per sempre.\nTrama.\nNikita riceve un'incredibile sorpresa: \u00e8 stata inserita in un progetto sperimentale che prevede la sua liberazione dalla Sezione. Madeleine ed Operations le spiegano che avr\u00e0 finalmente la sua libert\u00e0 e la vita normale che ha sempre desiderato, ma per nessun motivo dovr\u00e0 tornare o contattare nessuno della Sezione. Nikita \u00e8 scettica ma dopo 6 settimane inizia a convincersi che il suo sogno \u00e8 ora realt\u00e0, almeno fino all'arrivo di George che le propone un patto. La lascer\u00e0 per sempre libera, purch\u00e9 torni temporaneamente alla Sezione per uccidere Operations.\nUn sentiero accidentato.\nTrama.\nUn brutto virus entra in Sezione e colpisce tutti gli operativi. George ordina di inviare una squadra di pulizia per il trattamento dei membri della Sezione. Operations sospetta che George abbia altri progetti.\nSoprattutto quando si accorge che le persone sottoposte al trattamento, prima Walter, poi Nikita diventano dei vegetali. Riusciranno Michael e Birkoff a fermare il team di George prima che tutti gli operativi vengano annullati?\nSezione quattro.\nTrama.\nIl clone di commando, un apparecchio sofisticato in grado di comandare la Sezione in assenza di Operations, viene rubato da Cellula Rossa e venduto ad un gruppo terroristico. George convince Operations a lavorare insieme alla Sezione Quattro per recuperare il command clone. La Sezione Quattro che \u00e8 specializzata in abilit\u00e0 extrasensoriali invia alla Sezione Uno il proprio esperto, Jerome un bambino di 12 anni. Egli \u00e8 molto abile a manovrare i suoi poteri e comincia a diventare pericoloso quando usa il suo potere contro Operations e Madeleine. Ma Nikita riuscir\u00e0 a mantenerlo sotto controllo prima che egli distrugga la Sezione.\nIl tempo degli eroi.\nTrama.\nOperations affida a Michael e Nikita un'interessante missione: devono addestrare nel minor tempo possibile una squadra di 5 reclute. Quando Operations obbliga il nuovo team ad andare in missione contro Cristal Sky, Michael e Nikita non credono che la missione avr\u00e0 successo perch\u00e9 la squadra non \u00e8 ancora pronta. Operations insiste e il fallimento \u00e8 inevitabile; Michael e Nikita vengono rapiti e toccher\u00e0 ora al nuovo team cercare di salvarli, ma saranno in grado di farlo?\nL'inferno non conosce furia.\nTrama.\nLa Sezione Uno cattura un gruppo di attivisti di Cellula Rossa e scopre che tra loro si nasconde proprio il capo della strategia, Leon. Madeleine tratta Leon non come un prigioniero qualsiasi, ma come un ospite facendo preoccupare Operations. Ne ha ben ragione per esserlo quando si accorge che Madeleine tenta di fuggire dalla Sezione con Leon uccidendo chiunque le impedisca di farlo.\nUn bacio di addio al passato.\nTrama.\nMichael non ha mai smesso di seguire in incognito le tracce di Elena e Adam e scopre che \u00e8 entrato un uomo nella loro vita. \u00c8 un operativo di nome Robert Corliss che Operations ha inviato per catturare lo zio di Elena, Stephan Vacek che \u00e8 subentrato negli affari del padre della ragazza. Riuscir\u00e0 Michael a proteggere la sua famiglia senza esporsi troppo?\nLinea nella sabbia.\nTrama.\nBirkoff sembra molto sicuro di aver localizzato il rifugio del capo di Cellula Rossa detto \u201cIl cardinale\u201d che ha eluso la cattura per 15 anni. Il suo assistente, Hillinger, \u00e8 convinto per\u00f2 che Birkoff stia sbagliando e convince George che la Sezione Uno sta andando incontro ad una trappola. George si muove ufficialmente contro la Sezione Uno e contro Operations, ma sono davvero loro quelli che sbagliano?\nAnnulla, Riprova, Tralascia, Elimina.\nTrama.\nBirkoff ha creato un programma di intelligenza artificiale (A.I.) che serve a rimpiazzarlo qualora si rendesse necessario. Ma il programma ad un certo punto inizia ad agire autonomamente e considera tutti dei nemici a parte Nikita, visto che Birkoff ha un debole per lei. Il programma inizia un lento lavoro di distruzione per uccidere tutti gli operativi cos\u00ec Birkoff e Nikita potranno scappare insieme dalla Sezione. Riuscir\u00e0 Birkoff a fermare l'insano programma dell'intelligenza artificiale?\nUna stella cadente.\nTrama.\nUn importante satellite del Centro, Comstat Alpha precipita in un piccolo paese del Kentucky chiamato Dingman's Hollow. Michael e Nikita vengono prontamente inviati, vista l'importanza dei dati contenuti nel satellite. Ma arrivati sul posto si accorgono che succedono strane cose in quel posto \u2026 gli viene riferito che si tratta della \"Sleeper Base\", base dei dormienti segreta di Black Storm, un gruppo terrorista. Intanto Jason Crawford, il fratello gemello di Birkoff si trova in vacanza ad Aruba con la sua fidanzata Naomi, ma la Sezione li aspetta \u2026\nA letto con il nemico.\nTrama.\nLa Sezione e le sottostazioni connesse subiscono un attentato che ne provoca l'autodistruzione. Operations ordina l'evacuazione, ma Kate Quinn rimane al suo posto, convinta di poter fermare il conto alla rovescia. Quando apprendono che anche Cellula Rossa subisce lo stesso attentato, operations decide di fare un patto con il nemico, si scambieranno informazione per individuarne il responsabile. Per essere sicuri che nessuno far\u00e0 il doppio gioco si scambiano due operativi chiave, Madeleine viene portata al quartier generale dei terroristi e Satin Tate, ex agente della CIA entra nella Sezione.\nIl giocattolo di Henry.\nTrama.\nNikita viene ferita durante una missione e dopo 6 ore di silenzio Operations decide di ufficializzare che \u00e8 morta in missione. Nikita intanto viene aiutata da un ragazzo, Henry Collins che la porta in casa sua e la accudisce come un animale ferito. Michael non \u00e8 d'accordo con la versione ufficiale e decide di trovarla per conto suo.\nTime out mentale.\nTrama.\nQuesta volta la missione \u00e8 piuttosto delicata perch\u00e9 Nikita viene ricoverata in un ospedale psichiatrico di Zurigo con lo scopo di avvicinare David French, figlio del capo di Crystal French. Nikita viene drogata e sottoposta ad elettroshock con forti ripercussioni sull'esito della missione. La ragazza infatti comincia a non ricordare pi\u00f9 il motivo per cui \u00e8 l\u00ec. Madeleine e Michael provano a tenerla sotto controllo parlandole nell'auricolare, ma una volta finita la missione Nikita continuer\u00e0 ad avere allucinazioni.\nUn volto allo specchio.\nTrama.\nQuando Nikita fallisce il tentativo per uccidere Grenet, un operativo di Cellula Rossa, Michael si reca da lei per avere delle risposte. Ma la sua preoccupazione viene confermata quando Nikita mette della droga nel suo vino e consegna Michael a Cellula Rossa. Grenet in cambio gli fornisce l'accesso corneale con il quale lei canceller\u00e0 i suoi files dal database della Sezione e riuscir\u00e0 a scappare senza essere trovata.\nAlla luce del sole.\nTrama.\nMichael riesce a fuggire dal nascondiglio di Cellula Rossa e la Sezione gli affida l'incarico di recuperare Nikita ed ucciderla. Le ricerche sembrano senza speranze finch\u00e9 Michael riesce ad intuire dove si trova la ragazza. Viene autorizzata una missione per il suo recupero, ma gli operativi rimangono scioccati quando si accorgono che Michael e Quinn fuggono misteriosamente insieme. \nQuattro anni luce dopo.\nTrama.\nMichael e Nikita si spostano continuamente per non essere trovati. Ma la Sezione Uno non demorde e concentra tutte le risorse per recuperare i due operativi. Operations e Madeleine riescono nell'intento di catturarli e riportarli dentro, ma hanno deciso che trattandosi di operativi di un certo valore, soltanto uno dei due morir\u00e0. Mr Jones, intanto, il misterioso capo del Centro decide di fare visita alla Sezione destando non poca preoccupazione \u2026 infatti egli rivela che Nikita lavora sotto copertura da 3 anni per lui al Centro. In seguito ai numerosi fallimenti della Sezione viene autorizzata una valutazione completa del personale curata proprio da Nikita..."}
{"id": "1356423", "revid": "109651", "url": "https://it.wikipedia.org/wiki?curid=1356423", "title": "Episodi di Nikita (serie televisiva 1997) (terza stagione)", "text": "Questa voce contiene riassunti, dettagli e crediti dei registi e degli sceneggiatori della seconda stagione della serie TV Nikita. Inizialmente trasmessa con il titolo \"Nikita\" su \"CTV\" per il Canada ed in seguito con il titolo \"La Femme Nikita\" su \"USA Network\" per L'America dal gennaio 1997 a marzo 2001. \nIn Italia \u00e8 stata trasmessa in prima visione dal 23 giugno 1999 al 13 settembre 2002 sul canale Rai 2. Questa terza stagione dal 22 giugno 2001 al 26 novembre 2001 \u00e8 stata programmata con la messa in onda di un episodio per ogni appuntamento settimanale in fascia oraria da seconda serata per la prima parte e per la restante parte da terza serata.\nCercando Michael.\nTrama.\nOperations \u00e8 convinto che Nikita rappresenti una minaccia per la Sezione e cerca deliberatamente di eliminarla durante una missione. Nikita invece sopravvive e inizia ad investigare sulla strana assenza di Michael e scopre la sua vita segreta al di fuori della Sezione. Rimane molto sorpresa di sapere che ha una moglie e un figlio.\nUn'altra vita.\nTrama.\nSalla Vacek \u00e8 uno dei terroristi pi\u00f9 ricercati al mondo e la Sezione spende invano circa il 20% delle sue risorse per catturarlo. Michael \u00e8 sposato con la figlia di Vacek da 7 anni assicurandosi una buona copertura per eliminare il terrorista. La Sezione spera di usare il desiderio di Elena di incontrare suo padre per catturarlo una volta per tutte.\nUna morte annunciata.\nTrama.\nLa Sezione ha creato un perfetto scenario per un incontro tra padre e figlia, ma Vacek non si presenta. Cos\u00ec Operations chiede a Michael di avvelenare Elena per far s\u00ec che suo padre si precipiti in ospedale. Ma la resistenza di Michael non facilita certo la missione...\nAi cancelli dell'inferno.\nTrama.\nDopo che Vacek \u00e8 stato eliminato, la \u201cmissione della vita\u201d di Michael \u00e8 fuori dal suo controllo. Come risultato deve rinunciare alla moglie Elena e con maggior tristezza a suo figlio Adam. Nonostante Operations gli assicuri che la Sezione li protegger\u00e0 sempre Michael non riesce ad accettare il fatto di non avere pi\u00f9 la sua famiglia. Diventa distratto, assente e non si preoccupa pi\u00f9 n\u00e9 delle missioni, n\u00e9 di rimanerne vivo. Nikita vigila sulla sua sicurezza ma quando viene rapita da una fazione terrorista soltanto Michael potr\u00e0 salvarla, ma lo far\u00e0?\nLa clonazione.\nTrama.\nDopo un attentato suicida ad un centro commerciale la Sezione \u00e8 intenzionata a fermare Ivan Chernov che addestra ragazzi per farli diventare kamikaze. Nikita e Michael lo contattano nelle vesti di venditori di cocaina e durante l'incontro Nikita rimane scioccata quando Michael la vende a Chernov. Nikita viene portata quindi nel suo quartier generale e scopre che Chernov dispone di un laboratorio di ricerca genetica esperto nella clonazione.\nNikolai.\nTrama.\nOperations \u00e8 convinto che Nikolai Markali, un politico europeo, abbia contatti con organizzazioni terroristiche e deve essere eliminato. Poich\u00e9 egli \u00e8 molto popolare la Sezione decide di agire usando la moglie Corinne, ex moglie di Operations. Nikita invece viene assunta dall'ufficio che si occupa della campagna elettorale di Markali con l'intento di sedurlo. Madeleine si finge invece una psicologa per assistere Corinne turbata da profondi conflitti psichici ed emotivi. Ma il piano potrebbe subire variazioni dal momento che Nikita scopre che Markali \u00e8 innocente.\nLa replicante.\nTrama.\nDopo aver concluso con successo una missione per distruggere armi chimiche nel Mar Baltico, Michael nota che Nikita non si comporta come sempre. Lei sembra preoccupata e il suo comportamento non sembra normale. Quando Nikita e Michael sopravvivono ad una missione, i nastri rivelano che Nikita \u00e8 stata volutamente evitata dal fuoco nemico. Michael inizia a sospettare che Nikita possa lavorare con Cellula Rossa, ma la verit\u00e0 \u00e8 che quella non \u00e8 Nikita, ma una suo clone, Abbie.\nRadici.\nTrama.\nLa Sezione vuole la Directory di un gruppo terroristico specializzato in tecnologie avanzate, ma il file \u00e8 criptato e non pu\u00f2 essere copiato altrimenti si autodistrugge. Viene allora reclutato un ragazzo di nome Kruger dotato di una perfetta memoria fotografica con l'intento di leggere il file e memorizzarlo. Nonostante le preoccupazioni di Nikita le viene riferito che quello di Kruger \u00e8 un \u201creclutamento ombra\u201d, finita la missione verr\u00e0 rilasciato. La ragazza decide allora di usare i poteri di Kruger per scoprire i reali motivi del suo reclutamento.\nScivolando nel buio.\nTrama.\nDopo l'attentato ad una ambasciata Operations \u00e8 convinto che il responsabile sia un terrorista ucciso dalla Sezione molto tempo prima. Irritato dal fatto che nessuno gli crede inizia a dare ordini inconsueti e a programmare missioni irrazionali, minacciando di uccidere chiunque non rispetti le sue direttive. Nikita, Walter e Birkoff prendono in considerazione l'ammutinamento, ma Michael prende inaspettatamente il controllo della Sezione. Madeleine sospetta che Michael possa aver architettato tutto per i suoi piani...\nLibero arbitrio.\nTrama.\nI fratelli Karl e Simon Peruze guida del gruppo Black Sun, concludono un affare con un noto terrorista di nome Hassan per un carico di antrace. La Sezione cattura Karl per prendere suo fratello ed attua una riprogrammazione sulla memoria denominata Progetto Caspar. Nikita affianca il ragazzo facendogli credere di essere la sua fidanzata \u2026 ma la ragazza comincia a nutrire dei dubbi sui metodi della Sezione quando sente di essersi innamorata di quel ragazzo. Con l'aiuto di Walter scopre che la Sezione ha manipolato le sue emozioni con un Alpha test con il benestare di Michael...\nRoberta.\nTrama.\nDurante una missione Nikita riconosce tra gli operativi, Jamey un suo vicino di casa quando ancora non era operativa. Le performance di Jamey non sono efficaci e la sua vita in Sezione \u00e8 seriamente minacciata; egli decide quindi di fare un patto con Nikita, se lei lo aiuter\u00e0 a restare vivo lui la metter\u00e0 in contatto con sua madre che non ha mai creduto alla storia del suicidio in prigione e la sta cercando da anni. Nikita un po' riluttante accetta il patto con Jamey, ma in seguito capisce che se incontrasse veramente sua madre, la Sezione la eliminerebbe. Non le rimane altro che chiedere l'aiuto di Michael per proteggere sua madre.\nAmare e tradire.\nTrama.\nNikita assieme ad altri due operativi, Mark ed Angela, vengono catturati da Black March, un gruppo terroristico guidato da Simon Craychek e da sua sorella Caroline esperti in torture. Quando Angela viene torturata, Mark non sopporta di vederla soffrire e rivela il luogo di una sottostazione della Sezione. Ma Angela viene uccisa ugualmente e quando i ragazzi vengono tratti in salvo dalla Sezione sanno che devono dare un falso rapporto altrimenti Mark verrebbe eliminato. Nikita convince Mark a uccidere i due fratelli in modo da \u201cdimenticare\u201d il tradimento di Mark, ma il piano fallisce e Simon viene catturato vivo. Mark accusa Nikita di essere la traditrice e malgrado tutte le accuse siano contro di lei Michael trover\u00e0 il modo di mettere in chiaro la posizione di Nikita.\nFuori dal recinto.\nTrama.\nNel momento in cui si tratta di promuovere un operativo al ruolo di capo della strategia, Operations decide di optare per Zalman. Michael deluso convince Nikita a rubare un field router, un mezzo di comunicazione per evitare le frequenze della Sezione, e decidono di scappare durante una missione. Michael porta Nikita in una vecchia casa abbandonata della campagna belga e passano la loro prima notte di libert\u00e0. Ma il giorno seguente Michael viene catturato dalla Sezione e torturato da Zalman che scopre la paternit\u00e0 di Michael e la usa per farsi rivelare dov'\u00e8 Nikita. Michael cede, ma i piani di Zalman vengono scoperti...\nRealt\u00e0 in sogno.\nTrama.\nLa Sezione ha bisogno di eliminare un potente uomo d'affari che finanzia numerosi gruppi terroristici. L'unico modo per poterlo catturare \u00e8 servirsi di Anagar, un uomo in grado di fornire una strana forma di intrattenimento per divertire uomini ricchi, reclutando ragazze tramite le agenzie di moda. Nikita e Michael vanno in missione lei come una delle ragazze, lui come uomo d'affari interessato a quel tipo di divertimento. Ma quando Nikita viene coinvolta in un combattimento letale con un'altra ragazza, Michael non pu\u00f2 fare nulla per intervenire...\nPrima che io dorma.\nTrama.\nQuando una terrorista di nome Jay Baylin si suicida piuttosto che lavorare per la Sezione, Operations \u00e8 obbligato a trovare un sosia per non perdere un contatto con un'organizzazione terroristica. Le ricerche ruotano intorno ad una giovane donna Sarah, gravemente malata di leucemia a cui restano solo due settimane da vivere. Madeleine la convince ad unirsi alla Sezione e sacrificare la sua vita per salvare degli innocenti e Sarah viene trasformata in Jay, ma il cambiamento della sua vita produrr\u00e0 comportamenti inaspettati mettendo a rischio la missione.\nRicordo Parigi.\nTrama.\nQuando un terrorista di Glass Curtain riesce a fuggire dalla White Room, manomette la sicurezza e trasmette fuori dalla Sezione la Directory prima di venire fermato da Michael. Anche se le informazioni sono codificate una parte di dati \u00e8 in chiaro, si tratta delle coordinate della Sezione. Operations ordina immediatamente la procedura di evacuazione per l'autodistruzione e l'imperativo diventa catturare ed eliminare tutti i componenti di Glass Curtain prima che tutti gli operativi rimangano uccisi.\nScelte difficili.\nTrama.\nOperations viene richiamato al Centro ed affida temporaneamente il commando della Sezione Uno a Michael. Entrambi Madeleine e Paul mettono in guardia Michael sulle pressioni che potrebbe subire da Gorge per la cattura di Bergomi, un potente terrorista che la Sezione non \u00e8 ancora pronta a catturare. Tuttavia dopo che George da a Michael un eccitante motivo per disobbedire questi decide di rischiare tutto sulla cattura di Bergomi. Ma le pressioni a cui Michael sottopone la Sezione non solo rischiano di rovinare il rapporto con Madeleine, ma ancora pi\u00f9 importante quello con Nikita.\nIl terzo incomodo.\nTrama.\nQuando Nikita comincia a riconsiderare la sua relazione con Michael, Madeleine convince Operations a guidare un \u201chard wedge\u201d ossia il metodo duro tra loro due. Michael viene privato del suo 5\u00ba Livello e declassato a semplice operativo sul campo, anche il suo ufficio viene assegnato ad un altro. Nikita \u00e8 convinta che questo trattamento abbia effetti negativi su Michael. Quando una missione rischia di fallire, Michael interviene riprendendo il comando e dimostrando la sua superiorit\u00e0 portando la missione al successo. Sta a lui decidere ora cosa conta di pi\u00f9 se il suo status o l'amore per Nikita.\nBirkoff.\nTrama.\nOperations obbliga Birkoff ad andare in missione come infiltrato in un gruppo di terroristi come hacker, nonostante l'opinione di Madeleine che ritiene il successo della missione inferiore al 20%. Bikoff viene accettato come nuovo membro dal capo del gruppo Jean-Marc che lo tratta con molto rispetto. Ma quando il ragazzo scopre che il gruppo ha legami con Cellula Rossa il suo recupero viene rimandato a tempo indefinito. Jean-Marc scopre che il ragazzo lavorava per la Sezione e lo obbliga a consegnargli informazioni. Birkoff deve trovare il modo per uscirne al pi\u00f9 presto considerato che Operations lo crede un traditore.\nIl drago a tre teste.\nTrama.\nL'assistente di Birkoff, Greg Hillinger, fa una serie di errori che portano al fallimento di un'importante missione. George se la prende con Operations e lo invita a non perdere il controllo delle missioni della Sezione. Paul a sua volta si arrabbia con Madeleine che a sua volta mette Hillinger in sospensione; poi in segreto incontra Gorge per concordare un piano per destituire Operations e prendere lei stessa il controllo della Sezione. Tuttavia quando Operations prepara una trappola per eliminare George, la bilancia del potere oscilla nuovamente con sorprendenti conseguenze.\nGiocare con il fuoco.\nTrama.\nDurante una missione per recuperare dei chips da un'organizzazione terroristica, Nikita viene catturate e tenuta in ostaggio; oppure \u00e8 quello che si vuole far credere, Nikita e Michael infatti creano uno scenario perfetto per incontrarsi privatamente. Ma il piano viene scoperto quando Birkoff si accorge di alcuni messaggi criptati tra i due ed \u00e8 costretto a fare rapporto a Madeleine. Preoccupati che Nikita e Michael stiano tramando un colpo di Stato ai loro danni Operations e Madeleine inviano una seconda squadra per trovarli ed ucciderli se necessario. \nTempo rubato.\nTrama.\nLa Sezione apprende che una compagnia farmaceutica \u00e8 a capo della produzione del Gandium 4, una micidiale arma chimica. Michael e Nikita vengono inviati in veste di ispettori per rilevare il Gandium. Durante la missione i due si danno un appuntamento privato, ma Operations e Madeleine intervengono. Nikita si reca sul luogo dell'appuntamento con Michael ma al suo posto trova Madeleine che la obbliga a sottoporsi ad un progetto di controllo della mente cosicch\u00e9 i suoi sentimenti per Michael vengano cancellati. Michael non realizza subito quello che \u00e8 successo, ma quando Nikita gli riferisce di non amarlo pi\u00f9 egli dovr\u00e0 trovare un piano per riportare indietro la \u201csua\u201d Nikita."}
{"id": "1356425", "revid": "125526701", "url": "https://it.wikipedia.org/wiki?curid=1356425", "title": "Episodi di Nikita (serie televisiva 1997) (seconda stagione)", "text": "Questa voce contiene riassunti, dettagli e crediti dei registi e degli sceneggiatori della seconda stagione della serie TV Nikita. Inizialmente trasmessa con il titolo \"Nikita\" su \"CTV\" per il Canada ed in seguito con il titolo \"La Femme Nikita\" su \"USA Network\" per L'America dal gennaio 1997 a marzo 2001. \nIn Italia \u00e8 stata trasmessa in prima visione dal 23 giugno 1999 al 13 settembre 2002 sul canale Rai 2. Questa seconda stagione dal 5 luglio 2000 al 15 giugno 2001 \u00e8 stata programmata con la messa in onda di due episodi per ogni appuntamento settimanale in prima serata fino al 2 agosto 2000 per poi riprendere con un solo episodio settimanale in seconda serata dall'11 gennaio 2001.\nIl ritorno.\nTrama.\nCon l'aiuto di Michael, Nikita sopravvive alla distruzione del rifugio della Freedom League nel finale della prima stagione. Una volta fuori dalla Sezione Uno inizia a lavorare come cameriera finch\u00e9 viene rapita dalla Freedom League ed usata come ostaggio contro la Sezione. Ma Nikita riesce a fuggire e durante una missione salva la vita a Michael; pi\u00f9 tardi su una nave abbandonata i due amanti si ritrovano. Il rientro alla Sezione \u00e8 piuttosto difficile a causa dell'esposizione di Nikita nei mesi passati fuori dalla Sezione Uno.\nAgente speciale.\nTrama.\nNikita viene affidata ad un operativo speciale, Jurgen che ha il compito di riaddestrarla. Quando la Sezione viene in contatto con Kudrin, un componente delle Freedom League che pu\u00f2 svelare il falso rapimento di Nikita, la Sezione fa di tutto per catturarlo ed interrogarlo. Ma prendere vivo Kudrin non sar\u00e0 un'impresa facile soprattutto se Michael tenta deliberatamente di ucciderlo; ma Kudrin sopravvive e Madeleine e Jurgen intuiscono che Michael e Nikita nascondono qualcosa.\nJurgen.\nTrama.\nBirkoff scopre che una serie di attivit\u00e0 terroristiche sono pilotate da sei uomini mercenari \u201cHelix\u201d. Jurgen aiuta Nikita a riprendere il suo stato operativo per una missione contro Helix, ma Michael non crede che Jurgen voglia davvero aiutare la ragazza. \u00c8 convinto che la stia manipolando \u2026\nA un secondo dalla fine.\nTrama.\nLa libert\u00e0 di cui gode Jurgen all'interno della Sezione Uno affascina Nikita che continua a passare molto tempo con lui nonostante il disappunto di Michael. La mette in guardia dicendole che Jurgen non \u00e8 quello che lei crede, ma Nikita ignora i consigli di Michael e continua a frequentare Jurgen. Sfortunatamente Nikita diventa pedina di un gioco di potere tra Jurgen e la Sezione con dure conseguenze per Jurgen \u2026 e Nikita.\nNuovo regime.\nTrama.\nUn operativo della Sezione impazzisce e spara ad Operations durante un briefing. Mentre Operations lotta con la morte, Egran Petrosian, l'agente in copertura visto nella scorsa stagione, prende il controllo della Sezione e promuove Nikita come suo secondo. Nonostante gli avvertimenti di Madeleine, Nikita crede che Petrosian sia meglio di Operations nella guida della Sezione. Ma quando Petrosian chiede a Nikita di uccidere Operations, il futuro della Sezione \u00e8 nelle sue mani.\nFermate Michael.\nTrama.\nQuando Michael viene inviato per uccidere un venditore di armi, l'operazione fallisce e Michael entra nel cosiddetto \"Mandatory Refusal\" una situazione in cui vengono interrotti tutti i contatti con la Sezione finch\u00e9 non si completa la missione a tutti i costi. Ma le cose vanno storte quando il venditore d'armi rapisce Madeleine e Operations crede che l'unico modo per salvarla sia quello di uccidere Michael per impedirgli di concludere la missione. Ma Nikita ha altri piani \u2026\nRen\u00e9.\nTrama.\nLa Sezione Uno sventa un attentato ad una scuola e Nikita nota che Michael conosce molto bene la natura della bomba. Quando lei prova a chiedergli spiegazioni, Michael la tratta con freddezza e Nikita capisce che nasconde qualcosa. Il giorno seguente segue Michael e scopre che si \u00e8 incontrato con l'attentatore; Ren\u00e8 e Michael erano compagni nella rivolta studentesca degli anni 80 ed ora le loro vite si sono incrociate nuovamente. Ma quando Operation chiede a Michael di tradire il suo amico, la lealt\u00e0 di Michael \u00e8 messa a dura prova.\nUn paese al buio.\nTrama.\nNikita e Michael vengono inviati nei Balcani per assassinare Radovan Luka, un compratore di armi ribelle che attua una campagna di pulizia etnica. Quando Nikita e Michael arrivano nel paese scoprono due bambini e Nikita obbliga Michael a proteggerli. Ma la salvezza dei bambini distrae Nikita dall'opportunit\u00e0 di uccidere Luka facendo correre molti rischi ad entrambi \u2026\nLa bomba.\nTrama.\nCellula Rossa ha creato una bomba umana a tempo. Per scoprire l'identit\u00e0 umana dell'obiettivo Nikita deve infiltrarsi in un carcere per trovare l'operativo di Red Cell. Quando Nikita la trova deve conquistare la sua fiducia per convincerla ad evadere con lei e col fine di consegnarla alla Sezione.\nUltima missione.\nTrama.\nA causa di un calo di operativi Nikita viene promossa Capo squadra tre anni prima del previsto. Lei ora \u00e8 responsabile di ogni aspetto di una missione, selezione del personale, piano e successiva esecuzione. La sua missione \u00e8 catturare un acquirente di energia nucleare, ma essendo le notizie scarse la missione si rivela pi\u00f9 rischiosa del previsto. Come se non bastasse un membro del suo team Vizcano, innamorata di Michael dimostra di non temere la posizione di Nikita e si rivela disobbediente. Nikita deve trovare il modo di controllarla altrimenti rischia di far fallire la missione.\nIl figlio perduto.\nTrama.\nLa Sezione crede che un leader terroristico imprigionato continui ad impartire ordini tramite il suo avvocato, Armel. Nikita e Michael interpretano il ruolo di una coppia di coniugi \u201cnormale\u201d lasciando credere ad Armel (che li sta spiando) che Nikita \u00e8 una sensitiva. Convinto Armel rapisce Nikita e la obbliga a mettersi in contatto con suo figlio scomparso in un incidente stradale. Ma Nikita scoprir\u00e0 che il figlio di Armel \u00e8 ancora vivo e viene tenuto dalla Sezione Uno.\nIl segreto di Terry.\nTrama.\nNikita diventa amica con un'altra agente operativa, Terry che fallisce una missione e le confessa di essere incinta. Ma quando Michael, Nikita e Terry vengono assegnati ad una missione per catturare un agente della NSA, Terry approfitta della missione per fuggire, vuole far crescere il suo bambino fuori dalla Sezione. Ora Nikita deve scegliere tra la lealt\u00e0 o la protezione per Terry e il suo bambino.\nAmnesia.\nTrama.\nDopo l'assalto in club Michael viene catturato e torturato dal capo della strategia di Cellula Rossa Orlando Perez. Nella missione di recupero Nikita libera Michael ma lui non ricorda niente di s\u00e9 e della Sezione. Nikita copre Michael sapendo che Operations lo eliminerebbe se sapesse della perdita di memoria. Ma il lavoro di Nikita viene reso difficile dal fatto che Michael non ricordando nulla si mostra sincero e innamorato di Nikita.\nLisa.\nTrama.\nMichael e Nikita sono obbligati ad andare in missione con un terrorista gi\u00e0 conosciuto nella scorsa stagione che ora lavora con la Sezione, David Fanning. La missione permette a Fanning di prendere in ostaggio Nikita chiedendo a Michael di riportargli sua moglie Lisa. Michael ha 48 ore di tempo per trovare una donna che ha usato e tradito per la Sezione altrimenti Nikita morir\u00e0.\nRagazzo prodigio.\nTrama.\nBirkoff scopre che un gruppo terroristico usa un codice per introdursi nel satellite del Dipartimento della Difesa e lo usa per compiere attentati. Il codice \u00e8 l'unica chiave per impedire gli attentati ma n\u00e9 la NSA n\u00e9 Birkoff sembrano in grado di decifrarlo. La Sezione allora trova un giovane brillante matematico capace di risolvere il problema, ma la sua natura incontrollata mette a rischio la missione ed in seguito la sua vita.\nL'informatore.\nTrama.\nLa Sezione deve fermare un gruppo terroristico del Midest, bright Star che compie attentati suicidi. Poich\u00e9 queste bombe sono create nelle cave \u00e8 molto difficile rintracciarli. Nikita viene mandata da Formitz che procura loro i documenti falsi. Ma quando Nikita scopre che Fomitz \u00e8 un serial killer specializzato nell'omicidio di prostitute la missione si fa pi\u00f9 difficile...\nVirus letale.\nTrama.\nLa Sezione invia un team in Scozia per neutralizzare un deposito di munizioni di Cellula Rossa; ma quando la squadra arriva trova il posto abbandonato. Michael e Nikita continuano la sorveglianza mentre Mowen, un operativo prende dei campioni e torna in Sezione. Poco dopo muore in circostanze misteriose e Operations capisce che la missione era una trappola per permettere ad un virus killer di entrare nella Sezione. Michael e Nikita devono scegliere tra trovare l'antidoto e salvare la Sezione oppure la possibilit\u00e0 di riavere la loro libert\u00e0.\nLa rivale.\nTrama.\nAlla Sezione arriva una nuova operativa Andrea molto arrogante che si lascia sedurre da Michael. Questo provoca tensioni tra loro quando Andrea capisce di essere stata usata da Michael e decide di vendicarsi. Nikita le rifiuta il suo aiuto e Michael ne subisce la vendetta rimanendo imprigionato in un laboratorio. Solo grazie all'intervento di Nikita il peggio viene scongiurato, ma per Andrea non ci sar\u00e0 scampo.\nJulia.\nTrama.\nLa Sezione lavora per catturare il leader di un'importante organizzazione terroristica che compie una serie di attentati. Operation ordina un raid per catturarne il leader e quando la squadra arriva sul posto scopre che il leader non \u00e8 altri che un sofisticato computer. Madeleine interroga il computer convinta che esso sia dotato di pura logica e non di pensiero intuitivo. Ma quando Madeleine e Operations si assentano dalla Sezione il computer si attiva per continuare gli attentati e Michael si trova costretto a prendere il controllo della Sezione.\nEsule.\nTrama.\nMichael e Nikita vanno in missione come agenti di commercio per catturare il capo di un'organizzazione responsabile di attacchi civili. L'assistente del leader, Girali, rivela a Nikita di essere un operativo della Sezione ritenuto scomparso da 9 anni. Quando Nikita informa Operations della cosa rimane sorpresa dalla richiesta di Operations di ignorare quell'uomo. Al contrario Madeleine invece chiede a Nikita di fare in modo di riportarlo dentro, confessandole che si tratta di suo marito. Ora Nikita si trova tra due fuochi e la vita dell'uomo dipende da quello che lei sceglier\u00e0 di fare.\nAdriana.\nTrama.\nLa fondatrice della Sezione, Adrian cerca di reclutare Nikita tra i suoi operativi al fine di distruggere per sempre la Sezione Uno. La vicina di Nikita, Carla \u00e8 infatti un'operativa al servizio di Adrian. Carla aiutata dal suo ragazzo rapiscono Nikita e la conducono da Adrian che metter\u00e0 Nikita in guardia sul comportamento scorretto di Operations. Secondo lei, infatti Paul sta usando la Sezione per inseguire scopi di potere e prendere il controllo dei governi di tutto il pianeta. Adriana cerca di convincere la ragazza che hanno bisogno del suo aiuto per distruggere la Sezione, ma Nikita \u00e8 scettica. Durante una missione per\u00f2 si rende conto che le parole di Adriana corrispondono a verit\u00e0, cos\u00ec decide di aiutarla. \nPartita finale.\nTrama.\nCon l'aiuto di Adrian, Nikita riesce a raggiungere aree riservate della Sezione per trovare un file, chiamato Gemstone, che contiene le prove per destituire Operations e distruggere la Sezione. Durante un'indagine interna, Michael identifica in Nikita l'operativo che sta collaborando con Adrian contro la Sezione. Michael cerca di convincere Nikita a farsi aiutare da lui per poterla proteggere, ma lei nega ogni evidenza. Michael \u00e8 quindi obbligato a fare rapporto pur sapendo che Nikita e Adrian verranno cancellate. "}
{"id": "1356426", "revid": "19933", "url": "https://it.wikipedia.org/wiki?curid=1356426", "title": "Solovetsky", "text": ""}
{"id": "1356427", "revid": "15756", "url": "https://it.wikipedia.org/wiki?curid=1356427", "title": "Episodi di Nikita (serie televisiva 1997) (prima stagione)", "text": "Questa voce contiene riassunti, dettagli e crediti dei registi e degli sceneggiatori della prima stagione della serie TV Nikita. Inizialmente trasmessa con il titolo \"Nikita\" su \"CTV\" per il Canada ed in seguito con il titolo \"La Femme Nikita\" su \"USA Network\" per L'America dal gennaio 1997 a marzo 2001, la serie in Italia \u00e8 stata trasmessa in prima visione dal 23 giugno 1999 al 13 settembre 2002 sul canale Rai 2.\nRai 2, per questa prima serie, ha programmato la messa in onda di due episodi per ogni appuntamento settimanale in prima serata fino al 19 settembre 1999.\nIl primo episodio in assoluto che venne registrato, ovvero l'episodio pilota, fu il sesto episodio: Amore. Dopo la buona riuscita di questo primo lavoro e vista la grande chimica tra l'attore Roy Dupuis nei panni di Michael Samuelle e l'attrice Peta Wilson nei panni di Nikita, gli auturi decisero di cambiare idea sulla prematura dipartita dalla serie di Michael che invece prese il ruolo da coprotagonista a fianco di Nikita per tutte le successive stagioni.\nNikita.\nTrama.\nNikita, una giovane ragazza di strada viene accusata ingiustamente di un crimine che non ha commesso ed \u00e8 stata condannata a passare la sua vita in prigione. Dopo che il governo ha accettato il suo falso suicidio viene reclutata da Sezione Uno, un'organizzazione antiterroristica clandestina. Nikita vorrebbe resistere ma per sopravvivere non ha scelta, \u00e8 costretta ad accettare le loro regole\nAmiche.\nTrama.\nAlla Sezione Uno \u00e8 stato chiesto di vigilare sulla sicurezza di Jovan Mijovich, un politico che sta trattando un negoziato di pace tra due opposte fazioni. Quando Nikita deve incontrare un contatto per sventare un attentato a Mijovich le cose si complicano perch\u00e9 la ragazza viene riconosciuta da Julie, un'amica d'infanzia. Nikita cercher\u00e0 di proteggere Julia creando una nuova identit\u00e0 per lei, ma non sa che Julie \u00e8 l'operativa addestrata per compiere l'attentato contro Mijovich.\nSimone.\nTrama.\nGlass Curtain \u00e8 una organizzazione terroristica che attira nuovi membri su internet tramite chat rooms. Fingendo di essere una nuova recluta, Nikita viene portata al quartier generale di Glass Curtain, dove scopre che la moglie di Michael, Simone creduta morta da diversi anni \u00e8 ancora viva e tenuta in ostaggio. Ora, l'amore di Michael per sua moglie riuscir\u00e0 a dargli al lucidit\u00e0 necessaria per portare a termine la missione?\nCarit\u00e0.\nTrama.\nA Nikita viene assegnato il compito di avvicinare un uomo accusato di riciclare denaro sporco ed avere accesso ai suoi file. Quando lei scopre che l'uomo si occupa di carit\u00e0 ai ragazzi di strada si innamora di lui. Tuttavia, quando Nikita scopre che i ricoveri erano solo una copertura per un mercato/una tratta di schiavi, la lealt\u00e0 di Nikita si divide/ viene messa alla prova.\nMadre.\nTrama.\nUn innesto nucleare viene rubato da una organizzazione terroristica guidata dai coniugi Wickie responsabile di aver sterminato un'intera squadra di operative della Sezione.\nPer recuperare l'innesto Nikita si finge la figlia mai conosciuta di Helen Wickie, che era stata data in adozione perch\u00e9 la madre era in prigione. Ai tempi della sua nascita. Questa missione avr\u00e0 delle conseguenze inaspettate sia per la \u201cmadre\u201d che per la \u201cfiglia\u201d.\nAmore.\nTrama.\nQuando un terrorista internazionale entra in possesso di un micidiale gas nervino, Nikita e Michael interpretano il ruolo di una coppia di mercenari che scelgono di arruolarsi a questo gruppo. Le cose si complicano quando Nikita scopre che la bomba con il gas \u00e8 piazzata sulla linea metropolitana rischiando un alto numero di vittime. La ragazza metter\u00e0 a rischio la propria vita per disattivarla.\nTradimento.\nTrama.\nA Sezione Uno viene chiesto dalla CIA di catturare Suba, uno straniero che ha mosso grosse quantit\u00e0 di uranio fuori dal paese con grossi guadagni. Il primo tentativo di prendere il terrorista fallisce e Nikita viene ritenuta responsabile. Facendo un'analisi della missione, Nikita scopre per\u00f2 che nella Sezione c'\u00e8 un traditore, un operativo manipolato da Suba, che ne ha preso il figlio in ostaggio. Nikita deve ora decidere se consegnare il traditore alla Sezione oppure cercare di aiutarlo a liberare il figlio\nFuga.\nTrama.\nUn misterioso operativo della Sezione Uno offre l'opportunit\u00e0 a Nikita di scappare dalla Sezione. Tutte le informazioni che lui le offre sono prese in considerazione da Nikita che dopo averle controllate accetta il suo aiuto. Intanto, Michael inizia a rivelare a Nikita le sue emozioni e i suoi sentimenti, mandando in confusione la ragazza. Il dubbio rimane \u00e8 la Sezione Uno che la sta mettendo alla prova per testare la sua lealt\u00e0 oppure la possibilit\u00e0 di fuga \u00e8 veramente reale?\nIl Sig. Gray.\nTrama.\nLa sicurezza informatica di Sezione Uno viene violata e la directory con la lista degli agenti viene rubata. Michael va a Praga per recuperare la directory ma l'uomo che l'aveva rubata viene ucciso da un altro terrorista che vuole tenere la directory per s\u00e9. La Sezione scopre che prima di essere ucciso il terrorista era su un autobus cittadino di Praga e interroga l'architetto Gray Wellman, passeggero dell'autobus. Nikita viene assegnata a lui per verificare se egli abbia nascosto la directory, ma quando si innamora di lui, le sue azioni non solo minacciano l'esito della missione, ma la sua stessa vita dentro l'organizzazione viene messa in pericolo.\nLa Scelta.\nTrama.\nLa Sezione Uno crede che un gruppo di elementi facenti parte della CIA sia responsabile del massacro di alcuni venditori di eroina. Sezione Uno viene chiamata in causa per ripristinare un certo ordine, ma Nikita continua ad essere coinvolta con l'architetto Gray Wellman complicando la sua vita operativa. Le viene quindi imposta una scelta tra l'appartenenza all'organizzazione che controlla la sua vita oppure l'uomo che ama.\nSoccorso.\nTrama.\nDurante una missione per distruggere un impinanto chimico in Russia, Michael viene ferito e lasciato sul campo. La Sezione ritiene che sia troppo rischioso salvarlo, tuttavia Nikita e Madeleine entrano nel paese come rappresentanti di cosmetici. Intanto Michael si nasconde a casa dell'infermiera Angie Georgiev convincendola a tenerlo nascosto per sfuggire al capo della polizia russa Egran Petrosian. Madeleine e Nikita trovano la casa di Angie e riescono a far fuggire Michael e l'infermiera. Si rifugiano in un aeroporto abbandonato aspettando la squadra di recupero quando la polizia russa li trova ed Angie verr\u00e0 sacrificata. Nikita e Michael scopriranno presto che la missione di soccorso non era per lui, ma per proteggere Petrosian che si rivela essere un operativo in copertura da 17 anni.\nInnocente.\nTrama.\nUna testata nucleare sta per essere introdotta in Nord America da un gruppo terroristico che minaccia di farla esplodere in una delle maggiori citt\u00e0. Al trasferimento della bomba assiste casualmente Rudy, un fattorino che consegna pizze. La Sezione Uno non crede alla buona fede di Rudy e lo interroga diverse volte, ma Nikita \u00e8 l'unica a credere che l'uomo sia innocente. E sar\u00e0 proprio lei ad insistere che Rudy non venga annullato, perch\u00e9 il suo intervento sar\u00e0 determinante per riuscire a disattivare la bomba.\nLa Recluta.\nTrama.\nA Nikita viene affidato l'incarico di valutare Karen, una nuova recluta che sta terminando l'addestramento. Durante la sua prima missione Karen uccide il suo mentore, Brian a sangue freddo e mentre presenta rapporto, mente sull'accaduto. Nikita l'affronta e Karen le confida di essere stata ripetutamente violentata da lui. Per Nikita non sar\u00e0 facile prendere una decisione considerando anche che in Sezione Karen sembra piacere a tutti; ma riveler\u00e0 presto la sua natura psicotica durante una missione che chiarir\u00e0 le idee a Nikita sull'annullamento di Karen.\nGambit.\nTrama.\nLa Sezione Uno tenta di catturare uno dei pi\u00f9 famosi terroristi dei mondo, George Kessler l'uomo dai mille volti coinvolto nella rapina del Cobalto 60. La Sezione perde il Cobalto, ma cattura il terrorista che viene interrogato da Madeline. Kessler sembra conoscere molto bene Madeleine e fa di tutto per confonderla, ma Madeleine ha una sorpresa per lui; la Sezione Uno ha catturato sua figlia obbligando il terrorista a collaborare. Ma ha sottovalutato la spietatezza di Kessler che uccide la figlia e riesce a fuggire dalla Sezione. A Madeline non rimane altro che affrontarlo da sola e rischiare la propria vita.\nOssessione.\nTrama.\nDavid Fanning \u00e8 uno dei killer pi\u00f9 pericolosi dei mondo, ma la Sezione Uno non riesce a fermarlo. Fanning possiede The Book, una collezione di informazioni top-secret che potrebbero danneggiare i governi dell'Occidente, ma se la Sezione tentasse di uccidere Fanning, The Book diverrebbe pubblico automaticamente. L'unico modo per la Sezione Uno di fermarlo \u00e8 tramite la moglie di Fanning. Perci\u00f2 Nikita e Michael sono obbligati a usare tutti i mezzi possibili per assicurarsi la sua lealt\u00e0, ma la sua instabilit\u00e0 emotiva potrebbe essere fatale a tutti e due.\nRumori di fondo.\nTrama.\nMentre \u00e8 in missione per rintracciare uno stock di missili Stinger, il furgone della Sezione Uno viene braccato e Birkoff \u00e8 obbligato a difendersi per la prima volta. La sua paura di essere ucciso in missioni future interferisce con la sua abilit\u00e0 nel proteggere gli operativi della Sezione, a meno che Nikita non riesca a fargli superare questa paura. Birkoff corre il rischio di essere cancellato.\nGuerra.\nTrama.\nLa Directory viene rubata e finisce nelle mani di Cellula Rossa; gli operativi vengono colpiti in tutto il mondo. La Sezione \u00e8 obbligata ad evacuare. Per poter conoscere le prossime mosse di Cellula Rossa, Nikita e Michael tentano di assaltare il nemico ma vengono catturati e torturati. Resistono alle richieste di indicare la nuova sede della sezione, ma Michael fa trasparire il suo amore per Nikita e lei crolla, perch\u00e9 non sopporta di veder torturare Michael. Dopo aver confessato la nuova ubicazione delle Sezione Uno, Nikita scopre che questo era il piano fin dall'inizio e la Sezione ha in serbo una grande sorpresa per Cellula Rossa.\nScomparso.\nTrama.\nUno dei componenti di un'organizzazione criminale che ruba materiale segreto e lo rivende al miglior offerente \u00e8 Stephen, il figlio che Operations non vede da quando era un bimbo di sette anni. Nel corso di questa missione la Sezione Uno deve contemporaneamente catturare Stephen e i suoi compari e un pericoloso terrorista a cui questi ultimi vogliono vendere un prezioso chip. Operations chiede a Nikita di fare il possibile per salvare la vita al figlio, e la ragazza gli chiede in cambio di riavere la propria libert\u00e0. Ma nonostante Nikita abbia preso le sue precauzioni, Operations trover\u00e0 il modo di non tener fede alla parola data.\nVoci.\nTrama.\nMentre sta facendo ritorno alla Sezione Uno al termine di una missione, Nikita viene aggredita da un noto stupratore serial killer, Crane. La ragazza lo massacra letteralmente di botte. Quando arriva la polizia, gli agenti si rendono conto che chi ha ridotto in quel modo Crane non \u00e8 una donna qualunque. O'Brien, l'agente che lavora da tempo sul caso di Crane, riesce a scoprire la vera identit\u00e0 di Nikita. Per l'uomo significherebbe la morte, ma Nikita trover\u00e0 il modo di salvarlo.\nFlashback.\nTrama.\nNikita deve indagare su un certo Reilly, barista in un locale molto chic, che potrebbe essere un contatto per raggiungere un noto terrorista. Ma alle sue domande l'uomo reagisce gettandosi dalla finestra dei bar che \u00e8 situato al 65 piano di un grattacielo. Perquisendo il suo appartamento Sezione Uno trova uno strano apparecchio. Scopriranno in seguito che serve a fare il lavaggio del cervello. Nikita per\u00f2 si \u00e8 sottoposta ad una serie di esperimenti nel tentativo di scoprire a che serviva il dispositivo, che ormai ha preso possesso della sua mente. Quando gli agenti di Sezione Uno riceveranno l'incarico di proteggere il Primo Ministro cinese da probabili attacchi di individui sottoposti anch'essi al lavaggio del cervello scopriranno che il pericolo maggiore \u00e8 proprio Nikita.\nVerdetto.\nTrama.\nJiovan Miovich \u00e8 stato eletto premier della sua nuova nazione, ma c'\u00e8 un misterioso killer che ha l'incarico di ucciderlo. Nikita e Michael si occupano della sicurezza del ministro; durante il ballo inaugurale individuano e catturano il killer. Ma un gruppo di compatrioti dei Primo Ministro minaccia di morte Miovich accusandolo di aver violentato ed accecato la figlia dei loro capo, Zoran Bruner, durante la guerra civile. Nikita riesce a convincere Bruner ad ascoltare la testimonianza della giovane. Ma la realt\u00e0 sar\u00e0 molto pi\u00f9 amara del previsto.\nGrazia.\nTrama.\nMentre la Sezione sta braccando Tyler, un terrorista pericoloso, scopre che un dipendente di uno dei contatti di Tyler ha inventato un esplosivo plastico che non \u00e8 assolutamente individuabile. Quando Tyler rapisce il giovane, Nikita e il team sono inviati a catturare l'inventore. Il salvataggio va a monte, e a Nikita vengono dati ordini di cancellarlo. Lei rifiuta. Operation decide che Nikita \u00e8 ormai andata oltre il limite e la assegna a una missione suicida con altri operativi destinati ad essere cancellati. All'insaputa di Operation, Michael da a Nikita il mezzo per scappare, ma la sua libert\u00e0 cambier\u00e0 le loro vite per sempre.\nCollegamenti esterni.\nRiassunti episodi tratti da *Telefilm-Central.org, portale italiano dedicato alle serie televisive"}
{"id": "1356428", "revid": "117379058", "url": "https://it.wikipedia.org/wiki?curid=1356428", "title": "Circondario della B\u00f6rde", "text": "Il circondario della B\u00f6rde () \u00e8 uno dei circondari della Sassonia-Anhalt, in Germania. Centro maggiore \u00e8 Haldensleben.\nStoria.\n\u00c8 stato creato il 1\u00ba luglio 2007 dall'unione dei circondari di B\u00f6rdekreis e Ohrekreis."}
{"id": "1356433", "revid": "123208252", "url": "https://it.wikipedia.org/wiki?curid=1356433", "title": "Aerarium", "text": "L'Aerarium (dal latino \"\u00e6rarium\", a sua volta da \"aes\" \"bronzo\") o Aerarium populi Romani (per distinguerlo dalla cassa del \"princeps\") o Aerarium Saturni (con la specifica localizzazione presso il tempio di Saturno nel Foro romano) il cui significato era \"riserva di monete\", indicava genericamente l'amministrazione patrimoniale della \"Res publica\" romana.\nStoria.\nEpoca regia.\nLa prima notizia sull'erario di Roma antica ce la d\u00e0 Tito Livio. Ai tempi del rex Servio Tullio (vedi anche Et\u00e0 regia di Roma) si stabil\u00ec che l'acquisto dei cavalli per le 18 centurie di \"equites\" fosse di competenza appunto del tesoro pubblico o \"Aerarium\" cittadino: venne quantificato uno stanziamento annuo iniziale di 10.000 assi a centuria e si sanc\u00ec che fossero le donne non sposate a pagare il mantenimento dei cavalli con 2.000 assi annui a centuria..\nEpoca repubblicana.\nIl tesoro veniva custodito nel tempio di Saturno nel Foro insieme alle leggi incise su tavole bronzee, ai decreti del Senato, alle insegne degli eserciti e ad una bilancia per la pesatura del metallo. Una sezione speciale del tesoro era costituita dall\"aerarium sanctius\", contenente la riserva metallica dello Stato (bronzo, oro e argento), gemme, gioielli e i proventi della tassa del 5% sull'emancipazione degli schiavi.\nDurante la Repubblica romana nell'erario confluirono tutte le rendite dello Stato, comprese quelle provenienti da tutte le province romane. In questo caso i questori, sottoposti al Senato centrale ed ai governatori provinciali, raccoglievano le imposte attraverso i pubblicani (che avevano in appalto la riscossione dei tributi, da versare successivamente all\"aerarium\"). Il sistema di riscossione provinciale rimase invariato anche durante il principato, anche se va precisato che, in questo caso, nelle casse dell\"aerarium populi Romani\" erano versate solo gli introiti delle province \"pacatae\", ovvero di quelle senatorie, non di quelle imperiali.\nEpoca alto-imperiale.\nCon l'instaurazione del Principato nel 27 a.C., in epoca augustea, l\"\u00e6rarium\" divent\u00f2 il tesoro amministrato dal Senato romano, mentre il \"princeps\" ne cre\u00f2 uno nuovo denominato \"Fiscus Caesaris\" e dallo stesso Imperatore amministrato. Vero \u00e8 che il \"princeps\" aveva il controllo generale dell'intero sistema fiscale, compreso l\"aerarium populi Romani\", come risulta sotto Augusto o Caligola. In sostanza si veniva cos\u00ec a creare un dualismo nell'amministrazione finanziaria imperiale con la separazione tra due fondi, uno appartenente al \"populus\" ed un altro al \"princeps\". A queste due casse andrebbe poi aggiunto il \"patrimonium principis\", ovvero il patrimonio \"privato\" dell'Imperatore (\"res privata principis\").\nI tributi venivano raccolti nelle province senatorie dai \"quaestores\". Il tesoro (\"aerarium\") non fu pi\u00f9 amministrato dai questori urbani, ma da pretori anziani o ancora in carica. Sempre ad Augusto si deve la costituzione nel 6 d.C. dell\"aerarium militare\", le cui entrate provenivano dalle imposte sulle successioni e sulle vendite e serviva per pagare gli stipendi ed il premio di congedo ai veterani delle legioni.\nLe entrate di questo fondo erano costituite dalle imposte dirette delle province non \"pacatae\". A queste imposte si aggiungevano le rendite dell\"ager publicus\" dell'Italia e delle province senatorie.\nFunzionari.\nIl controllo della cassa fu affidato a diversi magistrati: dapprima ai questori, poi sotto Cesare a due senatori in qualit\u00e0 di \"praefecti\", dal 28 a.C. a due \"praefecti\" scelti tra pretori, dal 23 a.C. a due \"praetores\", ai questori nuovamente con Claudio per la durata di un triennio (nel 44 d.C.). Il passo definitivo fu compiuto sotto Nerone (nel 56 d.C.) che mise a capo dell\"aerarium\" due senatori ex-pretori, con il titolo di prefetti, con una breve parentesi nel 69 quando affid\u00f2 il compito a due \"praetores\".\nA questi funzionari era affidato il compito di emettere moneta d'oro (\"aurei\") e argento (\"denarii\"), come risulta dalle diciture scritte sulle monete, \"ex S C\" (per \"Senatus consultum\")."}
{"id": "1356440", "revid": "1983214", "url": "https://it.wikipedia.org/wiki?curid=1356440", "title": "Cov\u0103s\u00e2n\u021b", "text": "Cov\u0103s\u00e2n\u021b \u00e8 un comune della Romania di abitanti, ubicato nel distretto di Arad, nella regione storica della Transilvania.\nLa presenza del comune \u00e8 documentata dal 1278, tuttavia si suppone che vi fossero insediamenti umani fin dal neolitico, periodo a cui risalgono sepolture con tumuli in pietra e materiale ceramico scoperti nella zona.\nCerta \u00e8 invece la presenza di un insediamento di epoca romana, in quanto durante una campagna di scavo sono stati ritrovate circa 500 monete d'argento di epoca imperiale da Nerone fino a Faustino (I-III secolo).\nAltri monumenti presenti nel comune sono due castelli fortificati, denominati \"Tornea\" e \"Hindec\", ed una torre a cui sono affiancati i resti di una basilica gotica costruita attorno al XIV secolo.\nA Cov\u0103s\u00e2n\u021b nacque Corneliu Miclo\u0219i (1887-1963), ingegnere e membro dell'Accademia Romena (\"Academia Rom\u00e2n\u0103\")."}
{"id": "1356442", "revid": "287204", "url": "https://it.wikipedia.org/wiki?curid=1356442", "title": "Covasant", "text": ""}
{"id": "1356444", "revid": "174852", "url": "https://it.wikipedia.org/wiki?curid=1356444", "title": "Iryeon", "text": ""}
{"id": "1356446", "revid": "3115", "url": "https://it.wikipedia.org/wiki?curid=1356446", "title": "Gon\u00e7alo Byrne", "text": "Biografia.\nGon\u00e7alo Byrne, laureato alla facolt\u00e0 di architettura dell'Universit\u00e0 Tecnica di Lisbona nel 1968, ha avuto una rilevante carriera accademica come professore ospite in molti atenei europei (universit\u00e0 di Venezia, Losanna, Napoli, Lovanio, Barcellona, Graz, Pamplona, Coimbra, Sassari) e presso la Harvard University, USA. Alcuni suoi lavori sono stati presentati in varie mostre a New York, Lubiana, Messina, Lucca, Como, San Marino, Lisbona, Oporto, Milano, Venezia e Vicenza.\nCollegamenti esterni.\nConferenze e mostre"}
{"id": "1356447", "revid": "8911", "url": "https://it.wikipedia.org/wiki?curid=1356447", "title": "Memorie (opera di Giorgio Sphrantzes)", "text": ""}
{"id": "1356453", "revid": "889336", "url": "https://it.wikipedia.org/wiki?curid=1356453", "title": "Rappresentante di classe", "text": "Un rappresentante di classe, conosciuto anche come presidente di classe, \u00e8 di solito il capo di una classe di studenti e presiede la scelta dell'organizzazione all'interno di un consiglio di classe. I rappresentanti di classe sono in genere eletti dalla classe, un collegio elettorale composto da tutti gli studenti e da tutti i genitori se riguarda un rappresentante genitoriale di classe.\nIstituito dai Provvedimenti Delegati sulla scuola del 1973, ha la funzione di rappresentare i genitori o gli studenti di una classe presso il consiglio di classe.\nIl genitore come rappresentante di classe.\nNelle scuole italiane, partendo da quelle per l'infanzia (nido d'infanzia e scuola materna) fino a quella primaria, ha la funzione di rappresentare i soli genitori e ne viene eletto uno per sezione o per classe. Nelle scuole secondarie di primo grado i rappresentanti dei genitori all'interno di una classe aumentano da uno a quattro nel rispettivo consiglio di classe. Nel consiglio di classe di scuola secondaria di secondo grado i rappresentanti dei genitori passano da quattro a due, integrati da due rappresentanti degli studenti eletti in ogni classe i quali possono richiedere ai docenti mensilmente due ore per svolgere l'assemblea di classe qualora si renda necessario.\nLo studente come rappresentante di classe.\nSimile a un rappresentante d'istituto, la differenza principale tra le due posizioni \u00e8 che un presidente di classe di solito rappresenta solo un voto unico e specifico all'interno della scuola mentre il rappresentante d'istituto o presidente del governo studentesco, rappresenta l'intero corpo studentesco della scuola. Gli studi hanno dimostrato che le scuole con coeducazione hanno maggiori probabilit\u00e0 di avere studenti di sesso maschile come rappresentanti di classe rispetto alle studentesse.\nDoveri e termine.\nLo studente eletto rappresenta gli studenti della propria classe all\u2019interno del Consiglio di Classe e nel Comitato Studentesco. Ogni classe elegge due rappresentanti con diritto di voto all\u2019interno del Consiglio su tutte le questioni tranne che nelle valutazioni. I suoi principali compiti sono:\nInoltre, all\u2019interno del Consiglio di Classe, cura tutte le questioni inerenti degli studenti della propria classe come pareri e richieste su:\nIl mandato per un rappresentante di classe \u00e8 di un anno nella maggior parte delle scuole. Lo studente che detiene l'incarico ha la possibilit\u00e0 di candidarsi per l'anno seguente. Inoltre, in alcune scuole \u00e8 responsabile della costruzione di fondi che la classe pu\u00f2 utilizzare per attivit\u00e0 come il ballo di fine anno. Gli studenti in questa posizione sono spesso considerati rappresentanti vocali degli studenti.\nIl rappresentante nella cultura di massa.\nLo stereotipo del rappresentante di classe \u00e8 stato tipizzato in vari libri, film e in televisione. Trame tipiche a volte contengono un secchione o un perdente che rivendica il titolo da uno studente pi\u00f9 popolare . Lo stereotipo \u00e8 stato anche usato come allegoria politica dai primi del 1900, descrivendo tutti, dal presidente degli Stati Uniti, ai ruoli per le donne afro-americane nel Congresso degli Stati Uniti.\nPersonaggi immaginari nel ruolo di presidente di classe hanno incluso:"}
{"id": "1356456", "revid": "1983214", "url": "https://it.wikipedia.org/wiki?curid=1356456", "title": "Craiva", "text": "Craiva \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 10 villaggi: Chi\u0219laca, Ciunte\u0219ti, Craiva, Coroi, M\u0103r\u0103u\u0219, Rogoz de Beliu, Stoine\u0219ti, Susag, \u0218iad, T\u0103lmaci."}
{"id": "1356457", "revid": "167080", "url": "https://it.wikipedia.org/wiki?curid=1356457", "title": "Guerre gotiche", "text": ""}
{"id": "1356458", "revid": "212348", "url": "https://it.wikipedia.org/wiki?curid=1356458", "title": "Articolo 1 della Costituzione italiana", "text": "Larticolo 1 della Costituzione italiana fissa in modo solenne il risultato del referendum del 2 giugno 1946: l'Italia \u00e8 una repubblica.\nDescrizione.\nLa forma repubblicana da quella monarchica si distingue per il titolare della sovranit\u00e0: se nella monarchia la sovranit\u00e0 appartiene al re, in nome del quale si fa e amministra la legge, a cui egli \u00e8 superiore, nella repubblica la sovranit\u00e0, come ribadito nel secondo comma dell'art.1, appartiene al popolo, in nome del quale si legifera e si giudica senza che nessuno sia posto al di sopra della legge.\nTratti successivi caratteristici, ma non fondamentali sono poi:\nL'accesso ad esse non avviene per ereditariet\u00e0 e per appartenenza dinastica, ma, appunto, per elezione, e la durata in carica non pu\u00f2 mai essere vitalizia (se si esclude il caso particolare dei pochi senatori a vita) ma limitata ad un tempo fissato dalla legge, si tratti del Sindaco di un piccolo Comune o del Presidente della repubblica.\nDiventa chiaro, in questo modo, anche il significato etimologico della parola \"repubblica\": lo Stato non \u00e8 un patrimonio familiare e dinastico che si possa trasmettere ereditariamente come un bene qualsiasi, ma \u00e8 invece una \"res publica\", appunto una cosa di tutti. Coloro che sono temporaneamente chiamati a svolgervi un importante ruolo di direzione politica non ne sono i proprietari, ma i servitori.\nE, per converso, i governati non sono sudditi, ma cittadini che devono essere messi in condizione di esercitare la loro sovranit\u00e0. Per questo l'articolo 1 stabilisce il carattere democratico della repubblica. Con esso, conformemente all'etimologia del termine democrazia (dal greco \u03b4\u1fc6\u03bc\u03bf\u03c2, popolo, e -\u03ba\u03c1\u03b1\u03c4\u03af\u03b1, potere), si intende che la sovranit\u00e0, cio\u00e8 il potere di comandare e di compiere le scelte politiche che riguardano la comunit\u00e0, appartiene al popolo.\n\u00c8 naturale che un simile ruolo non possa essere esercitato in forma arbitraria. L'inciso \u201cnelle forme e nei limiti della Costituzione\u201d sta a indicare proprio questo fatto. Pi\u00f9 precisamente, l'esercizio effettivo della sovranit\u00e0 popolare avviene in varie forme, specie il diritto di voto (art. 48 Cost.), mediante il quale ogni cittadino sceglie i propri rappresentanti a cui viene delegata non la sovranit\u00e0, ma la cura effettiva degli affari pubblici. Il modello appena delineato prende perci\u00f2 il nome di democrazia rappresentativa e deve essere tenuto distinto da quello della cosiddetta democrazia diretta, che di fatto pu\u00f2 essere praticato soltanto in comunit\u00e0 molto piccole.\nMentre nel primo caso, proprio delle grandi democrazie moderne, il cittadino \u00e8 rappresentato dagli eletti, nel secondo caso l'esercizio della sovranit\u00e0 \u00e8 diretto e non richiede il meccanismo della delega e della rappresentanza. Se ne pu\u00f2 avere un esempio nella democrazia ateniese del V secolo a.C., purch\u00e9 non si dimentichi che la diretta partecipazione di tutti gli uomini liberi agli affari dello Stato era resa possibile anche dall'esclusione legale delle donne, degli schiavi e degli stranieri da ogni forma di attivit\u00e0 politica.\nUna Repubblica \"fondata sul lavoro\".\nIl primo articolo sottolinea in modo particolare, oltre l'identit\u00e0 repubblicana dello Stato, come la Nazione sia fondata sul lavoro. Prima di arrivare alla forma tuttora vigente, vennero esposte varie proposte. La prima, presentata dal deputato Mario Cevolotto ometteva la formula \"fondata sul lavoro\" e venne presentata il 28 novembre 1946. Questa, per\u00f2, non piacque alla quasi totalit\u00e0 dei membri dell'Assemblea e venne definita algida e carente dei tratti precisi del nascente Stato Italiano.\nFu Aldo Moro a chiedere di inserire un riferimento al lavoro.\nPalmiro Togliatti present\u00f2 una seconda proposta: \"L'Italia \u00e8 una Repubblica democratica di lavoratori\". Ma anche questo emendamento venne bocciato. Ma fu il democristiano Amintore Fanfani a presentare la formula attuale che fu appoggiata dal Partito Comunista Italiano e dal Partito Socialista Italiano. L'articolo 1 della Costituzione Italiana venne approvato nella sua interezza il 22 marzo 1947 dando finalmente un'identit\u00e0 alla nascente Repubblica.\nQuesto riferimento al lavoro non va per\u00f2 inteso come una norma giuridica, che obbligherebbe lo Stato a tutelarlo nel dettaglio, bens\u00ec a un richiamo al principio ad esso collegato, che \u00e8 fondativo della societ\u00e0 italiana. Il secondo comma, invece, assegnando la sovranit\u00e0 esclusivamente al popolo, stabilisce il carattere democratico della repubblica\nArticoli connessi.\nGli articoli connessi al primo articolo della Costituzione italiana sono il n\u00b048, il n\u00b049, il n\u00b071 e il n\u00b0 75. In particolare, il Titolo IV della prima parte della Costituzione \u00e8 dedicato ai rapporti politici.\nEsso definisce i diritti politici del cittadino, quelli cio\u00e8 che garantiscono la sua effettiva partecipazione alla direzione politica del Paese, la sua concreta possibilit\u00e0 di concorrere, insieme agli altri cittadini, a determinare le scelte politiche del Comune, della Provincia, della Regione e dello Stato, in primo luogo, ma non soltanto, eleggendo i rappresentanti di tutte queste istituzioni.\n\u00c8 soprattutto in questi articoli che trova effettiva applicazione il principio democratico della sovranit\u00e0 popolare stabilito dall'articolo 1."}
{"id": "1356459", "revid": "8911", "url": "https://it.wikipedia.org/wiki?curid=1356459", "title": "Giorgio Sphrantzes", "text": ""}
{"id": "1356461", "revid": "163662", "url": "https://it.wikipedia.org/wiki?curid=1356461", "title": "Libreria Editrice Felice Paggi", "text": "La Libreria Editrice Felice Paggi \u00e8 stata una casa editrice fiorentina attiva nel XIX secolo.\nStoria.\nLa casa editrice nacque a Firenze nel 1841 con l'attivit\u00e0 tipografica ed editoriale del figlio di Angelo Paggi, Alessandro, che nel 1836 era giunto a Firenze da Siena, dove aveva lavorato presso il tipografo e libraio Mucci.\nA Firenze egli miglior\u00f2 le sue conoscenze tipografiche lavorando nella Casa Editrice Passigli. Nel 1840 allest\u00ec una piccola tipografia in piazza dell'Olio poi, col padre Angelo e col dottor Giuseppe Lazzeretti, apr\u00ec una \"stamperia in caratteri\" in piazza del Duomo. Successivamente il Lazzeretti si ritir\u00f2 dalla societ\u00e0. Il 15 luglio 1842 i Paggi scrissero un'istanza all\u2019Auditore del Buon Governo di Firenze, per chiedere se potevano, \"nel loro solo nome\", continuare l'attivit\u00e0 della stamperia. Il Commissariato di Santa Croce, il 3 agosto 1842, espresse parere favorevole e, il 22 agosto dello stesso anno, l'istanza fu accolta anche dal Commissario Regio di Firenze.\nAlla fine del 1846 la Libreria si trasfer\u00ec al numero 5 dell'antica via dei Balestrieri, che poi prese il nome di via del Proconsolo. Alessandro Paggi inizi\u00f2 a stampare traduzioni dal francese di testi universitari di medicina e di pratica medica. Nel 1841 pubblic\u00f2, sotto la direzione di P. Vavasseur il \"Manuale di patologia interna generale e speciale e clinica medica\", a cui avevano collaborato i dottori e i professori della facolt\u00e0 medica di Parigi; a quest'opera fecero seguito altri testi di medicina.\nAd Alessandro si associ\u00f2 il fratello Felice che divenne il direttore della Casa. Fino dal 1842 egli ebbe rapporti di affari con la Tipografia elvetica di Capolago, la tipografia dei patrioti del Risorgimento. Al Paggi arrivavano testi di letteratura patriottica, libri clandestini, proibiti dalla censura (ad esempio: Vincenzo Gioberti, il \"Primato morale e civile degli italiani\"; Francesco Domenico Guerrazzi, \"L'assedio di Firenze\"; il volume di Jules Michelet \"Consigli di Satan ai Gesuiti\"; Michelet e Edgar Quinet, storici antigesuitici, \"I Gesuiti\"; Ottavio Tasca con la \"Lettera di un biscottinista Milanese da Roma al suo presidente in Milano\" (satira politica). Nella Libreria si trovavano inoltre opere di Massimo d'Azeglio, di Cesare Balbo, di Vincenzo Gioberti, di Ugo Foscolo, di Giuseppe Giusti, di Eug\u00e8ne Sue (\"L'ebreo errante\", tradotto col titolo di \"Aasvero\").\nLa Libreria Paggi sub\u00ec varie perquisizioni da parte della polizia granducale: la prima alla fine del 1846, le successive negli anni della Restaurazione: i libri proibiti venivano portati via, ma poi riapparivano in circolazione. Nel 1850 in essa si poteva trovare il libretto \"Versi del poeta Cesareo\", avente le note tipografiche \"Bruxelles, 1850\", in realt\u00e0 stampato in clandestinit\u00e0 a Firenze. Tale libretto, recante la prefazione del mazziniano Piero Cironi, si presentava con i versi \"Io dedico i miei versi a chi primiero l'Italia purgher\u00e0 dallo straniero\" e l'autore delle poesie fu identificato nel 1911 da Isidoro Del Lungo e da P. Prunas, nell'aretino Carlo Cavigli.\nNel 1850 la polizia ricevette una denuncia a carico di Felice Paggi e di altri librai, indicati come \"i veri colpevoli che stampano e vendono questi libri perniciosi allo Stato ed alla Santa nostra Religione\". La perquisizione che ne segu\u00ec non ebbe per\u00f2 l'esito che la polizia avrebbe voluto, perch\u00e9 il Paggi e gli altri, avendo gi\u00e0 ricevuto informazioni su quello che stava per accadere, avevano preso le loro precauzioni.\nTra le pubblicazioni di Casa Paggi che passarono il vaglio della censura vi fu la \"Biblioteca Italiana\", collana editoriale nata nel 1851. Essa si colloca accanto alla \"Biblioteca Nazionale\" di Felice Le Monnier del 1844. La \"Biblioteca Italiana\" fu inaugurata dalle \"Opere\" di Giovanni Prati (1851); nel 1853 fu pubblicato il \"Discorso sugli economisti italiani del nostro secolo\" di Angelo Marescotti, patriota che combatt\u00e9 nella prima guerra d'indipendenza; il \"Trattato sulla stima dei Beni-Fondi\" di Orlando Orlandini; nel 1854 la \"Storia delle guerre, ossia memoriale militare, politico della storia universale\" del Marescotti.\nLa seconda collana della Libreria Paggi fu la \"Biblioteca Scolastica\", i cui primi libri si stamparono nel 1857. Tra i titoli: \"Elementi di geografia\" di Silvio Pacini; \"Trattato di cosmografia\" di T. Del Beccaro. Nel 1875 fu edito il primo libro di favole: le celeberrime \"Fabulae\" di Fedro; quindi \"Elementi di anatomia esterna\" di L. Uguccioni e poi i sillabari: \"Metodo per insegnare a leggere\" (cio\u00e8 il \"Sillabario della Siri\"); il \"Sillabario graduale per avviamento alle letture graduali\", del Thouar, migliorato col metodo di Lambruschini ed altri. I testi scolastici editi da Felice Paggi si basavano sulla formula \"educare divertendo\", le cui origini si trovano nell'esempio paterno.\nNella Libreria del Paggi si riunivano personaggi della cultura fiorentina: Guido Biagi, che frequentava la Libreria, coni\u00f2 la parola \"Paggeria\", come risulta dalla lettera del 23 giugno 1881 al Collodi, nelle Carte collodiane della Biblioteca Nazionale Centrale. Nel 1875 pubblic\u00f2 la prima edizione del famosissimo libro per ragazzi \"Memorie di un pulcino\" di Ida Baccini.\nCarlo Collodi fu tra i letterati che frequentavano la libreria. Il suo nome apparve per la prima volta nel 1876 nei Cataloghi, con l'adattamento italiano de \"I racconti delle fate\" del Perrault, seguita da \"Giannettino\" e \"Minuzzolo\" ed altri libri per ragazzi. Nel 1883 fu edito dalla Libreria Paggi il volume \"Le avventure di Pinocchio. Storia di un burattino\", racconto gi\u00e0 pubblicato a puntate nel \u00abGiornale per i bambini\u00bb, col titolo \"Storia di un burattino\".\nIl 16 giugno 1889 i fratelli Paggi cedettero la Libreria all'editore Roberto Bemporad, genero di Alessandro, al quale successe il figlio Enrico nel 1890: con atto del 9 luglio 1889 si era costituita la R. Bemporad &amp; figlio."}
{"id": "1356467", "revid": "838137", "url": "https://it.wikipedia.org/wiki?curid=1356467", "title": "Kill (Unix)", "text": "In informatica kill (dalla lingua inglese \"to kill\", \"uccidere\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che invia un segnale ad uno o pi\u00f9 processi tipicamente per provocarne la terminazione (come suggerisce il nome), oppure visualizza informazioni sui segnali.\nkill \u00e8 anche il nome di una chiamata di sistema definita dallo standard POSIX che invia un segnale ad un processo. Di fatto il comando \"kill\" agisce invocando l'omonima chiamata di sistema.\nIl comando kill.\nLa sintassi generale del comando \"kill\" presenta due forme: una per inviare un segnale ad uno o pi\u00f9 processi, e l'altra per ottenere informazioni sui segnali.\nInvio di segnali.\nLa sintassi in questo caso \u00e8:\n kill [\"opzioni\"] [--] \"arg1\" [\"arg2\" \u2026]\nI parametri \"arg\" identificano i processi a cui inviare i segnali, che possono essere specificati nei due modi che seguono:\nIl doppio trattino -- (facoltativo) indica che i parametri successivi non sono da considerarsi opzioni.\nIl comportamento predefinito \u00e8 quello di inviare il segnale SIGTERM.\nTra le opzioni vi sono:\nAd esempio \"kill -s SIGKILL 1234\", \"kill -9 1234\" e \"kill -KILL 1234\" sono equivalenti tra loro.\nInformazioni sui segnali.\nLa sintassi in questo caso \u00e8:\n kill -l [\"valore\"]\nIl parametro facoltativo \"valore\" pu\u00f2 indicare:\nSe il parametro \"valore\" non \u00e8 specificato, viene prodotto sullo \"standard output\" un elenco dei segnali noti al sistema.\nEsempi.\nManda il segnale SIGTERM ai processi aventi PID 1234 e 5689:\n kill 1234\u00a05689\nManda il segnale SIGKILL al processo 1234:\n kill -s SIGKILL 1234\nManda il segnale SIGKILL al processo 1234:\n kill -KILL 1234\nManda il segnale SIGKILL al processo 1234:\n kill -9\u00a01234\nElenca i segnali disponibili:\n kill -l\nManda il segnale SIGTERM ai processi del \"job\" corrente della \"shell\" (solitamente l'ultimo avviato):\n kill %%\nManda il segnale SIGTERM ai processi del \"job\" numero 5 della \"shell\":\n kill %5\nAlternative.\nIn alcuni sistemi operativi Unix e Unix-like sono disponibili anche i comandi killall e pkill, che inviano un segnale a tutti i processi che soddisfano dei criteri di ricerca specificati come parametri. Con questi comandi \u00e8 ad esempio possibile inviare un segnale a tutti i processi di un dato utente, o a tutti quelli il cui nome contiene una stringa specificata.\nLa chiamata di sistema kill.\nLa chiamata di sistema \"kill\" \u00e8 dichiarata nello header file signal.h:\nint kill(pid_t pid, int sig);\nPrima di inviare il segnale, essa verifica che il chiamante abbia il permesso di inviare segnali al processo o al gruppo di processi indicato.\nIl tipo \"pid_t\" \u00e8 un tipo opaco che rappresenta un PID e che inoltre pu\u00f2 anche assumere un valore uguale o inferiore a zero.\nIl parametro \"pid\" indica il processo o il gruppo di processi a cui inviare il segnale:\nIl parametro \"sig\" indica il segnale da spedire; le costanti che identificano i segnali sono elencate nello \"header file\" signal.h. Se \u00e8 0 non viene spedito alcun segnale, ma si verifica unicamente la possibilit\u00e0 di inviare segnali al processo o al gruppo di processi indicati.\nValore di ritorno.\nIn caso di successo viene ritornato il valore 0, altrimenti viene ritornato il valore -1 e la variabile errno indica l'errore specifico.\nErrori.\nQuando \"kill\" ritorna -1, errno pu\u00f2 valere:"}
{"id": "1356468", "revid": "2180477", "url": "https://it.wikipedia.org/wiki?curid=1356468", "title": "Boiga dendrophila", "text": "Il serpente delle mangrovie (\"Boiga dendrophila\") \u00e8 un serpente velenoso diffuso in India, Indocina, Filippine e Indonesia. Appartiene alla famiglia dei colubridi (Colubridae) ed \u00e8 il pi\u00f9 grosso rappresentante del genere \"Boiga\".\nDescrizione.\nLa lunghezza di questo serpente pu\u00f2 superare i due metri, ma il corpo piuttosto sottile e il tronco compresso lateralmente gli conferiscono un aspetto elegante. Le squame sono lisce, di colore nero, intervallate da bande verticali giallo intenso. Il labbro superiore \u00e8 giallo con barrature nere, mentre il ventre \u00e8 giallo a macchie nere nella parte anteriore, e nero a macchie gialle in quella posteriore. Le pupille di questo serpente sono verticali e strettissime (per questo motivo \u00e8 noto anche come serpente gatto).\nHabitat e comportamento.\nQuesto serpente vive tra le mangrovie del Sud Est asiatico e nelle isole vicine; \u00e8 notturno e in parte diurno, e preda abitualmente uccelli, mammiferi e altri serpenti, anche velenosi. Il serpente delle mangrovie \u00e8 responsabile di molti casi di avvelenamento nelle regioni in cui vive, a causa del fatto che spesso si nasconde nella vegetazione.\nIl suo morso,in ogni caso non \u00e8 mortale.\nSottospecie.\nIn natura, snono presenti 9 sottospecie riconosciute:"}
{"id": "1356469", "revid": "125638061", "url": "https://it.wikipedia.org/wiki?curid=1356469", "title": "Mauro Vestri", "text": "Biografia.\nFiglio di un provveditore agli studi di origini umbre, impiegato prima a Bergamo e poi a Genova, nacque in quest'ultima citt\u00e0 nel 1938.\nSin dagli anni dell'universit\u00e0 si interess\u00f2 alla recitazione, collaborando con la goliardica \"Compagnia Baistrocchi\" ma, concluso il percorso di studi, lasci\u00f2 il teatro e and\u00f2 a lavorare come funzionario di una ditta di trasporti. All'inizio degli anni settanta abbandon\u00f2 improvvisamente il proprio lavoro, si trasfer\u00ec a Roma e cominci\u00f2 ad apparire in numerosi film, in ruoli di brillante caratterista.\nL'esordio avvenne nel 1971 con \"Il provinciale\" di Luciano Salce, pellicola in cui, nonostante l'esiguit\u00e0 della parte assegnatagli, Vestri si mise subito in risalto per una recitazione convincente, che riproporr\u00e0 in altri film di livello superiore come \"Amici miei\" (1975) di Mario Monicelli o \"Il secondo tragico Fantozzi\" (1976), diretto da Luciano Salce. \u00c8 con quest'ultimo film che guadagn\u00f2 fama, vestendo i panni del professor Guidobaldo Maria Riccardelli, il fanatico cultore del cinema muto e del film \"La corazzata Pot\u00ebmkin\".\nRecit\u00f2 anche in alcuni polizieschi come \"Milano calibro 9\" (1972), \"Il cittadino si ribella\" (1974) e \"Mark il poliziotto spara per primo\" (1975). Gli anni ottanta lo videro nel cast dell\"'Eccezzziunale... veramente\" (1982) di Diego Abatantuono mentre nel decennio successivo apparve in \"Pierino torna a scuola\" (1990) e \"Fantozzi - Il ritorno\" (1996). Si conged\u00f2 definitivamente dal mondo del cinema nel 2000, concedendosi un'ultima apparizione in \"Fantozzi 2000 - La clonazione\", di Domenico Saverni, interpretando il ruolo di un ex collega di Ugo Fantozzi, nel decimo e ultimo capitolo della saga comica di Paolo Villaggio.\nTerminata la carriera da attore, si dedic\u00f2 principalmente alla musica jazz: nel 2008 fece parte della giuria di \"Lucca Jazz Donna\", concorso dedicato a musiciste emergenti. Il 18 maggio 2014 coordin\u00f2 i festeggiamenti per i 30 anni dell\"'Alexanderplatz\", club romano di musica jazz. Negli ultimi anni di vita continu\u00f2 a lavorare come coordinatore e presentatore di eventi e di concerti, occupandosi anche dell'organizzazione di concerti di musica jazz.\nIl 2 settembre 2015 fu trovato privo di vita nella sua casa di Roma, in via Antonio Sala a Valle Aurelia, dove viveva solo: dalla moglie Beverly Lewis, cantante jazz newyorchese, si era infatti separato da tempo e la donna era tornata a vivere negli Stati Uniti d'America. Il corpo dell'attore, in avanzato stato di decomposizione, steso sul letto con indosso un pigiama, venne rinvenuto presumibilmente ad una settimana di distanza dal decesso effettivo. \u00c8 sepolto nel cimitero di Petrignano del Lago, suo paese d'origine."}
{"id": "1356473", "revid": "729019", "url": "https://it.wikipedia.org/wiki?curid=1356473", "title": "Chester Williams", "text": "Attivo nel ruolo di tre quarti ala per il , fu il primo \"Springbok\" di colore dell\u2019era professionistica \u2014 nonch\u00e9 il terzo assoluto dopo Errol Tobias e suo zio Avril Williams \u2014 e vincitore della .\nPer il suo ruolo nella conquista di tale trofeo, disputato dopo il termine del regime di \"apartheid\" in Sudafrica, Chester Williams \u00e8 visto come una figura simbolo del nuovo Paese multirazziale, impostosi all\u2019interno di una squadra storicamente riservata ai giocatori bianchi, anche se lo stesso Williams non manc\u00f2 di denunciare come nell\u2019ambiente del rugby sudafricano il razzismo fosse ancora presente ben oltre la fine della segregazione razziale.\nBiografia.\nCresciuto a Magnolia, un sobborgo di Citt\u00e0 del Capo, Chester \u00e8 nipote di Avril Williams, gi\u00e0 \"coloured\" in Nazionale in piena era-\"apartheid\"; nei primi anni ottanta sub\u00ec la perdita del suo migliore amico a opera della repressione poliziesca di uno sciopero studentesco.\nAppassionato di rugby fin dall'infanzia, tuttavia non fu mai sostenitore degli \"Springbok\", dai quali non si sentiva rappresentato in quanto squadra preclusa ai giocatori non bianchi; pi\u00f9 avanti, quando si mise in luce come rugbista di talento, inizi\u00f2 a coltivare la possibilit\u00e0 di giocare per la Nazionale, e la sua avversione per gli \"Springbok\" cess\u00f2.\nChiamato per la prima volta a rappresentare il Western Province nel 1991 in Currie Cup, non trascorsero che due anni prima di venir convocato anche per gli \"Springbok\": il suo esordio avvenne il 9 novembre 1993 a Buenos Aires contro l', poco pi\u00f9 di nove anni dopo l'ultima presenza internazionale di un \"coloured\", Errol Tobias, il primo in assoluto a rappresentare il in un \"test match\".\nIl debutto fu caratterizzato da una meta, e per tutto il 1994 Williams fu presenza fissa della Nazionale; il 1995 vide il Sudafrica organizzare la Coppa del Mondo cui gli \"Springbok\" \u2014 appena usciti dal regime di \"apartheid\" e dal conseguente bando internazionale inflitto al Paese come sanzione \u2014 partecipavano per la prima volta in assoluto.\nLa Coppa del Mondo 1995.\nBench\u00e9 convocato, Williams non faceva parte del XV di partenza a causa di un piccolo infortunio: non fu quindi schierato durante tutta la fase a gironi.\nIl suo impiego divenne necessario quando, dopo quella che pass\u00f2 alla cronaca come \"battaglia del Boet Erasmus\" dal nome dello stadio di Port Elizabeth dove si svolse un durissimo e spigoloso incontro degli \"Springbok\" contro il che vide espulsi e squalificati da ambo le parti, il pilone sudafricano James Dalton e l'ala Pieter Hendriks ricevettero sospensioni che li esclusero di fatto dalla competizione, e per rimpiazzare quest'ultimo fu scelto proprio Williams, nel frattempo ristabilitosi dall'infortunio.\nWilliams esord\u00ec quindi nella competizione direttamente nell'incontro dei quarti di finale contro : al 16' di gioco fu lui a realizzare la prima meta degli \"Springbok\" e altre tre ne mise a segno nel resto dell'incontro, per un punteggio totale che vide i padroni di casa vincere per 42 a 14 sugli oceaniani e assicurarsi la semifinale contro la , poi vinta; Williams fu in campo in tutte le rimanenti partite del torneo e si aggiudic\u00f2 la Coppa del Mondo, vinta battendo in finale la per 15-12.\nDopo la Coppa del Mondo.\nWilliams prese parte al \"tour\" celebrativo dei sudafricani nell'autunno del 1995, che port\u00f2 la squadra a giocare contro e ; il 1996 si apr\u00ec con un infortunio che lo tenne lontano dai campi per molto tempo; un nuovo incidente al ginocchio lo tenne fuori dal terreno per buona parte del 1997.\nA fine anno si trasfer\u00ec in Italia, al Casale in serie A2 per un breve periodo, nella pausa rugbistica dell'Emisfero Sud, e nel 1998 torn\u00f2 in Nazionale dopo 3 anni d'assenza; passato nel 1999 alla \"franchise\" professionistica di Super Rugby del Transvaal, i Lions, disput\u00f2 il suo ultimo \"test match\" nel novembre 2000 poi, di nuovo inabilitato dagli infortuni, decise di mettere fine alla sua carriera nel giugno 2001.\nL'attivit\u00e0 tecnica e la denuncia del razzismo.\nDopo il termine dell'attivit\u00e0 agonistica inizi\u00f2 a lavorare come allenatore; tra i suoi primi incarichi vi fu quello di assistente sulla panchina dei Boland Cavaliers e, a seguire, quello di tecnico capo della nazionale a sette sudafricana.\nA novembre 2002 fu pubblicata una sua biografia curata da Mark Keohane, \"A Biography of Courage\", nella quale Williams attacc\u00f2 numerosi luoghi comuni sorti dopo la fine del regime di \"apartheid\", primo tra tutti quello dell'uguaglianza di opportunit\u00e0 in seno agli \"Springbok\".\nNel libro Williams accusa numerosi colleghi bianchi di episodi di intolleranza spicciola (come gli insulti ricevuti in campo da un compagno di squadra durante un incontro internazionale), e l'ex C.T. sudafricano Harry Viljoen di averlo usato solo come segnaposto per rispettare la quota di giocatori di colore nella nazionale (avendolo portato in panchina negli ultimi \"test match\" per i quali fu mai convocato, nel 2000, contro e ): secondo Williams, Viljoen gli disse che la sua carriera in Nazionale era finita ma che aveva bisogno di lui in panchina come giocatore di colore da inserire a referto.\nNel 2004 assunse la guida tecnica dei reduci da 12 sconfitte consecutive in Super Rugby, senza tuttavia riuscire a risollevare le sorti del club, vittorioso solo in un'ulteriore occasione nel resto della stagione e in quella successiva; fu quindi ingaggiato, nel 2006, dalla Nazionale dell' dalla quale si dimise quasi subito, dopo solo due mesi, per tornare in Sudafrica e allenare i Pumas in Currie Cup; dopo solo un anno dovette abbandonare tale incarico e tornare a Citt\u00e0 del Capo in quanto vittima, insieme alla sua famiglia, di \"stalking\".\nDopo un brevissimo intermezzo alla conduzione della , a febbraio 2008 fu chiamato in Romania sulla panchina della Dinamo Bucarest, che guid\u00f2 fino al titolo nazionale; successivamente gli fu affidata la guida della Nazionale A in occasione dell'edizione 2008 della Nations Cup, anch'essa vinta.\nUn nuovo avvicinamento con la federazione rumena avvenne dopo la Nations Cup, ad agosto 2008, quando sembr\u00f2 che Williams dovesse assumere la guida del Farul Costanza, ma l'accordo non si concretizz\u00f2.\nTorn\u00f2 invece in Uganda per un secondo mandato alla guida della Nazionale, nel tentativo di farla avanzare nelle qualificazioni alla .\nIn seguito collabor\u00f2 con la federazione rugbistica sudafricana, come istruttore delle selezioni giovanili e, fino al 2013, condusse la formazione rumena del , portato proprio in quella stagione alla vittoria nel campionato nazionale.\nIl 6 settembre 2019, a 49 anni compiuti da poco, Williams fu ucciso da un infarto cardiaco che lo colp\u00ec nella sua casa di Citt\u00e0 del Capo."}
{"id": "1356476", "revid": "1983214", "url": "https://it.wikipedia.org/wiki?curid=1356476", "title": "Dezna", "text": "Dezna (in ungherese \"D\u00e9zna\") \u00e8 un comune della Romania di abitanti, ubicato nel distretto di Arad, nella regione storica del Transilvania.\nIl comune \u00e8 formato dall'unione di 5 villaggi: Buhani, Dezna, Laz, Neagra, Slatina de Cri\u0219.\nIl monumento pi\u00f9 importante della localit\u00e0 \u00e8 una chiesa ortodossa costruita sulle fondamenta di un antico edificio di epoca romana, con affreschi all'interno risalenti al XVI-XVII secolo. Secondo una tradizione popolare, la chiesa era utilizzata in passato anche come deposito di polvere da sparo."}
{"id": "1356482", "revid": "110157", "url": "https://it.wikipedia.org/wiki?curid=1356482", "title": "Division d'Honneur 1929-1930", "text": "La Division d'Honneur 1929-1930 \u00e8 stata la 30\u00aa edizione della massima serie del campionato belga di calcio disputata tra il 1\u00ba settembre 1929 e il 30 marzo 1930 e conclusa con la vittoria del RCS Brugeois, al suo terzo titolo.\nCapocannoniere del torneo fu Pierre De Vidts (Daring Club de Bruxelles), con 26 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division I.\nClassifica finale.\nLegenda:\nNote:"}
{"id": "1356490", "revid": "131358", "url": "https://it.wikipedia.org/wiki?curid=1356490", "title": "K. Liersche SK", "text": ""}
{"id": "1356491", "revid": "110157", "url": "https://it.wikipedia.org/wiki?curid=1356491", "title": "Division d'Honneur 1930-1931", "text": "La Division d'Honneur 1930-1931 \u00e8 stata la 31\u00aa edizione della massima serie del campionato belga di calcio disputata tra il 5 ottobre 1930 e il 3 maggio 1931 e conclusa con la vittoria del , al suo secondo titolo.\nCapocannoniere del torneo furono Jacques Secretin (Racing FC Montegn\u00e9e) e Joseph Van Beeck (), con 21 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division I.\nClassifica finale.\nLegenda:\nNote:"}
{"id": "1356492", "revid": "1983214", "url": "https://it.wikipedia.org/wiki?curid=1356492", "title": "Dieci (Arad)", "text": "Dieci \u00e8 un comune della Romania di abitanti, ubicato nel distretto di Arad, nella regione storica del Transilvania.\nIl comune \u00e8 formato dall'unione di 5 villaggi: Cociuba, Crocna, Dieci, Reveti\u0219, Ro\u0219ia.\nL'economia del comune \u00e8 prevalentemente basata sull'agricoltura e sull'allevamento, ma \u00e8 presente anche una cava di andesite."}
{"id": "1356494", "revid": "1516566", "url": "https://it.wikipedia.org/wiki?curid=1356494", "title": "Alce (araldica)", "text": "In araldica lalce compare frequentemente nell'araldica civica dei paesi del nord Europa.\nDell'alce pu\u00f2 essere raffigurata anche solo la testa, frequentemente posta di fronte e, talvolta, sotto forma di riscontro, cio\u00e8 di teschio.\nPosizione araldica ordinaria.\nL'alce si rappresenta, di norma, passante. "}
{"id": "1356495", "revid": "110157", "url": "https://it.wikipedia.org/wiki?curid=1356495", "title": "Division d'Honneur 1931-1932", "text": "La Division d'Honneur 1931-1932 \u00e8 stata la 32\u00aa edizione della massima serie del campionato belga di calcio disputata tra il 5 settembre 1931 e il 10 aprile 1932 e conclusa con la vittoria del K. Liersche SK, al suo primo titolo.\nCapocannoniere del torneo fu Bernard Delmez (K. Liersche SK), con 26 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nClassifica finale.\nLegenda:\nNote:"}
{"id": "1356496", "revid": "6923", "url": "https://it.wikipedia.org/wiki?curid=1356496", "title": "Dodge Charger R/T", "text": ""}
{"id": "1356499", "revid": "110157", "url": "https://it.wikipedia.org/wiki?curid=1356499", "title": "Division d'Honneur 1932-1933", "text": "La Division d'Honneur 1932-1933 \u00e8 stata la 33\u00aa edizione della massima serie del campionato belga di calcio disputata tra il 4 settembre 1932 e il 21 maggio 1933 e conclusa con la vittoria del Union Royale Saint-Gilloise, al suo nono titolo.\nCapocannoniere del torneo fu Guillaume Ulens (), con 26 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nClassifica finale.\nLegenda:\nNote:"}
{"id": "1356502", "revid": "729019", "url": "https://it.wikipedia.org/wiki?curid=1356502", "title": "Isola Ki\u017ei", "text": "Ki\u017ei (russo: \u041a\u0438\u0301\u0436\u0438) \u00e8 un'isola situata nel lago Onega, Repubblica di Carelia (distretto di Medve\u017eegorsk), Russia, caratterizzata da un insieme di chiese in legno, cappelle e case. \u00c8 una delle destinazioni turistiche pi\u00f9 famose della Russia, nonch\u00e9 patrimonio dell'umanit\u00e0 con il sito Pogost di Ki\u017ei.\nGeografia.\nL'isola \u00e8 lunga circa 7 chilometri e larga mezzo. \u00c8 circondata da altre 5.000 isole, molte delle quali sono di dimensioni estremamente ridotte, alcune di soli 2 metri per 2, altre sono lunghe anche 35 chilometri. Kizhi Pogost, nome col quale \u00e8 conosciuta in russo, \u00e8 un antico insediamento che riunisce pi\u00f9 di 100 villaggi del sedicesimo secolo.\nPatrimonio dell'umanit\u00e0.\nL'isola \u00e8 stata dichiarata patrimonio dell'umanit\u00e0 per le particolari strutture architettoniche presenti.\nIl gioiello architettonico dell'isola \u00e8 la chiesa della Trasfigurazione (1714) con le sue 22 cupole e l'iconostasi in stile barocco. La vicina chiesa dell'Intercessione, con nove cupole, venne costruita nel 1764, con un campanile aggiunto nel 1874. La caratteristica pi\u00f9 stupefacente di queste strutture \u00e8 il fatto che vennero costruite senza chiodi o altri metalli di giuntura, per cui tutti i collegamenti sono in legno.\nUn museo di architettura russa venne aperto a Kizhi dalle autorit\u00e0 sovietiche nel 1960. Le strutture minori in legno vennero trasportate qui da varie parti della Carelia, probabilmente la chiesa di San Lazzaro venne presa nel quattordicesimo secolo dal monastero di Muromsky, una delle chiese in legno pi\u00f9 vecchie della Russia. Altri importanti esemplari di questa architettura si possono trovare a Kondopoga e a Kem'."}
{"id": "1356503", "revid": "1305772", "url": "https://it.wikipedia.org/wiki?curid=1356503", "title": "Roissy", "text": "Toponimia.\nErnest N\u00e8gre indica una radice comune per il nome delle tre \"Roissy\" dal nome di persona latino \"Roscius\" col suffisso \"-acum\" che nella sua origine gallica indicava un dominio."}
{"id": "1356504", "revid": "767487", "url": "https://it.wikipedia.org/wiki?curid=1356504", "title": "Il manuale del giovane avvelenatore", "text": "Il manuale del giovane avvelenatore (\"The Young Poisoner's Handbook\") \u00e8 un film del 1995, diretto da Benjamin Ross.\n\u00c8 narrata la vicenda biografica del celebre serial killer britannico Graham Frederick Young, che avvelen\u00f2 3 persone tra il 1961 ed il 1971.\nTrama.\nGraham Young \u00e8 un introverso e geniale ragazzino che vive nella periferia inglese all'inizio degli anni '60.\nHa una viva passione per la chimica, che pian piano si trasforma in una mania. Ispirato da alcune letture, tramite il kit del \"Piccolo Chimico\", cerca di portare a termine un complesso esperimento che per\u00f2 fallisce. Tale fallimento, unito ai dissidi con la matrigna e con il resto del mondo, lo mette sulla via della follia, che lo porta ad avvelenare varie persone. Prima un amico rivale in amore, ed in seguito la matrigna, la quale morir\u00e0 poco a poco.\nDopo esser stato scoperto dalla polizia passa un certo periodo in un manicomio criminale per minorenni, da cui riesce ad uscire dimostrandosi guarito. Una volta fuori, per\u00f2, commette altri delitti.\nColonna sonora.\nLa colonna sonora include molti successi dell'epoca in cui \u00e8 ambientata la vicenda di Graham Young. Tra i tanti: \"Living in the Past\" dei Jethro Tull, \"Nut Rocker\" di Kim Fowley ed anche \"Je t'aime moi non plus\" di Serge Gainsbourg."}
{"id": "1356505", "revid": "110157", "url": "https://it.wikipedia.org/wiki?curid=1356505", "title": "Division d'Honneur 1933-1934", "text": "La Division d'Honneur 1933-1934 \u00e8 stata la 34\u00aa edizione della massima serie del campionato belga di calcio disputata tra il 3 settembre 1933 e il 6 maggio 1934 e conclusa con la vittoria dell'Union Royale Saint-Gilloise, al suo decimo titolo.\nCapocannoniere del torneo fu Vital Van Landeghem (Union Royale Saint-Gilloise), con 29 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nClassifica finale.\nLegenda:\nNote:"}
{"id": "1356507", "revid": "1543377", "url": "https://it.wikipedia.org/wiki?curid=1356507", "title": "L'Euromediterraneo", "text": "L'Euromediterraneo, \u00e8 stata una rivista mensile pubblicata in Sicilia. Edita dalla Fondazione Federico II di Palermo, organo culturale dell'Assemblea regionale siciliana.\n\u00c8 stata pubblicata dal 1998 al 2006 ed \u00e8 stata diretta negli anni da Igor Man, Salvatore Parlagreco, Franco Cardini, Andrea Ballerini, Vito Orlando.\n\u00c8 stata dedicata ai paesi del Mediterraneo, al Mezzogiorno, alla Sicilia, e ai loro rapporti con l'Unione europea. In allegato veniva distribuito anche il quindicinale \"Cronache parlamentari siciliane\" con \"L'Agenda della Sicilia\"."}
{"id": "1356508", "revid": "110157", "url": "https://it.wikipedia.org/wiki?curid=1356508", "title": "Division d'Honneur 1934-1935", "text": "La Division d'Honneur 1934-1935 \u00e8 stata la 35\u00aa edizione della massima serie del campionato belga di calcio disputata tra il settembre 1934 e il maggio 1935 e conclusa con la vittoria dell'Union Royale Saint-Gilloise, al suo undicesimo titolo e terzo consecutivo.\nCapocannoniere del torneo fu Marius Mondel\u00e9 (Daring Club de Bruxelles), con 28 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nClassifica finale.\nLegenda:\nNote:"}
{"id": "1356509", "revid": "1745361", "url": "https://it.wikipedia.org/wiki?curid=1356509", "title": "Olimpia Lubiana", "text": ""}
{"id": "1356514", "revid": "83531", "url": "https://it.wikipedia.org/wiki?curid=1356514", "title": "Valle del Fitalia", "text": "La Valle del Fitalia \u00e8 una vallata che si trova nel territorio della citt\u00e0 metropolitana di Messina, sui monti Nebrodi.\nEssa \u00e8 una delle pi\u00f9 grandi del territorio del messinese e ospita non solo borghi ricchi di storia e d'arte, ma anche una vegetazione fitta e boscosa.\nI paesi che ne fanno parte sono Capri Leone, Mirto, Frazzan\u00f2, Longi, Galati Mamertino e San Salvatore di Fitalia.\nIl territorio, a forte vocazione turistica, ebbe un grande sviluppo artistico e culturale tra il '500 e il '700, allorquando i signorotti locali, volendo sfidare il potere, costruirono monumenti e Chiese che testimoniassero il loro potere.\nTra le opere d'arte ricordiamo la Chiesa di San Lorenzo a Frazzan\u00f2, esempio di architettura cinquecentesca; il monastero basiliano di San Filippo di Fragal\u00e0, nello stesso comune; il Duomo di Longi, sempre cinquecentesco; la Chiesa di Sant'Alfio a Mirto, col caratteristico campanile maiolicato e, sempre a Mirto, il Museo della Moda e del Costume, l'unico al Sud Italia.\nLa vallata \u00e8 famosa inoltre per le ricche fungaie che la contraddistinguono.\nNella parte meridionale della Valle svettano le Rocche del Crasto, imponente formazione dolomitica che sovrasta l'abitato di Longi.\nIl clima \u00e8 mediterraneo, con le dovute sfumature dovute all'altitudine dei luoghi, che vanno dai 400 metri di Capri Leone ai quasi 800 di Galati."}
{"id": "1356516", "revid": "167080", "url": "https://it.wikipedia.org/wiki?curid=1356516", "title": "Paul Getty Museum", "text": ""}
{"id": "1356517", "revid": "72811", "url": "https://it.wikipedia.org/wiki?curid=1356517", "title": "Tiger Jackson", "text": ""}
{"id": "1356520", "revid": "709565", "url": "https://it.wikipedia.org/wiki?curid=1356520", "title": "I fucilieri di Sharpe", "text": "I fucilieri di Sharpe (\"Sharpe's Rifles\") \u00e8 un romanzo storico scritto da Bernard Cornwell ed \u00e8 ambientato durante le guerre napoleoniche. La vicenda narrata si svolge in Galizia nel 1809 durante l'invasione delle truppe napoleoniche.\nIl romanzo fa parte della serie \"Le avventure di Richard Sharpe\" ed \u00e8 preceduto da \"Cacciatore e preda\" e seguito da \"Sharpe all'attacco\".\nTrama.\nLa storia racconta le imprese del tenente inglese Richard Sharpe nella ritirata da La Coru\u00f1a. Il battaglione di Sharpe, retroguardia dell'esercito, rimane isolato e circondato dalla cavalleria francese. La loro unica speranza di salvezza \u00e8 accettare l'aiuto del nobile spagnolo Blas Vivar e del suo gruppo di Cazadores. Questi \u00e8 inseguito dalla cavalleria francese, comandata dal colonnello de l'Eclin, che vuole impossessarsi di una cassaforte protetta da Vivar, contenente il gonfalone di Santiago. Il maggiore Vivar infatti vuole portarlo a Santiago di Compostela, conquistarla per pochi giorni e attribuire il merito a Santiago, facendo cos\u00ec sembrare l'impresa un miracolo. Spera cos\u00ec di dimostrare al popolo spagnolo che i francesi non sono imbattibili e che \"Matamoros\" li guider\u00e0 verso la vittoria. Per riuscire nell'impresa, Vivar manda Luisa Parker, ragazza inglese separatasi da i suoi zii in precedenza, in una localit\u00e0 distante, per sguarnire la guarnigione della citt\u00e0. Sharpe e Vivar guidano i loro contingenti in citt\u00e0 e lasciano ai francesi solo un palazzo. Dopo poche ore scatta la trappola di de l'Eclin: l'astuto colonnello aveva mandato solo pochi uomini fuori dalla citt\u00e0, mentre lui e gran parte dei suoi uomini era nascosta nei sotterranei del palazzo. Sharpe scopre il suo piano e mentre combatte con i suoi fucilieri riesce a uccidere de l'Eclin. Pochi giorni dopo la battaglia raggiunge il Portogallo dove si ricongiunge all'esercito inglese."}
{"id": "1356526", "revid": "1983214", "url": "https://it.wikipedia.org/wiki?curid=1356526", "title": "Doroban\u021bi", "text": "Doroban\u021bi (in ungherese \"Kisiratos\") \u00e8 un comune della Romania di abitanti, ubicato nel distretto di Arad, nella regione storica del Transilvania.\nL'economia del comune appare negli ultimi anni in buona crescita: Doroban\u021bi \u00e8 conosciuto da tempo come un importante centro agricolo della zona ed una risorsa che si sta iniziando a sfruttare sono le sorgenti termali, con acque che sgorgano naturalmente alla temperatura di circa 55\u00a0\u00b0C."}
{"id": "1356529", "revid": "287204", "url": "https://it.wikipedia.org/wiki?curid=1356529", "title": "Dorobanti", "text": ""}
{"id": "1356533", "revid": "466539", "url": "https://it.wikipedia.org/wiki?curid=1356533", "title": "Guerrino Crivello", "text": "Biografia.\nHa svolto tutta la sua carriera interpretando parti di secondo piano, affrontando spesso ruoli da caratterista a lui particolarmente congeniali. Ha esordito nel 1971 con \"Per amore o per forza\" di Massimo Franciosa, e da allora ha interpretato circa trenta film: tra i suoi titoli pi\u00f9 famosi \"4 mosche di velluto grigio\" di Dario Argento, \"La classe operaia va in paradiso\" di Elio Petri, \"Fantozzi contro tutti\" di Neri Parenti e \"Le nuove comiche\", sempre di Neri Parenti."}
{"id": "1356538", "revid": "640277", "url": "https://it.wikipedia.org/wiki?curid=1356538", "title": "Mangalica", "text": "Il Mangalica \u00e8 una razza di maiale molto diffusa nella zona dei Balcani e dell'Ungheria.\nCaratteristiche.\nNe esiste una variante bianca o bionda, una nera (pancia di rondine) ed una rossa. Possiede due tipi di setole, alcune corte e altre molto lunghe e sottili, che gli fanno assumere una fitta e voluminosa peluria, adatta a proteggersi dal freddo. Al pari dei cinghiali, i suinetti di questa razza nascono con un mantello striato.\nPu\u00f2 raggiungere anche 300\u00a0kg di peso e lo strato di lardo pu\u00f2 arrivare anche a 20\u00a0cm di spessore. Prima che si diffondessero le razze britanniche la sua carne era molto apprezzata per la produzione di salame ungherese."}
{"id": "1356539", "revid": "38120", "url": "https://it.wikipedia.org/wiki?curid=1356539", "title": "Il Manuale del Giovane Avvelenatore", "text": ""}
{"id": "1356541", "revid": "287204", "url": "https://it.wikipedia.org/wiki?curid=1356541", "title": "Gabrielle Emilie Le Tonnelier de Breteuil", "text": ""}
{"id": "1356543", "revid": "38120", "url": "https://it.wikipedia.org/wiki?curid=1356543", "title": "Storia dell'Animazione", "text": ""}
{"id": "1356546", "revid": "287204", "url": "https://it.wikipedia.org/wiki?curid=1356546", "title": "Mindaugas Zukauskas", "text": ""}
{"id": "1356550", "revid": "287204", "url": "https://it.wikipedia.org/wiki?curid=1356550", "title": "Roberto Beccantini", "text": "Biografia.\nGiornalista sportivo di lunga militanza, ha lavorato a \"La Stampa\" per diciotto anni, dal 1992 al 2010, quando \u00e8 andato in pensione. Al quotidiano torinese ha ricoperto diversi incarichi tra cui capo della redazione sportiva, inviato ed editorialista. Giornalista professionista dal 1972, ha inoltre scritto su \"Tuttosport\", ed ha partecipato alle trasmissioni televise di RAI e Mediaset. Attualmente, collabora con \"La Gazzetta dello Sport\", \"il Fatto Quotidiano\", \"Guerin Sportivo\" ed Eurosport Italia, essendo stato tra i primi critici delle dirigenze dei club e degli organi federali coinvolti nello scandalo calcistico del 2006.\nHa seguito nove giochi olimpici estivi, da Monaco 1972 a Pechino 2008 (meno Sydney 2000, quando era responsabile della redazione sportiva de \"La Stampa\"), e quelli invernali di Torino 2006; nove campionati mondiali di calcio, da Argentina 1978 a Sudafrica 2010; otto campionati europei; e tutte le finali di Champions League dal 1992 al 2010.\nAppassionato di basket, calcio ed atletica, \u00e8 stato il giurato italiano del Pallone d'oro, assegnato dal quotidiano sportivo francese \"France Football\". \nDal 2004 al 2010, ha inoltre presieduto la giuria del \"Premio giornalistico Piero Dardanello\"; anche dopo le dimissioni dalla carica di presidente, \u00e8 rimasto tra i componenti della giuria con la carica di presidente onorario."}
{"id": "1356552", "revid": "114240955", "url": "https://it.wikipedia.org/wiki?curid=1356552", "title": "Cadarafagno", "text": "Cadarafagno \u00e8 una frazione di Cellio con Breia, in provincia di Vercelli.\nLa chiesa parrocchiale \u00e8 dedicata a San Gottardo e alla Beata Panacea. Il portico della facciata fu dipinto nel 1781 da Lorenzo Peracino: vi sono rappresentati San Biagio, San Gottardo e l'Annunziata sul frontone; i quattro Evangelisti sulla parte anteriore e la Beata Panacea sopra la porta. All'interno vi sono dipinti di Defendente Peracino raffiguranti la vita di San Gottardo e la Beata Panacea.\nNon si hanno notizie sulla data di costruzione della chiesa parrocchiale, ma sulla soglia d'ingresso si pu\u00f2 notare una pietra recante la data 1176 che indica la probabile data di costruzione della precedente chiesa.\nIl 24 febbraio 1876 un grosso incendio distrusse buona parte delle case del paese."}
{"id": "1356555", "revid": "287204", "url": "https://it.wikipedia.org/wiki?curid=1356555", "title": "Marko Milic", "text": ""}
{"id": "1356558", "revid": "857138", "url": "https://it.wikipedia.org/wiki?curid=1356558", "title": "Stratores", "text": "Nella Roma imperiale, erano indicati con il termine stratores i decurioni di cavalleria dell'esercito romano, il cui compito principale era sellare e portar fuori i cavalli, nonch\u00e9 aiutare l'imperatore o le altre autorit\u00e0 dello Stato a montarli. \nOltre che quelli imperiali, erano previsti nell'ordinamento militare anche \"stratores Consolari\" addetti ai consoli.\nAlcuni di essi venivano inviati nelle varie province imperiali per selezionare i cavalli migliori, da destinare al servizio dell'imperatore o dello Stato. Altro compito degli \"stratores\" era la cura degli animali da trasporto, impiegati nelle comunicazioni tra governo centrale e province.\nNella tarda latinit\u00e0, il termine venne usato anche per definire i corpi di esploratori che precedevano l'avanzata dell'Esercito durante le operazioni militari. Nella Roma papale erano indicati con questo termine i parafrenieri pontifici."}
{"id": "1356561", "revid": "765341", "url": "https://it.wikipedia.org/wiki?curid=1356561", "title": "Guglielmina d'Assia-Darmstadt", "text": "Matrimonio.\nEra figlia di Luigi IX d'Assia-Darmstadt e di Carolina del Palatinato-Zweibr\u00fccken-Birkenfeld.\nNell'estate 1773 la zarina Caterina II di Russia volle invitare a San Pietroburgo la contessa Carolina del Palatinato-Zweibr\u00fccken-Birkenfeld, langravia d'Assia-Darmstadt, e sue tre figlie nubili, Guglielmina appunto, Amalia e Luisa. Caterina stimava l'intelligenza e la cultura della contessa e pens\u00f2 che anche le figlie avessero le stesse virt\u00f9 della madre.\nAnche se aveva la pelle macchiata dal vaiolo Guglielmina suscit\u00f2 le positive attenzioni sia dell'imperatrice che del figlio Paolo, destinato a succederle.\nFu dunque scelta come sposa del futuro imperatore e inizi\u00f2 a essere educata in quanto tale: prima di tutto dovette convertirsi alla fede ortodossa, come era accaduto anni prima alla stessa Caterina, il cui nome di battesimo era Sofia. Guglielmina si convert\u00ec al credo russo-ortodosso e assunse il nome di Natal'ja Alekseevna.\nIl 29 settembre 1773 vennero celebrate le nozze.\nSempre ricordando le pene sofferte appena arrivata in Russia, Caterina scrisse alla nuora una serie di consigli perch\u00e9 evitasse amicizie infide e complotti politici.\nTuttavia le aspettative di Caterina vennero deluse: Natalia si dimostr\u00f2 infedele al marito innamorandosi perdutamente di Andrej Razumovskij. Inoltre la Grand Principessa ne risult\u00f2 incinta. Molti a corte ebbero sospetti sulla paternit\u00e0 del nascituro ma Caterina volle comunque non far mancare mai niente alla nuora: si trattava del primo nipote e si sperava in un sano erede maschio. La suocera stette vicino a Natalia anche durante il travaglio.\nMorte.\nIl travaglio per\u00f2 inizi\u00f2 a durare pi\u00f9 del normale e i medici chiesero l'autorizzazione ad effettuare un cesareo, che all'epoca avrebbe significato sacrificare la madre e salvare il nascituro.\nCaterina non volle, anche perch\u00e9 il bambino non dava pi\u00f9 segni di movimento e quindi era ormai morto.\nPass\u00f2 ancora del tempo e i lamenti sofferenti della partoriente si fecero sempre pi\u00f9 sfiniti e flebili finch\u00e9, dopo cinque giorni di agonia, la giovane mor\u00ec.\nIncidendo la pancia, venne estratto un bambino sano ma di grandi dimensioni. Per una deformazione alla spina dorsale, Natalia non era riuscita a partorirlo.\nLa morte della zarevna colp\u00ec profondamente Caterina e gett\u00f2 nella disperazione Paolo, che tent\u00f2 anche il suicidio. Tuttavia pi\u00f9 tardi si rispos\u00f2 ed ebbe diversi figli, la cui nascita, memore della tragica esperienza, fu seguita con ancor maggiore attenzione da parte dell'imperatrice."}
{"id": "1356562", "revid": "30610", "url": "https://it.wikipedia.org/wiki?curid=1356562", "title": "Ettore Cipolla", "text": "Biografia.\nMagistrato, i suoi riferimenti giuridici furono Santi Romano e Vittorio Emanuele Orlando. Fu sottotenente di complemento durante la prima guerra mondiale.\nNel 1922 fu sostituto procuratore a Palermo, e nel 1927 divenne Consigliere di Cassazione e nominato presidente di sezione della corte d'appello palermitana. Nel 1928 fu a Roma come sostituto procuratore generale della Cassazione.\nNel 1932 fu procuratore generale del re nella corte d'appello di Trieste.\nNel 1935 fu Avvocato generale presso la Corte di Cassazione e dal dicembre 1936 al dicembre 1938 membro del CSM.\nFu nominato Senatore del Regno nel 1939, dove fu membro della Commissione finanze fino al 1943.\nMonarchico, nel 1947, gi\u00e0 in pensione, alle prime elezioni per il parlamento regionale accetta la candidatura nelle file del \"Blocco liberale democratico qualunquista\", per il collegio di Caltanissetta e viene eletto con oltre 10.000 preferenze. In aula una coalizione di centrodestra lo elegge alla presidenza dell'Assemblea il 30 maggio 1947.\nInvitato a ricandidarsi nel 1951, lo fece fuori dai partiti con una lista civica ispirata a Federico II, ma la lista non raggiunse il quorum, e allora prefer\u00ec tornare ai suoi studi giuridici."}
{"id": "1356563", "revid": "71433", "url": "https://it.wikipedia.org/wiki?curid=1356563", "title": "Rolfe Kent", "text": "Biografia.\nLa sua colonna sonora per \"Sideways - In viaggio con Jack\" \u00e8 stata nominata per i Golden Globe.\nHa inoltre composto la sigla iniziale della serie televisiva statunitense \"Dexter\"."}
{"id": "1356564", "revid": "767487", "url": "https://it.wikipedia.org/wiki?curid=1356564", "title": "Silvano Spadaccino", "text": "Biografia.\nIntraprende negli anni sessanta l'attivit\u00e0 di compositore di colonne sonore con il regista e amico d'infanzia Fernando Di Leo. Esordisce in teatro con Giancarlo Cobelli, nello spettacolo \"Can Can degli italiani\". Quindi passa al teatro sperimentale con Carmelo Bene e Paolo Poli dopo l'incontro con Paolo Villaggio e le serate di avanspettacolo a Roma e Milano: da questi sketch nascer\u00e0 la saga di Fantozzi.\nConosciuto sia pure in misura minore come chitarrista pop e cantante di spettacoli da cabaret, \u00e8 stato soprattutto un valido attore caratterista che con la sua voce camaleontica ha tratteggiato personaggi a tratti macchiettistici ma divertenti.\nAlla fine degli anni sessanta \u00e8 impegnato in una lunga tourn\u00e9e con la compagnia di Domenico Modugno, con lo spettacolo \"Liol\u00e0\" di Luigi Pirandello; per Modugno scriver\u00e0 anche alcune canzoni, tra cui \"Dove, come e quando\" (con il testo di Mario Castellacci, incisa nell'album \"Domenico Modugno\" del 1970).\nTornato provvisoriamente al cabaret con il suo gruppo denominato \"I Cantastorie\" allestisce una serie di spettacoli con lusinghieri successi di pubblico e di critica, collaborando con autori famosi come Alfonso Gatto ed Enrico Vaime.\nPer tutti gli anni settanta gira l'Italia con una propria compagnia di cabaret, in cui esordiranno anche cantanti ed attori diventati poi famosi come solisti e protagonisti, da Maria Carta a Francesco De Gregori, da Isa Danieli al Duo di Piadena, da Toni Garrani ad Anna Casalino e Piero Fin\u00e0, ma dalla met\u00e0 degli anni settanta in poi si dedicher\u00e0 esclusivamente alla carriera di attore caratterista e talvolta teatrale.\nIl suo primo film come attore \u00e8 stato \"L'assassino ha le mani pulite\" (1968), di Vittorio Sindoni, al quale hanno fatto seguito \"Colpo di stato\" (1969), di Luciano Salce, ma soprattutto \"Fantozzi contro tutti\" (1980), di Neri Parenti, nel ruolo del severissimo dietologo professor Birkermaier.\nHa lavorato per circa 15 anni come attore nella compagnia di Enrico Maria Salerno. \nIl suo ultimo intervento in teatro \u00e8 stato ancora con Paolo Villaggio in \"Delirio di un povero vecchio\" del 2000.\nIl \"Canzoniere della musica popolare italiana\" \u00e8 un progetto inedito nato dopo lo scioglimento del gruppo \"I Cantastorie\". Spadaccino ha raccolto pi\u00f9 di 3000 canti popolari italiani, di cui quasi 1800 sono stati da lui incisi nel tempo, presso il suo studio di Monterotondo, fino al 2003 circa.\nI canti, provenienti da tutte le regioni italiane, sono suddivisi tra canti politici, sociali, ninne nanne, filastrocche. Tra i collaboratori al progetto, i cantanti Susanna Ciacci, Antonella Zarletti, Mario Alessandri, Antonio Mainenti, Nadia Costantini e Salvatore Lunetto.\nNel 1993 partecip\u00f2 con il suo gruppo a una puntata di \"Domenica in\" con questa formazione.\nVive gli ultimi due decenni a Monterotondo, dove muore il 29 dicembre 2010 e qui viene sepolto nel cimitero comunale.\nDiscografia.\nCollana \u00abI pi\u00f9 bei canti d'Italia\u00bb (1970), contenente i seguenti LP:"}
{"id": "1356566", "revid": "767487", "url": "https://it.wikipedia.org/wiki?curid=1356566", "title": "Disgiunto", "text": ""}
{"id": "1356570", "revid": "368977", "url": "https://it.wikipedia.org/wiki?curid=1356570", "title": "Sovrintendenti di Gondor durante la Pace Vigile", "text": ""}
{"id": "1356573", "revid": "80339", "url": "https://it.wikipedia.org/wiki?curid=1356573", "title": "Kogalym", "text": "Kogalym \u00e8 una cittadina della Russia siberiana occidentale\nGeografia.\nLa citt\u00e0 \u00e8 situata nel Circondario Autonomo degli Chanty-Mansi; si trova lungo il fiume Ingujagun, circa 350 km ad nordest del capoluogo Chanty-Mansijsk.\nStoria.\nFondata nel 1975 in seguito allo sviluppo dell'industria petrolifera, ebbe \"status\" di citt\u00e0 nel 1985. Vi si trovano i principali impianti di produzione della LUKoil.\nSociet\u00e0.\nEvoluzione demografica.\n\"Fonte: mojgorod.ru\"\nTrasporto.\nAereo.\nLa citt\u00e0 di Kogalym \u00e8 servita dall'Aeroporto Internazionale di Kogalym, la base della compagnia aerea russa Kolavia che effettua i voli di linea locali e verso l'Aeroporto di Mosca-Domodedovo della capitale russa."}
{"id": "1356574", "revid": "3831", "url": "https://it.wikipedia.org/wiki?curid=1356574", "title": "Flos Duellatorum", "text": ""}
{"id": "1356577", "revid": "1543377", "url": "https://it.wikipedia.org/wiki?curid=1356577", "title": "0775", "text": "0775 \u00e8 il prefisso telefonico del distretto di Frosinone, appartenente al compartimento di Roma.\nIl distretto comprende la parte occidentale della provincia di Frosinone. Confina con i distretti di Tivoli (0774) e di Avezzano (0863) a nord, di Cassino (0776) a est, di Formia (0771) a sud, di Latina (0773) e di Roma (06) a ovest.\nAree locali e comuni.\nIl distretto di Frosinone comprende 37 comuni inclusi nelle 3 aree locali di Ceccano, Fiuggi (ex settori di Alatri, Anagni e Fiuggi) e Frosinone (ex settori di Ceprano e Frosinone). I comuni compresi nel distretto sono: Acuto, Alatri, Amaseno, Anagni, Arnara, Boville Ernica, Castro dei Volsci, Ceccano, Ceprano, Collepardo, Falvaterra, Ferentino, Filettino, Fiuggi, Frosinone, Fumone, Giuliano di Roma, Guarcino, Monte San Giovanni Campano, Morolo, Paliano, Patrica, Piglio, Pofi, Ripi, Serrone, Sgurgola, Strangolagalli, Supino, Torre Cajetani, Torrice, Trevi nel Lazio, Trivigliano, Vallecorsa, Veroli, Vico nel Lazio e Villa Santo Stefano ."}
{"id": "1356578", "revid": "33689", "url": "https://it.wikipedia.org/wiki?curid=1356578", "title": "H\u00farin II", "text": ""}
{"id": "1356603", "revid": "1543377", "url": "https://it.wikipedia.org/wiki?curid=1356603", "title": "0773", "text": "0773 \u00e8 il prefisso telefonico del distretto di Latina, appartenente al compartimento di Roma.\nIl distretto comprende la parte occidentale della provincia di Latina. Confina con i distretti di Roma (06) a ovest e a nord, di Frosinone (0775) e di Formia (0771) a est.\nAree locali e comuni.\nIl distretto di Latina comprende 15 comuni inclusi nelle 4 aree locali di Latina (ex settori di Latina e Sermoneta), Priverno, Sabaudia e Terracina. I comuni compresi nel distretto sono: Bassiano, Latina, Maenza, Norma, Pontinia, Priverno, Prossedi, Roccagorga, Roccasecca dei Volsci, Sabaudia, San Felice Circeo, Sermoneta, Sezze, Sonnino e Terracina ."}
{"id": "1356604", "revid": "108458296", "url": "https://it.wikipedia.org/wiki?curid=1356604", "title": "Giuseppe Antonio Lonis", "text": "\u00c8 considerato il principale scultore del '700 sardo.\nBiografia.\nDotato di talento artistico sin dalla giovane et\u00e0, dopo un periodo di apprendistato presso la bottega di uno zio, intorno al 1740 si rec\u00f2 a Napoli per affinare la tecnica scultorea. Entr\u00f2 in contatto con artisti quali Gennaro Frances e Giuseppe Picano.\nRientr\u00f2 in Sardegna nel 1750 e apr\u00ec una bottega a Cagliari, nel quartiere Stampace, dove lavor\u00f2 i restanti 55 anni della sua vita avendo modo di trasmettere le sue conoscenze a un gran numero di apprendisti.\nIl lavoro del Lonis si concentr\u00f2 nella realizzazione di statue in legno policromo a soggetto religioso. Tali opere, in stile tardo barocco e neoclassico, si possono ammirare in diverse chiese soprattutto del meridione dell'Isola.\nOpere attribuite alla bottega di Lonis.\nA Ghilarza.\nGruppo scultoreo di \"San Raffaele e Tobia\" nella chiesa parrocchiale Maria Vergine Immacolata\nA Guasila.\nIl Cristo morto in dimensioni naturali e la statua della Vergine Assunta a cui \u00e8 dedicato l'omonimo Santuario\nA Guspini.\n\"San Nicola di Bari\" nella chiesa parrocchiale di San Nicol\u00f2\nA Laconi.\nUn San Gaetano da Thiene nel museo delle reliquie di Sant'Ignazio\nA Senorb\u00ec.\n\"Crocifisso\", \"Santa Barbara\", \"San Michele\" e \"San Domenico\" nella chiesa parrocchiale di Santa Barbara\nA Serramanna.\n\"Ecce Homo\" nel Museo delle memorie e delle tradizioni religiose (Chiesa di Sant'Angelo)\nA Ussana.\n\"San Giuseppe\" nella chiesa parrocchiale di San Sebastiano \nA Villacidro.\n\"Madonna del Rosario\" nel museo di Arte Sacra di Santa Barbara (Oratorio del Rosario), statua di Santa Vitalia nella chiesetta di campagna a Lei dedicata."}
{"id": "1356609", "revid": "125211494", "url": "https://it.wikipedia.org/wiki?curid=1356609", "title": "University of Limerick", "text": "L'Universit\u00e0 di Limerick (\"University of Limerick\", in breve UL, in irlandese: \"Ollscoil Luimnigh\") \u00e8 stata fondata nel 1972 come Istituto Nazionale per l'Educazione Superiore (\"National Institute for Higher Education\") ed \u00e8 diventata universit\u00e0 per statuto nel 1989, secondo quanto stabilito nel \"University of Limerick Act\".\nL'Universit\u00e0 di Limerick \u00e8 stata la prima universit\u00e0 irlandese istituita dopo la fondazione, nel 1922, dello Stato della Repubblica d'Irlanda. Anche la Dublin City University fu istituita nello stesso giorno, immediatamente dopo l'Universit\u00e0 di Limerick.\nL'Universit\u00e0 \u00e8 situata lungo il fiume Shannon su un'area di 0,8\u00a0km quadrati (200 acri) all'interno del Parco Tecnologico Nazionale di Plassey (\"Plassey Technological Park\"), a circa 5\u00a0km di distanza dal centro di Limerick.\n gli studenti a tempo pieno iscritti all'Universit\u00e0 di Limerick sono pi\u00f9 di 11.000; a questi si aggiungono altri 1500 studenti che studiano part-time. Ci sono anche pi\u00f9 di 800 studenti laureati, i quali aspirano a conseguire un titolo di studio superiore alla Laurea (Master o Dottorato di Ricerca (Ph.D.) in genere come borsisti all'interno di un vasto numero di programmi di ricerca scientifica.\nL'Universit\u00e0 offre anche una gamma di \"Taught Masters\", ossia, programmi di studio non coinvolgenti attivit\u00e0 di ricerca scientifica originale, basati su corsi simili (bench\u00e9 a livello superiore) a quelli destinati agli studenti che aspirano al conseguimento della Laurea di primo livello (Bachelor Degree). Circa 3000 studenti sono attualmente iscritti all'Universit\u00e0 nei corsi di Taught Master.\nUna peculiarit\u00e0 dei corsi disponibili presso l'Universit\u00e0 \u00e8 data dal programma di Educazione Cooperativa (Co-Operative Education, o, in breve, Co-Op). Tale programma, uno dei primi di questo tipo in Irlanda, consiste di stages della durata di otto mesi presso industrie la cui attivit\u00e0 (spesso ad elevato contenuto scientifico-tecnologico) \u00e8 attinente ai contenuti del corso di studi scelto dallo studente. L'attivit\u00e0 svolta nell'ambito del programma Co-Op entra a far parte del curriculum accademico dello studente.\nStoria.\nSecondo quanto riporta il Dr. Edward M. Walsh, primo Presidente dell'Universit\u00e0 di Limerick, gi\u00e0 nel 1845 il sindaco (Major) della citt\u00e0 propose la fondazione di un istituto universitario (Queen's College) a Limerick. La sua proposta non fu recepita, e furono invece favorite le sedi di Cork e Galway.\nNel 1957 si ebbe la fondazione, da parte dell'allora sindaco di Limerick Ted Russel, del Comitato Progetto Universit\u00e0 di Limerick (Limerick University Project Committee). In favore di tale progetto si espresse anche Dermot P. Kinlen, giudice dell'Alta Corte, in seguito primo Ispettore Generale dello Stato per le Prigioni ed Luoghi di Detenzione. Tanto a Russel che a Kinlen furono in seguito (2002) conferiti titoli accademici onorari da parte dell'Universit\u00e0 che avevano contribuito a fondare.\nNegli anni sessanta lo Stato Irlandese non intendeva promuovere la fondazione di nuove istituzioni educative a livello universitario, adottando invece la pratica di creare second-tier colleges. Ci\u00f2 port\u00f2 alla fondazione dell'Istituto Nazionale per l'Educazione Superiore (National Institute for Higher Education, NIHE) in Limerick, del quale il Dr. Walsh fu nominato Direttore il 1\u00ba gennaio 1972. Nello stesso anno, a seguito dell'inaugurazione dell'Istituto da parte dell'allora Taoiseach (Primo Ministro) Jack Linch, furono registrate le iscrizioni dei primi studenti. La Compagnia per lo Sviluppo della Regione dello Shannon (Shannon Development Company) fu fin dall'inizio favorevole al progetto, e la sua influenza risult\u00f2 nella creazione del Parco Tecnologico Nazionale (National Technological Park) che affianc\u00f2 l'Istituto dopo la sua fondazione.\nL'Universit\u00e0 (cos\u00ec come, in precedenza, l'Istituto (NHIE)) \u00e8 l'unica in Irlanda a recepire e mettere in pratica idee e concezioni educative tipiche degli Stati Uniti, introducendole in tal modo nel paese. Ad esempio, l'Universit\u00e0 ha introdotto il programma di educazione cooperativa, ed adotta particolari procedure di valutazione della prestazione accademica degli studenti (grade point average marking).\nLo stile presidenziale del suo direttore-fondatore (e presidente fino al 1998) Edward M. Walsh ha avuto un ruolo cruciale nel processo che ha determinato l'innalzamento dell'Istituto allo status di Universit\u00e0. Negli anni ottanta, la limitatezza delle risorse messe a disposizione dal governo irlandese indusse il Presidente, Dr. Walsh, ad stimolare finanziamenti da parte della European Investment Bank e dalla World Bank (ai quali si aggiunsero contribuzioni da parte di privati ed alumni). Tale strategia venne adottata in un arco di tempo durante il quale le universit\u00e0 irlandesi ricevevano i propri fondi essenzialmente dallo Stato, e la ricerca di finanziamenti provenienti da enti diversi dallo Stato non era attivamente perseguita.\nNel 1989, prima della trasformazione dell'Istituto in universit\u00e0, fu seriamente considerata l'opportunit\u00e0 di dare alla nascente universit\u00e0 il nome di \"Universit\u00e0 Tecnologica di Limerick\". Tale nome venne probabilmente preso in considerazione in ragione del fatto che i corsi offerti in ambito tecnologico erano punti di forza dell'offerta formativa, oppure fu derivato dall'intestazione \"National Technological University\" (Universit\u00e0 Tecnologica Nazionale), nome di una universit\u00e0 federale irlandese di l\u00e0 da venire la cui proposta di istituzione condusse, alla fine, all'istituzione in sua vece dell'Universit\u00e0 di Limerick come universit\u00e0 a s\u00e9 stante. Fino alla met\u00e0 degli anni novanta, l'articolazione dell'attivit\u00e0 accademica ebbe scansione trimestrale; in seguito, si pass\u00f2 all'articolazione per semestri tipica delle universit\u00e0 degli Stati Uniti.\nOrganizzazione accademica.\nLe facolt\u00e0 che fanno capo all'Universit\u00e0 sono denominate \"colleges\". Vi sono sei colleges:\n- Kemmy Business School (Facolt\u00e0 di Economia)\n- College of Education \n- College of Engineering (Facolt\u00e0 di Ingegneria)\n- College of Humanities (Facolt\u00e0 di Studi Umanistici)\n- College of Informatic and Electronics (Fac. Elettronico-Informatica)\n- College of Science (Facolt\u00e0 di Scienze).\nIl Mary Immaculate College di Limerick (inizialmente un'istituzione di ispirazione cattolica per la formazione di insegnanti di Scuola Primaria, che ha poi allargato la sua offerta formativa ad includere corsi di Lingue, Storia, Matematica ed Informatica, Musica, Filosofia, Psicologia, Teologia e Scienze della Comunicazione) \u00e8 anch'esso collegato all'Universit\u00e0.\nAlloggi per studenti.\nMolti degli isolati nelle vicinanze dell'Universit\u00e0 sono in maggioranza abitati da studenti, specialmente nell'area dell'adiacente sobborgo di Castletroy. Negli ultimi anni sono nati parecchi grandi complessi di appartamenti per studenti, la cui costruzione \u00e8 stata promossa da un regime di incentivi fiscali (Section 50 Tax Incentives). Tali complessi di alloggi sono situati entro 15-20 minuti di cammino dall'Universit\u00e0. L'Universit\u00e0 di Limerick si distingue da altre universit\u00e0 irlandesi per il fatto che una significativa frazione degli alloggiamenti per studenti \u00e8 interna al campus. I villaggi per studenti interni al campus sono cinque, il pi\u00f9 recente dei quali \u00e8 stato aperto nel 2006.\nIl pi\u00f9 vecchio dei villaggi per studenti \u00e8 il \"Plassey Village\", situato di fronte all'ingresso principale dell'Universit\u00e0. Il villaggio ospita 424 studenti in villette comprendenti quattro od otto stanze da letto ed un'area comune per la cucina ed il soggiorno. Il Plassey Village fu costruito in quattro fasi dal 1987 al 1992.\nIl \"Kilmurry Village\" \u00e8 il complesso immediatamente pi\u00f9 recente dopo il Plassey Village, e si trova ad est del campus. Ospita 540 studenti in villette a sei od otto stanze da letto. Il Kimurry Village - costruito in due fasi tra il 1994 ed il 1997 - \u00e8 quello pi\u00f9 vicino all'University Arena, un complesso di installazioni sportive comprendente una piscina olimpionica da 50 metri.\nIl \"Dromroe Village\", completato nel 2001, si trova sulla riva sud del fiume Shannon. Pu\u00f2 ospitare 457 studenti in appartamenti comprendenti due, quattro o sei stanze da letto con servizi indipendenti.\nIl \"Thomond Village \" fu aperto all'inizio del semestre autunnale del 2004, ed include i primi edifici universitari costruiti sulla riva settentrionale del fiume Shannon, nella Contea di Clare. Ospita fino a 504 studenti in appartamenti composti di una, due, quattro o sei stanze da letto.\nIl \"Cappavilla Village\" \u00e8 il villaggio di costruzione pi\u00f9 recente, essendo stato aperto nel settembre del 2006 sulla riva nord dello Shannon vicino al nuovo edificio di Scienze della Salute (Health Sciences, costruito nel 2005). Lo stile architettonico di questo villaggio ricalca quello dei villaggi sciistici di lusso che si possono trovare in Europa. Il villaggio \u00e8 ancora in espansione, essendo prevista l'apertura di un suo nuovo lotto per il settembre del 2007.\nSviluppo.\nNegli ultimi dieci anni l'Universit\u00e0 ha visto una sostanziale espansione del proprio campus, che \u00e8 considerato da molti come il migliore tra quelli delle Universit\u00e0 Irlandesi. Il Foundation Building (Edificio della Fondazione), che ospita la Sala da Concerti dell'Universit\u00e0 (University Concert Hall, ora sede dell'Irish Chamber Orchestra, l'Orchestra da Camera Irlandese), la nuova Biblioteca e diversi altri edifici furono tutti costruiti durante gli anni novanta. \nNegli anni 2002-2004, al patrimonio edilizio dell'Universit\u00e0 si aggiunsero l'edificio dell'Istituto di Scienze dei Materiali e delle Superfici (Materials and Surface Science Institute, MSSI), il Dromroe Student Village, una grande arena sportiva e, a fianco di quest'ultima, la prima piscina olimpionica da 50 metri costruita in Irlanda. Nel 2005, in un complesso edilizio eretto a fianco del Foundation Building furono aperti l'edificio per la ricerca ingegneristica (Engineering Research Building) ed il Millstream Courtyard, che ospita diverse attivit\u00e0 di ristorazione.\nL'espansione dell'Universit\u00e0 prosegue a ritmo costante; a fianco dello Schumann Building \u00e8 in atto la costruzione dell'edificio della Kemmy Business School, e di diversi nuovi edifici prospicienti la riva settentrionale del fiume Shannon. Il ponte dell'Universit\u00e0 (University Bridge), inaugurato ufficialmente verso la fine del 2004, provvede l'accesso pedonale ed automobilistico a quello che diventer\u00e0 un secondo campus sulla \"Riva Nord\". Un secondo ponte, esclusivamente pedonale, \u00e8 in costruzione tra il Millstream Courtyard e l'Health Science Building.\nItaliani nell'Universit\u00e0 di Limerick.\nL'Universit\u00e0 ospita a vario titolo numerosi studenti e studiosi italiani. L'Universit\u00e0 offre corsi di inglese per stranieri a livello da principiante ad avanzato e di varia durata, che vengono frequentati da gruppi di studenti, o da singoli, durante i mesi d'estate in cui le lezioni dell'Universit\u00e0 sono sospese (da fine giugno a fine agosto). Questi studenti seguono corsi tenuti nelle stesse aule usate per le lezioni universitarie durante l'anno accademico, e vengono ospitati negli stessi villaggi occupati durante le lezioni dagli studenti dell'Universit\u00e0.\nAlcuni studenti universitari italiani iscritti a Corsi di Laurea a carattere tecnologico-scientifico hanno scelto e scelgono tuttora l'Universit\u00e0 di Limerick come sede in cui svolgere almeno parte del lavoro richiesto per la loro Tesi di Laurea, potendosi in tal modo avvalere delle risorse e moderne attrezzature presenti in alcuni degli Istituti di Ricerca dell'Universit\u00e0 (MSSI, Chemical and Environmental Science (CES), Stokes Institute, Dipartimento di Fisica, Dipartimento di Ingegneria ed Informatica, Matematica).\nRicercatori italiani sono o sono stati presenti a vario titolo nei Dipartimenti tecnico-scientifici ed umanistici (da studenti di Master o di Ph.D a Research Fellows, ossia ricercatori in possesso del titolo di Ph.D. (o Dottore di Ricerca) che svolgono il loro lavoro di ricerca in modo pi\u00f9 autonomo e remunerativo degli studenti di Master e Ph.D.). Non di rado, tali ricercatori hanno ottenuto il loro Ph.D. dalla stessa Universit\u00e0 di Limerick.\nIl 2 aprile 2004 l'Universit\u00e0 di Limerick ha conferito un Dottorato Onorario in Legge al prof. Romano Prodi, gi\u00e0 Presidente della Commissione Europea e due volte Presidente del Consiglio dei ministri italiano, in riconoscimento dei risultati da lui ottenuti nelle varie cariche e capacit\u00e0 politiche, economiche ed accademiche ricoperte in Italia ed in Europa.\nSport.\nLa squadra di football americano dell'universit\u00e0, gli University of Limerick Vikings, ha vinto 3 Shamrock Bowl e una EFAF Atlantic Cup."}
{"id": "1356610", "revid": "1418004", "url": "https://it.wikipedia.org/wiki?curid=1356610", "title": "Miguel Delibes", "text": "Biografia.\nPartecip\u00f2 alla Guerra civile spagnola dalla parte nazionalista.\nDopo gli studi di diritto ed economia, divent\u00f2 titolare di una cattedra di Diritto mercantile, parallelamente alla propria attivit\u00e0 di giornalista: diresse infatti il periodico \"El Norte de Castilla\" dal 1958 al 1963.\nScrittore dalla personalit\u00e0 schiva, descrive nei suoi romanzi la sua regione d'origine, la Castiglia e Le\u00f3n, con la sua terra arida, le piccole citt\u00e0 e tutto il mondo dei contadini lontani da ogni innovazione tecnologica o scientifica.\nIl suo esordio letterario \u00e8 del 1947 con \"La sombra del cipr\u00e9s es alargada\" (\"La lunga ombra del cipresso\") che ha come protagonista un uomo che evita ogni affetto perch\u00e9 teme che la morte gli porti via ci\u00f2 che ama. Con questo primo romanzo, ancora carico di moralismo e realizzato con un occhio di riguardo verso il movimento realista, ottenne il Premio Nadal.\nRisale al 1949 \"A\u00fan es de d\u00eda\" (\"\u00c8 ancora giorno\"), storia di un uomo deforme e miserabile che ama, di un amore non confessato, una ricca fanciulla.\nNel 1950 ha scritto, con uno stile pi\u00f9 stringato e sciolto, \"El camino\" (\"La strada\") che narra la storia di un ragazzo di undici anni che, la notte prima della partenza per la citt\u00e0 dove andr\u00e0 a proseguire gli studi per volere del padre, non riuscendo ad addormentarsi, ricorda in modo nostalgico la sua breve esperienza campagnola. L'autore utilizza spesso il discorso indiretto libero attenuando cos\u00ec la tristezza del personaggio filtrandola con il distacco del narratore.\nNel 1953 ha pubblicato \"Mi idolatrado hijo Sis\u00ed\" (\"Il mio adorato figlio Sis\u00ed\"), simile nello stile alle opere degli esordi, dove tratta la vita della borghesia di provincia in una citt\u00e0 che sembra rispecchiare quella di Valladolid e racconta la storia di un ipocrita che gestisce affari e sentimenti con lo stesso stile freddamente calcolatore, restando per\u00f2 colpito da eventi imprevisti che avranno la loro conclusione nella guerra civile.\nPi\u00f9 agevoli nella struttura e con la prevalenza del discorso sull'intreccio sono i due romanzi, \"Diario de un cazador\" (\"Diario di un cacciatore\") del 1955 con il quale otterr\u00e0 il Premio Nazionale di Letteratura per la Narrativa di Spagna (Premio Nacional de Literatura de Espa\u00f1a) e \"Diario de un emigrante\" (\"Diario di un emigrante\") del 1958, che narrano le vicende di un bidello di una citt\u00e0 di provincia che annota, con un lessico gergale, le sue esperienze di caccia in Castiglia e quelle lavorative in Cile e che alla fine ritorna a casa dove ritrova quei valori genuini che gli riempiono la vita. I due romanzi fanno parte di una trilogia che verr\u00e0 completata con il \"Diario de un jubilado\" (\"Diario di un pensionato\") nel 1966 e verr\u00e0 scritta nell'abituale lessico dell'autore.\nI due romanzi che seguono saranno tesi alla salvaguardia della lingua castigliana e presenteranno pi\u00f9 ampi esempi di diversi tipi di parlata, alternando le storie di citt\u00e0, come in \"La hoja roja\" (\"La foglia rossa\") del 1959 che rappresenta il mondo provinciale visto con gli occhi di un vecchio vedovo e della sua giovane domestica analfabeta, e le storie di rurali come in \"Las ratas\" (\"I ratti\") del 1962 costruito a partire da una successione di aneddoti autobiografici nei quali evoca l'ambiente contadino degli emarginati.\nNei difficili anni sessanta Delibes arriva a una nuova forma di scrittura sperimentale rendendo pi\u00f9 ampia la mimesi a sacrificio della diegesi come si pu\u00f2 osservare dalla sua opera maestra \"Cinco horas con Mario\" (\"Cinque ore con Mario\") pubblicata nel 1966. Si tratta di un lungo monologo di Menchu, la moglie di Mario (un professore di letteratura con ideologie di sinistra, che ha passato un lungo periodo in carcere durante la dittatura di Franco), borghese di destra e con idee reazionarie, davanti al cadavere del marito la notte precedente i funerali. La vedova, malgrado ostenti il suo cordoglio ad amici e parenti, vive quella morte come un tradimento e, prendendo spunto da alcuni versi della Bibbia che il marito era solito leggere, inizia ad apostrofare il cadavere con una sequela di recriminazioni.\nLo sproloquio profano di Nenchu crea effetti comici ed ella si trasforma nella caricatura del modello franchista di moglie e madre borghese, ottusa e ipocrita. Con un abile esercizio di retorica, Delibes critica, in questo romanzo, i difetti della provincia spagnola del dopoguerra.\nNel 1969 ha pubblicato un romanzo, aperto ad una tematica nota che si ispira alle idee della Primavera di Praga, intitolato \"Par\u00e1bola de un n\u00e1ufrago\" (\"Parabola di un naufrago\") di carattere fantastico.\nIl tema principale \u00e8 quello della metamorfosi animale e narra le vicende di un contabile che, avendo posto domande sul senso del proprio lavoro, viene condannato al lavoro nei campi. Deve coltivare una siepe e alla fine rimane prigioniero fra le piante e viene trasformato in un agnello. Esiste quindi una evidente morale e l'autore vuole cos\u00ec rappresentare il degradarsi dell'uomo attraverso il passaggio dalla lingua umana al verso animale.\nIl romanzo \"El pr\u00edncipe destronado\" (Il principe senza trono) del 1974 ha un carattere pi\u00f9 leggero e narra la storia di un bambino di quattro anni che, sconvolto per la nascita di una sorellina, guarda al mondo degli adulti in modo critico.\nNel 1973 \u00e8 stato chiamato a far parte della Real Academia Espa\u00f1ola. Nel novembre 1974 la morte della moglie \u00c1ngeles, fece precipitare lo scrittore in una depressione durata quasi tre anni; poco dopo venne pubblicata la sua opera \"Las guerras de nuestros antepasados\" (\"Le guerre dei nostri antenati\") (1975). Prese pieno possesso del suo titolo di accademico il 25 maggio 1975 e nel suo discorso d'ingresso tratt\u00f2 di \"El sentido del progreso desde mi obra\", che verr\u00e0 pubblicato nel 1979 col titolo di \"Un mundo que agoniza\".\nNel romanzo \"Las guerras de nuestros antepasados\" del 1975 cos\u00ec come nel precedente Delibes, per prendere le distanze da ci\u00f2 che racconta e affermare la sua etica, utilizza un punto di vista insolito. In \"Las guerras de nuestros antepasados\", attraverso la finta trascrizione di un dialogo che avviene tra un carcerato, recluso per un omicidio che non ha commesso, e il medico dell'ospedale del carcere, si parla di un uomo di umili origini, Pac\u00edfico, che racconta come sia stato contaminato dalla violenza a causa delle vite burrascose del padre, del nonno e del bisnonno.\nNel 1978 ha pubblicato \"El disputado voto del se\u00f1or Cayo\" (edito in Italia con il titolo \"Per chi voter\u00e0 il signor Cayo?\"), dove si comprende come l'autore sia cauto nei confronti del passaggio dalla dittatura alla democrazia, e riduce quella che era stata la grande propaganda elettorale del 1977 alla minuscola dimensione di due candidati che si combattono per il voto di un solo elettore che se ne fa beffe con saggezza contadina.\nNel 1982 ha pubblicato \"Los santos inocentes\" (\"I santi innocenti\"), dove racconta la degradazione di una famiglia rurale del Sud della Spagna. In esso l'autore contrappone il diverso tenore di vita dei signori, colti e cinici e dei contadini, miseri e semplici. Dal romanzo \u00e8 stato tratto nel 1984 un film, diretto dal regista Mario Camus, che ha riscosso un ottimo successo.\nTra le sue ultime pubblicazioni, di tono pi\u00f9 lieve e con accenti umoristici, si ricordano \"Cartas de amor de un sexagenario voluptuoso\" del 1983, storia interamente raccontata in prima persona dal protagonista, un pensionato sessantenne che, avendo risposto all'inserzione sul giornale di una signora, intreccia con lei un romantico epistolario. Ma quando alfine avverr\u00e0 il primo incontro, questo diventer\u00e0 anche l'ultimo perch\u00e9 la donna ha nel frattempo iniziato una relazione con un amico del protagonista, pi\u00f9 anziano ma pi\u00f9 intraprendente.\nCon \"377A, Madera de h\u00e9roe\" (\"377A, stoffa da eroe\"), l'autore ritorna al genere del romanzo di formazione con una vicenda che si svolge quasi interamente in un interno borghese. Racconta la vicenda di un giovane nel periodo della dittatura di Primo de Rivera che, dopo essere stato educato per essere un eroe, si dimostra alla prova dei fatti un vigliacco.\nIn \"Se\u00f1ora de rojo sobre fondo gris\" del 1991, la voce del narratore \u00e8 quella di un pittore che, sullo sfondo del regime franchista ormai alla deriva (siamo nel 1975), persa la sua vena creativa, racconta alla figlia che si trova in carcere a causa delle posizioni politiche, della moglie, rendendole omaggio in una sorta di retrospettiva dai caratteri elegiaci.\nDopo aver aggiornato nel 1995 la storia del bidello nel \"Diario de un jubilado\" (\"Diario di un pensionato\"), lo scrittore affronta per la prima volta nel 1998 con \"El hereje\" (\"L'eretico\"), il romanzo storico. Il libro, che l'autore dedica alla \"sua citt\u00e0\", tratta della persecuzione dei luterani da parte dell'Inquisizione spagnola a Valladolid nel secolo XVI ai tempi di Carlo V e rappresenta un documento a favore della libert\u00e0 religiosa. Con questa opera Delibes ottenne, nel 1999, il \"Premio Nacional de Literatura de Espa\u00f1a\".\nDi minor rilevanza \u00e8 la sua attivit\u00e0 nel campo della narrativa breve, come \"La partida\" (\"La partita\") del 1954, \"Siestas con viento sur\" (\"Siesta con vento sud\") del 1957 che ottenne il Premio Fastenrath e \"La mortaja\" (\"Il sudario\") del 1970.\nDelibes \u00e8 inoltre autore di molti volumi di carattere diverso, come le cronache della Vecchia Castiglia (da ricordare \"Castilla habla\" del 1986); le esperienze di viaggio fatte all'estero, la collaborazione a diversi giornali e i numerosi diari.\nNel 2000 la Giunta di Castilla y Le\u00f3n propose la candidatura di Miguel Delibes al Premio Nobel per la Letteratura ottenendo l'appoggio di numerose entit\u00e0 culturali e intellettuali spagnole e internazionali.\nIl Consiglio della Direzione della SGAE (Societ\u00e0 Generale degli Autori e Editori) ha proposto all'Accademia Svedese i nomi degli scrittori Miguel Delibes, Francisco Ayala e Ernesto Sabato come candidati al Premio Nobel per la letteratura del 2007.\nOpere.\nAdattamenti cinematografici.\nI seguenti romanzi di Miguel Delibes sono stati adattati per essere rappresentati al cinema:"}
{"id": "1356612", "revid": "137928", "url": "https://it.wikipedia.org/wiki?curid=1356612", "title": "Tag HTML", "text": ""}
{"id": "1356614", "revid": "123091037", "url": "https://it.wikipedia.org/wiki?curid=1356614", "title": "Toscolano (Avigliano Umbro)", "text": "Toscolano \u00e8 una frazione del comune di Avigliano Umbro (TR).\nIl paese si trova a 560 , 11\u00a0km da Avigliano, nelle vicinanze del monte Croce di Serra (994 m) ed \u00e8 popolato da 67 abitanti (dati Istat, 2001); da esso si gode di un vasto panorama sulla vallata ed i castagneti adiacenti.\nStoria.\nIl toponimo dovrebbe derivare dal nome della \"gens\" romana \"Toscola\".\nIl borgo nasce attorno ad un castello di origine duecentesca, costruito come avamposto di difesa del territorio tuderte, assieme alle vicine Melezzole e Santa Restituta. La fortezza venne poi ristrutturata nel 1442; \u00e8 caratterizzato da una pianta urbana di tipo concentrica e da mura circolari dotate di torrioni.\nNativo di Toscolano era fra' Faostino (1595 - Trevi, 1679), un predicatore che viaggi\u00f2 anche in Israele, descrivendo usi e costumi arabi nel libro \"Itinerario di Terrasanta\". Io\nEconomia e manifestazioni.\nLa presenza di vasti castagneti assicura una produzione molto interessante di questo frutto autunnale. In associazione alle castagne viene anche coltivato il bosco ceduo, con tagli ogni circa 15-18 anni: le principali variet\u00e0 sono cerro, roverella, rovere, orniello, carpino nero.\nL'ultima settimana di ottobre vi si tiene la \"Sagra della castagna\".\nFino a tutto il XIX secolo la pratica della caccia alle \"palombe\" ha consentito agli abitanti del paese di pagare l'enfiteusi.\nA partire dal 1992, il paroliere Giulio Rapetti (in arte Mogol) ha costituito nelle vicinanze del paese il CET, Centro Europeo di Toscolano, che si configura come una sorta di scuola di specializzazione dedicata all'arte canora ed a tutte le attivit\u00e0 collegate allo spettacolo musicale."}
{"id": "1356616", "revid": "92723", "url": "https://it.wikipedia.org/wiki?curid=1356616", "title": "Antal Bajtay", "text": "Apparteneva all'Istituto religioso dei padri scolopi (o piaristi).\nBiografia.\nJ\u00f3zsef Bajtay (questo il suo nome da laico) nacque nel 1717 a Zsid\u00f3 (dal 1943 detto V\u00e1cegres, nei pressi di Budapest), nella contea di Pest, figlio di Istv\u00e1n e di Erzs\u00e9bet Lang (originaria di una famiglia di lingua tedesca di Buda). Il padre, che negli ultimi anni era stato \u2018\u2018vice-isp\u00e1n\u2019' della contea di Pest, mor\u00ec nel 1722. La madre si rispos\u00f2 con Antal Grassalkovich, il quale fu il primo maestro di J\u00f3zsef. Bambino prodigio, a soli sette anni frequentava gi\u00e0 il ginnasio scolopio di Pest, dove nell'anno scolastico 1725-26 complet\u00f2 due classi insieme.\nGli studi a Nitra e a Prievidza.\nPoi continu\u00f2 gli studi di grammatica a Nitra, dove uno dei docenti ebbe a definirlo \"ornamentum religionis nostrae\". Fu a Nitra che J\u00f3zsef decise di farsi scolopio, incontrando subito l'opposizione della famiglia, che lo voleva avviare alla carriera politica. Il giovane Bajtay alla fine la spunt\u00f2 e nel 1733 inizi\u00f2 a Nitra il noviziato scolopio. Nel 1734 fece professione semplice nel convento di Prievidza, scegliendo il nome di Antal, in omaggio al suo padrino. Nei mesi successivi si dedic\u00f2 con passione allo studio della matematica, del greco e dell'italiano, scrivendo la sua prima lettere in italiano al generale dell'ordine.\nIl periodo romano.\nNel 1737, finalmente, giunge a Roma, colmo di progetti per i suoi studi.\nNel 1739 il generale dell'Ordine lo nomin\u00f2 lettore di filosofia e matematica al Collegio Nazareno. Il 13 aprile 1741 invece l'arcivescovo di Ravenna Girolamo Crispi lo ordin\u00f2 sacerdote.\nBajtay per\u00f2 non vedeva l'ora di lasciare l'Italia per perfezionare gli studi a Parigi. Proprio nel momento in cui Bajtay stava per ottenere l'autorizzazione a recarsi in Francia, il chiese che il giovane padre ungherese potesse lavorare come bibliotecario della sua importante biblioteca nonch\u00e9 come precettore dei principini della potente famiglia romana. Gli Scolopi non poterono non acconsentire a tale richiesta del cardinale, poich\u00e9 il servizio reso dal padre Bajtay avrebbe costituito un nuovo vanto dell'Ordine.\nIl periodo parigino e il viaggio in Europa.\nFino al 1744 rimase quindi al servizio dei Barberini, dopodich\u00e9 si rec\u00f2 in Francia. Giunto a Parigi il 1\u00ba maggio 1745, vi rimase alcuni mesi, richiamato in patria dal suo provinciale per esser incaricato di educare il futuro imperatore Giuseppe II. Durante il viaggio di ritorno pass\u00f2 da L'Aia, Amsterdam e Berlino. Nella capitale prussiana pot\u00e9 entrare in contatto con la locale Accademia Reale di Federico II (sembra che Bajtay avrebbe ricevuto dal re in persona la proposta di entrare al servizio della corte prussiana).\nTra Vienna, Pest e P\u00e9cs.\nTornato in patria per educare il futuro imperatore Giuseppe II, si distinse come valente professore di matematica, filosofia e fisica, ottenendo la cattedra nel ginnasio di Pest. Nel 1749, in occasione dell'inaugurazione del nuovo palazzo reale, tenne un discorso che gli valse la fama in tutto il regno. In quello stesso anno fu chiamato a Vienna ad insegnare storia. Tra 1751 e 1754 fu teologo del vescovo di P\u00e9cs, Gy\u00f6rgy Klim\u00f3. Tra 1754 e 1756 divenne padre provinciale d'Ungheria. Bajtay fu quindi chiamato ad insegnare nell'importante Accademia Liechtenstein di Vienna. Tutti meriti che gli valsero la stima della regina Maria Teresa.\nVescovo di Transilvania.\nNel 1760 fu nominato barone e consigliere palatino, preposto di Presburgo e vescovo di Transilvania, carica che tenne fino alla sua morte, avvenuta nel 1775 (mentre si trasferiva a Presburgo) a Liptovsk\u00e1 Anna.\nPer sua iniziativa fu fondato da Maria Teresa l'orfanotrofio di Sibiu (\"Orphanotrophium Regium Teresianum\")."}
{"id": "1356621", "revid": "174925", "url": "https://it.wikipedia.org/wiki?curid=1356621", "title": "Consiglio di Sicurezza dell'ONU", "text": ""}
{"id": "1356622", "revid": "481349", "url": "https://it.wikipedia.org/wiki?curid=1356622", "title": "Dissuasore stradale", "text": "Un dissuasore \u00e8 un dispositivo stradale utilizzato per impedire il passaggio o la sosta ai veicoli.\nLa forma pi\u00f9 diffusa \u00e8 quella cilindrica sormontata da una semisfera, comunemente detta a \"panettone\" per la somiglianza con il tipico dolce milanese. \nUn'altra tipologia diffusa incorpora una fioriera per armonizzarsi con l'arredo urbano. I dissuasori di traffico sono elementi funzionali particolarmente indicati per controllare e limitare gli accessi delle automobili in aree urbane a traffico limitato o in zone private. In alcuni casi vengono utilizzati come vere e proprie protezioni antisfondamento per aree sensibili (banche, showroom, vetrine di autosaloni, ottiche, gioiellerie, ecc.) o perimetri. Possono essere oleodinamici o di altre tipologie.\nNormalmente sono realizzati in calcestruzzo con un foro al centro per facilitarne la movimentazione tramite l'inserimento di una leva. In alcuni modelli il foro al centro ha un diametro sufficientemente grande da sorreggere dei cartelli o paletti a cui agganciare delle catene.\nPer utilizzi provvisori, e particolarmente per incanalare il traffico, si utilizzano dissuasori in plastica riempibili d'acqua.\nI dissuasori mobili sono apparati posti sotto il livello stradale, attivabili e disattivabili, ad esempio in zone a traffico limitato in alcune ore del giorno come le scuole. La loro funzione \u00e8 la stessa delle sbarre, con il vantaggio di non avere ingombri quando sono inutilizzati.\nQuando sono chiusi si presentano come dei piccoli tombini circolari, mentre quando sono in funzione sono dei cilindri con bande riflettenti o LED per essere visibili anche in condizioni di scarsa visibilit\u00e0. Durante l'attivazione normalmente emettono dei segnali sonori e/o luminosi. Si attiva all'occorrenza tramite radiocomando, tessera magnetica, codice numerico o chiamata dal cellulare abilitato. \u00c8 inoltre generalmente corredato di un rilevatore acustico di sirene in modo da permettere il passaggio dei mezzi di soccorso e delle forze dell'ordine. Sono anche usati per bloccare le corsie dei mezzi pubblici, dove scendono automaticamente al sopraggiungere del bus.\nIn Italia l'installazione e la tipologia dei dissuasori \u00e8 regolamentata dall'art. 180 del D.P.R. n\u00b0 495 del 16/12/1992 (Art. 42 del Codice della strada)."}
{"id": "1356623", "revid": "124313182", "url": "https://it.wikipedia.org/wiki?curid=1356623", "title": "Dialetto sudtirolese", "text": "Il dialetto sudtirolese (in tedesco: \"S\u00fcdtirol[er]isch\"; nel dialetto locale: \"S\u00fcdtiroulerisch\" o \"S\u00eedtiroul[er]isch\") \u00e8 un vernacolo tedesco diffuso in Italia tra la popolazione germanofona dell'Alto Adige (sudtirolesi). Fa parte dei cosiddetti dialetti austro-bavaresi e ha molti tratti in comune con il tedesco austriaco.\nCaratteristiche.\nIl 69,15% degli abitanti della provincia di Bolzano \u00e8 di madrelingua tedesca. Nella vita privata e anche in quella pubblica predomina il dialetto sudtirolese, mentre il tedesco standard (\"Hochdeutsch\") rimane l'idioma insegnato nelle scuole, usato nella comunicazione scritta e nelle occasioni ufficiali. Pertanto, esiste una situazione di diglossia.\nDal punto di vista linguistico, il dialetto sudtirolese \u00e8 omogeneo a quello nordtirolese e viene classificato come bavarese meridionale. In questo senso, sarebbe pi\u00f9 corretto parlare di un unico dialetto tirolese, al di qua e al di l\u00e0 del Brennero.\nLa parlata sudtirolese ha comunque tratti che la distinguono, in particolare per le influenze dall'italiano. Nel corso del tempo si \u00e8 arricchita di parole italiane, spesso assenti nel tedesco standard e austriaco.\nDialetto e bilinguismo.\nIl dialetto sudtirolese \u00e8 molto diverso dal tedesco standard: per esempio \"W\u00e5s isch'n des\" (\"Che cos'\u00e8\") corrisponde a \"\"Was ist denn das\", \"I woas (n)ett\"\" (\"Non lo so\") a \"Ich weiss es nicht\". Inoltre, esistono notevoli variet\u00e0 linguistiche tra le diverse microregioni della provincia, tant'\u00e8 che per esempio il dialetto pusterese si differenzia sensibilmente da quello usato in Val Venosta. In effetti le isoglosse delle parlate tirolesi seguono un andamento nord-sud, facendo assimilare il pusterese pi\u00f9 al dialetto della valle dell'Inn, e il venostano al distretto di Landeck, che non fra di loro. Le parlate linguisticamente pi\u00f9 conservative si riscontrano nelle valli laterali, come per esempio la Valle Aurina (dove si usa il verbo \"listen\" al posto di \"h\u00f6ren\" per dire \"sentire\", \"ascoltare\"), la Val d'Ultimo o la Val Sarentino, mentre nei centri urbanizzati la tendenza all'omologazione sulla scorta del tedesco standard \u00e8 pi\u00f9 forte. Il dialetto sudtirolese standard \u00e8 considerato comunque quello parlato a Bolzano.\nAd ogni modo, i vari dialetti tirolesi, come la maggior parte dei dialetti austrobavaresi, sono tra loro mutualmente intelligibili e i loro parlanti riescono a comunicare anche parlando nel rispettivo dialetto.\nL'uso prevalente del vernacolo fa s\u00ec che la popolazione di lingua italiana, che a scuola studia come seconda lingua solo il tedesco standard, incontri spesso notevoli difficolt\u00e0 a comunicare con i conterranei di lingua tedesca, che nei rapporti sociali usano abitualmente pi\u00f9 il dialetto che non il tedesco standard (percepito come lingua \"colta\" e distante dalla vita quotidiana); per i germanofoni non si verifica invece il fenomeno inverso, giacch\u00e9 gli altoatesini italofoni nella vita quotidiana usano, in congiunzione con i dialetti romanzi contigui, per lo pi\u00f9 l'italiano standard, insegnato come seconda lingua anche nelle scuole di lingua tedesca. Tuttavia, anche fra le giovani generazioni italofone, \u00e8 sempre pi\u00f9 diffusa la conoscenza del vernacolo sudtirolese.\nDialetto e letteratura.\nDiversi autori altoatesini di lingua tedesca, fra cui Norbert Conrad Kaser e Joseph Zoderer, hanno usato il dialetto sudtirolese al posto del tedesco standard in alcune loro opere. Si tratta generalmente di testi di lirica.\nParole di origine italiana.\nL'uso delle parole italiane, o adattate dall'italiano, \u00e8 ormai invalso nel linguaggio quotidiano, soprattutto nei centri urbani, dove la presenza di altoatesini di lingua italiana \u00e8 pi\u00f9 forte. Anche nel linguaggio amministrativo vengono usati spesso termini italiani, in luogo dei corrispettivi tedeschi.\nDegna di nota, nella lingua parlata quotidianamente (quindi quella pi\u00f9 viva), l'abitudine (mediamente diffusa) di colorire le frasi anche attraverso l'utilizzo di espressioni scurrili e imprecazioni italiane, tra cui anche bestemmie, le quali non troverebbero altrettanto fantasioso corrispettivo nel tedesco standard. Due esempi sono l'uso delle parole \"drkazzt/inkazziert\" (\"incazzato\"), entrate anche nell'uso del tedesco austriaco, e l'uso della parola \"fregiert\" (leggi: freghiert), evidentemente derivata dall'italiano \"fregato\". Inoltre \u00e8 frequente l'uso dell'intercalare \"dai\" nelle frasi in dialetto sudtirolese.\nNel linguaggio giovanile sudtirolese, parole italiane vengono usate per provocare o per scherzare sulla propria scarsa conoscenza dell'italiano; un esempio \u00e8 chiamare i propri amici con il termine \"ragazzi\": in tirolese si userebbe \"\"Buabn\", ovvero appunto ragazzi, oppure \"Mandr\"\" ovvero signori.\nTra il 2002 e il 2005 la casa editrice tedesca Egmont Ehapa Verlag ha pubblicato in dialetto sudtirolese tre volumi a fumetti della serie \"Asterix\" (\"Mundart - Asterix af Sidtiroulerisch\"), dal titolo \"Asterix ba d'r Naia\" (n. 48 del settembre 2002 - titolo italiano \"Asterix legionario\"), \"Asterix isch kesslun\" (n. 53 del settembre 2003 - titolo italiano \"Asterix e il paiolo\") e \"Olls Lai Lolli\" (n. 60 dell'agosto 2005 - titolo italiano \"Asterix e la zizzania\"). Un ulteriore albo (\"Asterix e gli allori di Cesare\") \u00e8 stato tradotto nel 2014 col titolo \"Willsch wettn?\"."}
{"id": "1356625", "revid": "124736146", "url": "https://it.wikipedia.org/wiki?curid=1356625", "title": "Chiesa di San Pietro (Benna)", "text": "La chiesa parrocchiale di San Pietro a Benna in stile rinascimentale custodisce interessanti testimonianze della pittura del primo cinquecento nel biellese.\nLa chiesa.\nLa chiesa, costruita all'inizio del XVI secolo, presenta un'architettura fatta di linee semplici ed eleganti. Assieme alla contemporanea basilica di San Sebastiano a Biella, \u00e8 uno dei pochi edifici sacri in stile rinascimentale presente nel biellese (entrambe ebbero come committente Sebastiano Ferrero, generale delle finanze della corte dei Savoia).\nL'interno della chiesa \u00e8 a tre navate con volte a crociera; la navata centrale termina con un ampio presbiterio a pianta rettangolare, mentre le navate laterali culminano in due cappelle poligonali con volta a botte.\nLa chiesa \u00e8 ricca di interessanti affreschi del primo Cinquecento. Nella cappella al termine della navata destra la cui volta \u00e8 ornata dal gioco prospettico di una finta cassonatura troviamo, sulla parete di fondo, una \"Madonna della Misericordia\" sormontata da una lunetta con il \"Cristo in Piet\u00e0\"; sulle pareti laterali sono raffigurate figure di santi: si tratta di dipinti attribuiti al pittore vercellese Gaspare da Ponderano (post 1450 \u2013 ca. 1530).Nella cappella che chiude la navata sinistra, sotto un fregio in cotto, troviamo una (piuttosto rara) raffigurazione della \"Trinit\u00e0\" in forma di triplice figura del Cristo benedicente (\"Trinit\u00e0 triandrica e cristomorfa\"). Affiancate ad essa sono figure di santi (\"Sant'Antonio Abate e san Pietro\") e sante (\"Santa Lucia e santa Apollonia\"). Si tratta di affreschi di scuola di Defendente Ferrari databili all'altezza del 1535.Sempre nella navata sinistra altri affreschi (una \"Annunciazione della Vergine con san Nicola da Tolentino\" e un \"San Fabiano papa tra san Rocco e san Sebastiano\") testimoniano, anch'essi, l'attardarsi del gusto gotico in Piemonte.\nIl pulpito in legno (1798) \u00e8 opera dell'intagliatore e scultore Pietro Antonio Sarpentiero da Sagliano Micca (1732 - 1814)"}
{"id": "1356629", "revid": "111766778", "url": "https://it.wikipedia.org/wiki?curid=1356629", "title": "0771", "text": "0771 \u00e8 il prefisso telefonico del distretto di Formia, appartenente al compartimento di Roma.\nIl distretto comprende la parte orientale della provincia di Latina. Confina con i distretti di Latina (0773) a ovest, di Frosinone (0775) e di Cassino (0776) a nord e di Caserta (0823) a est.\nAree locali e comuni.\nIl distretto di Formia comprende 14 comuni inclusi nelle 3 aree locali di Fondi, Formia (ex settori di Formia, Ponza e Ventotene) e Minturno. I comuni compresi nel distretto sono: Campodimele, Castelforte, Fondi, Formia, Gaeta, Itri, Lenola, Minturno, Monte San Biagio, Ponza, Santi Cosma e Damiano, Sperlonga, Spigno Saturnia e Ventotene."}
{"id": "1356636", "revid": "1305772", "url": "https://it.wikipedia.org/wiki?curid=1356636", "title": "Ugo Natoli", "text": "Biografia.\nFratello di Aldo Natoli e di Glauco Natoli, \u00e8 stato docente ordinario di diritto del lavoro.\n e collaboratore di Palmiro Togliatti al ministero della Giustizia, Natoli \u00e8 stato componente del primo Consiglio superiore della magistratura (eletto dal Parlamento nel 1958), nonch\u00e9 animatore dell'associazione \"Giuristi democratici\".\nAllievo di Salvatore Pugliatti, professore ordinario, gli \u00e8 riconosciuto il merito di aver osservato che le norme programmatiche contenute nella Costituzione rappresentano \u201cil definitivo criterio di valutazione di legittimit\u00e0 di tutta l\u2019attivit\u00e0 espressa dalla attivit\u00e0 dello Stato\u201d.\nDopo aver insegnato a lungo alla facolt\u00e0 di giurisprudenza dell'universit\u00e0 di Messina, \u00e8 stato titolare della cattedra di diritto civile presso facolt\u00e0 di giurisprudenza dell'Universit\u00e0 degli studi di Pisa, e a lungo preside e direttore dell'Istituto di diritto privato della medesima facolt\u00e0, istituto che gli fu intitolato dopo la morte.\nFondatore della Rivista Giuridica del Lavoro e della Previdenza Sociale, collabor\u00f2 insieme agli allievi Lina Bigliazzi Geri, Umberto Breccia e Francesco Donato Busnelli alla collana di diritto civile della casa editrice UTET."}
{"id": "1356638", "revid": "78273", "url": "https://it.wikipedia.org/wiki?curid=1356638", "title": "Aircrew Synthetic Training Aids", "text": ""}
{"id": "1356641", "revid": "767487", "url": "https://it.wikipedia.org/wiki?curid=1356641", "title": "Shaggy (cantante)", "text": "Deve il nome ai suoi amici, che lo associavano al personaggio della serie animata Scooby Doo Norville \"Shaggy\" Rogers. La sua famiglia emigr\u00f2 negli Stati Uniti dalla Giamaica e si stabil\u00ec nella citt\u00e0 di New York. \u00c8 stato notato per avere un tono di voce baritonale, ed \u00e8 facilmente identificabile per il suo marchio commerciale e per il suo modo di rappare e cantare.\n\u00c8 il padre del rapper statunitense Robb Banks.\nBiografia.\nNato e cresciuto a Kingston, in Giamaica, all'et\u00e0 di 18 anni si trasferisce con la famiglia a New York dove nel 1987 inizia a prendere lezioni di canto a Brooklyn.\nNel 1988, all'et\u00e0 di 20 anni, si arruol\u00f2 volontario nei Marines degli Stati Uniti, affrontando un duro addestramento al Marine Corps Recruit Depot di Parris Island, nella Carolina del Sud. Dopo l'addestramento viene assegnato come artigliere nella 2\u00aa Divisione Marine, del 10\u00ba Reggimento Marine del 5\u00ba Battaglione 10\u00ba Marines di stanza a Camp Lejeune, nella Carolina del Nord. Nel 1990, con il grado di soldato di prima classe, viene inviato in prima linea con il suo battaglione in Arabia Saudita per partecipare alla guerra del Golfo e, proprio in questo ambito, ha cominciato a interessarsi pi\u00f9 seriamente alla musica facendo passare i momenti di tensione usando la sua voce.\nDopo aver terminato il servizio militare nel 1992 dopo l'Operazione Desert Storm decise di dedicare la sua vita alla musica e, nel 1993, incise la sua prima \"hit\" \"Oh Carolina\", un rifacimento in chiave dance di un successo della band ska Folkes Brothers. \nNello stesso anno apparve anche nell'album hip hop di Kenny Dope \"The Unreleased Project\" e incise il suo primo album, \"Pure Pleasure\". Negli anni successivi la sua popolarit\u00e0 accrebbe sempre di pi\u00f9, raggiungendo l'apice con la canzone \"Boombastic\", che divenne un successo mondiale nonch\u00e9 colonna sonora di una pubblicit\u00e0 della Levi's. In particolar modo in Italia, il singolo \u00e8 risultato il pi\u00f9 venduto del 1995.\nTorn\u00f2 alla ribalta nel 2001 con altri singoli che raggiunsero la prima posizione della classifica inglese come \"It Wasn't Me\" o le cover di brani gi\u00e0 conosciuti come \"Angel\". L'album di estrazione di questi singoli, \"Hot Shot\", ebbe anch'esso successo, raggiungendo i vertici della classifica americana \"Billboard 200\".\nL'anno dopo pubblic\u00f2 l'album \"Lucky Day\", mentre nel 2005 fu la volta di \"Clothes Drop\", che per\u00f2 non riscosse il successo sperato. Nel 2007 ha pubblicato un nuovo album, \"Intoxication\", mentre l'anno successivo sono stati pubblicati due singoli poi confluiti nelle colonne sonore di \"Euro 2008\", \"Feel the Rush\" e \"Like a Superstar\". In particolar modo, \"Feel the Rush\" ha ottenuto un buon successo a livello europeo. Nel 2010 ha inciso insieme a Bob Sinclar e Sahara il singolo \"I Wanna\", di discreto successo commerciale. Nel 2011 incide, di nuovo insieme a Sahara, il singolo \"Champagne\". Il 16 febbraio 2012 ha partecipato alla serata delle cover del Festival di Sanremo, duettando con Chiara Civello."}
{"id": "1356642", "revid": "108463777", "url": "https://it.wikipedia.org/wiki?curid=1356642", "title": "Lachesis muta", "text": "Il terrore dei boschi (Lachesis muta), noto anche come crotalo muto o surucuc\u00f9, \u00e8 un grande serpente velenoso diffuso in parte del Centro e sudamerica, inclusa l'isola di Trinidad. Monotipico, comprende 4 o 5 sottospecie diffuse nella regione neotropicale. Appartiene alla famiglia delle vipere (Viperidae).\nDescrizione.\nIl pi\u00f9 grande solenoglifo vivente.\nCon una lunghezza che tocca i tre metri (e a volte oltrepassa i tre metri e mezzo), il terrore dei boschi \u00e8 il pi\u00f9 grande serpente solenoglifo vivente, e il pi\u00f9 lungo serpente velenoso dell'emisfero occidentale. La testa di questo animale \u00e8 molto grossa, allargata nella parte posteriore e molto distinta dal corpo tramite un collo stretto. La bocca \u00e8 armata di grosse ghiandole velenifere e di due zanne ricurve, molto lunghe, che superano i cinque centimetri e sono azionate da potenti muscoli. Nessun altro viperide \u00e8 armato di denti tanto grandi.\nDiamanti sul dorso.\nIl corpo, a sezione quasi triangolare, \u00e8 piuttosto robusto, e ornato da oltre trenta file di scaglie fortemente carenate. La colorazione delle scaglie \u00e8 giallastra, marroncina o rossastra di base, e una serie di disegni simili a diamanti di colore nero o marrone scuro, con una macchia chiara in mezzo, percorrono tutto il dorso.\nComportamento e habitat.\nQuesto serpente \u00e8 simile ai crotali, ma la sua coda non \u00e8 munita di sonaglio. In ogni caso, quando \u00e8 messo in allarme il terrore dei boschi alza la coda e la fa vibrare come accade nei serpenti a sonagli; in un secondo momento si dispone con la parte anteriore del corpo a S, e con un rapido scatto morde l'avversario.\nL'habitat preferito di questo animale sono le foreste, dove vive mimetizzato nella vegetazione. Nell'isola di Trinidad, questo serpente vive in prevalenza sulle colline o sulle montagne. Al contrario di altri crotali, il terrore dei boschi depone le uova, che vengono protette dalla femmina durante la loro incubazione.\nVeleno.\nUn morso di questo serpente \u00e8 paragonabile a una duplice iniezione endomuscolare profonda, con una quantit\u00e0 relativamente grande di veleno. Se paragonato a quello di altri crotali, il veleno sembrerebbe meno tossico. In realt\u00e0 gli studi effettuati sono stati eseguiti solo su esemplari in cattivit\u00e0, probabilmente debilitati. In natura, in effetti, \u00e8 possibile che il veleno di questo crotalo non differisca in quanto a tossicit\u00e0 da quello dei serpenti del genere \"Bothrops\", e sicuramente le quantit\u00e0 iniettate sono di gran lunga maggiori. Sono molti, infatti, i resoconti di morsi mortali causati da questo grande serpente predatore. Il veleno \u00e8 emotossico con proteolisi ed emolisi.\nEtimologia.\nIl nome generico, \"Lachesis\", deriva da Lachesi, di una delle tre Parche della mitologia greca, la figlia della Notte, colei che poneva sul fuso il filo da cui dipendeva la sorte degli esseri umani e la durata della loro vita."}
{"id": "1356644", "revid": "115913366", "url": "https://it.wikipedia.org/wiki?curid=1356644", "title": "Aldo Natoli", "text": "Biografia.\nLaureatosi in medicina e chirurgia, fu inviato dall'Istituto italiano del cancro (presso l'ospedale regina Elena di Roma) all\"'Institut du cancer\" di Parigi nel 1939; fece da collegamento tra la centrale francese del PCI e l'interno, anche grazie al fratello maggiore Glauco Natoli, che in quello stesso periodo era incaricato di letteratura italiana presso l'Universit\u00e0 di Strasburgo.\nAl rientro in Italia fu arrestato per attivit\u00e0 clandestina insieme ad un gruppo di militanti di Avezzano (tra cui Bruno Corbi e Giulio Spallone) e condannato a cinque anni di carcere dal tribunale speciale per la difesa dello Stato.\nDopo tre anni di reclusione a Civitavecchia, nel dicembre del 1942 fu scarcerato grazie al provvedimento di amnistia e indulto del 17 ottobre 1942 e part\u00ec militare. Dopo l'8 settembre 1943 entr\u00f2 a far parte dell'organizzazione militare del Comitato di Liberazione Nazionale, fondando con Mario Alicata la redazione clandestina de \"L'Unit\u00e0\". Dopo la guerra fu segretario del PCI a Roma e nel Lazio..\nSin dalla prima legislatura nel 1948 deputato eletto nel Lazio, fu riconfermato per altre quattro legislature consecutive, fino al 1972.\nConsigliere comunale di Roma dal 1952 al 1966, fu a lungo capogruppo del PCI in Campidoglio. In tale veste condusse una battaglia durissima contro la politica urbanistica delle amministrazioni comunali a guida democristiana, in particolare quella di Urbano Cioccetti (1957-1960).\nNell'ottobre del 1969, in dissenso con la direzione del PCI sulla condanna dell'invasione sovietica della Cecoslovacchia, fu radiato dal partito con Rossana Rossanda, Luigi Pintor e tutto il gruppo del quotidiano \"il manifesto\" da loro costituito.\nAlla Camera dal 1969 fece parte del gruppo misto.\nDistaccatosi da tale gruppo, si \u00e8 dedicato ad attivit\u00e0 storiografica.\nI suoi lavori pi\u00f9 importanti sono quelli dedicati alla vita e all'opera di Antonio Gramsci."}
{"id": "1356646", "revid": "31886", "url": "https://it.wikipedia.org/wiki?curid=1356646", "title": "Il Pallone", "text": "Il Pallone \u00e8 la maggiore frazione del comune di Vitorchiano, in provincia di Viterbo.\nPosizione.\nA soli da Viterbo, si pu\u00f2 definire il quartiere residenziale del vecchio paese. La zona si sviluppa alle verdi pendici pianeggianti a nord dei monti Cimini, e le ville si annidano nella docile atmosfera di campagne coltivate. \u00c8 attraversata dalla Strada Statale 204 Ortana che collega la citt\u00e0 di Viterbo a Orte e di conseguenza all'Umbria, la sola fino alla costruzione della superstrada Viterbo-Terni (Strada statale 675 Umbro-Laziale) che attraversa la provincia e collega Terni a Civitavecchia.\nStoria.\nOriginariamente gran parte del territorio era agricolo, appartenente alla Villa ottocentesca Olimpia Pamphili, lo testimoniano la presenza di querce almeno cinquantenarie. Il 1\u00ba aprile 1976 il territorio viene lottizzato ed alle case delle famiglie Capati e Ciancolini, braccianti del Conte Ferdinando Dandini de Sylva (nonno della nota conduttrice televisiva Serena Dandini) e alla piccola ristorazione sita all'incrocio tra la Strada Statale Ortana e la Strada Sorianese, si aggiunsero mano a mano case di propriet\u00e0. La seconda ondata di costruzione edile part\u00ec agli inizi degli anni ottanta per poi continuare negli anni 2000 con un consistente sviluppo anche di natura commerciale. Da tempo sono presenti diverse attivit\u00e0 industriali medio-piccole, come una smalteria (creata nel 1963), un nocciolificio, una azienda produttrice di scale artigianali, una di macchine agricole e tre diverse cave di peperino, tutte con esportazioni estere.\nOrigine del nome.\nLa zona deve il suo nome a una piccola costruzione di forma sferica fatta di blocchi di peperino, adibita a rimessa militare, situata sul quadrivio formato dalla confluenza di Via della Stazione, la Strada Ortana e la Strada Sorianese. Negli anni '50 del Novecento \"il pallone\" venne abbattuto per far spazio alla rivendita di carburanti \"Paraffina\". Identica costruzione - di propriet\u00e0 della famiglia Capati - \u00e8 ancora presente di fronte al Centro Botanico Moutan.\nInfrastrutture e trasporti.\nStrade.\nLa frazione \u00e8 interrestae dalla:\nMonumenti e luoghi d'interesse.\nIl monastero cattolico di clausura delle suore Trappiste, popolato da circa 80 suore, che comprende oltre all'edificio, un vasto campo coltivato, che permette alle suore di vivere e di produrre marmellate di frutta presenti sul mercato. Altra fonte di lucro \u00e8 la stampa e la distribuzione di santini. Alle suore di questo monastero apparteneva la Beata Maria Gabriella Sagheddu, ed il figlio dei coniugi beatificati Luigi Beltrame Quattrocchi (1880-1951) e Maria Corsini (1884-1965): frate Paolino. Il corpo della beata risiede in una piccola cappella visitabile all'interno del monastero.\nI boschi di castagni e querce che inverdiscono le pendenze dei monti cimini, sono ricchi di sentieri e di selvaggina, oltre che di funghi nei mesi autunnali. Da notare la fontana del Duca, da cui sgorga perennemente acqua di sorgente potabile e che era usata dai pastori della zona per abbeverare le pecore. Le tre vasche di ristagno sono in peperino, pietra lavica estratta nella zona. Adiacenti ci sono tavoli per il ristoro che permettono anche d'estate di godere di una certa freschezza, coperti da alte querce.\nLa villa Olimpia Pamphili, detta anche La Cerretana, situata alla sommit\u00e0 del Poggio Cerquaiolo, di cui si hanno notizie da atti notarili del 1866, che \u00e8 stata casa di villeggiatura di famiglie facoltose e anche di una nota famiglia nobile romana, i conti Dandini de Sylva, nonni della nota conduttrice Serena Dandini, che praticavano la caccia nelle zone limitrofe.\nLa Stazione ferroviaria della centenaria Linea Viterbo-Civitacastellana-Roma.\nIl centro florovivaistico, la pi\u00f9 grande coltivazione al mondo di peonie cinesi, che si estende su 15 ettari con pi\u00f9 di 2000 piante, visitabile nei mesi primaverili."}
{"id": "1356649", "revid": "767487", "url": "https://it.wikipedia.org/wiki?curid=1356649", "title": "Young Marble Giants", "text": "I Young Marble Giants sono stati una rock band originaria di Cardiff, nel Galles.\nPur avendo inciso un unico album, \"Colossal Youth\", uscito nel 1980, il trio gallese si \u00e8 guadagnato un posto nella storia del rock come precursore (o, se si vuole, iniziatore) di quel sottogenere musicale che si sarebbe chiamato post-punk.\nComposto di 25 brevi pezzi (i pi\u00f9 lunghi superano di poco i tre minuti), il disco \u00e8 caratterizzato da una strumentazione singolare: da un lato l'organo elettrico di Stuart Moxham, rari interventi della chitarra, e la voce glaciale e distante della cantante Alison Statton; dall'altra la sessione ritmica (che nell'economia dei brani ha un ruolo di primissimo piano), affidata al basso di Philip Moxham, suonato con una tecnica molto simile allo slapping, e alla drum machine. Diversi pezzi del disco sono strumentali.\nStoria.\nIl primo embrione del gruppo sta nella formazione dei True Wheel in cui militavano Philip Moxham, e Alison Statton, anche legati sentimentalmente. Con l'entrata di Stuart Moxham il gruppo cambi\u00f2 nome ed esord\u00ec partecipando alla compilation \"Is the War over?\" edita dalla Z Block.I due pezzi inclusi \"Ode to Booker\" e \"Searching for Mr.Right\" colpirono il proprietario della Rough Trade, Geoff Travis che gli offr\u00ec un contratto per un album.\n\"Colossal Youth\" usc\u00ec nel febbraio 1980 e riscosse successo nel circuito indipendente inglese e statunitense. Alla fine di un breve tour tra Europa e USA vendette circa 27000 copie. Il 1981 si apr\u00ec con la pubblicazione di un EP: \"Testcard\", caratterizzato dall'essere\ninteramente strumentale, infatti Alison aveva lasciato il gruppo. Si chiuse cos\u00ec la vita del gruppo, i cui componenti si divisero tra Gist, con i due fratelli Moxham, e Weekend, con la cantante."}
{"id": "1356660", "revid": "133271", "url": "https://it.wikipedia.org/wiki?curid=1356660", "title": "The Young Poisoner's Handbook", "text": ""}
{"id": "1356661", "revid": "544909", "url": "https://it.wikipedia.org/wiki?curid=1356661", "title": "Sudtirolese", "text": ""}
{"id": "1356662", "revid": "133271", "url": "https://it.wikipedia.org/wiki?curid=1356662", "title": "Manuale giovane avvelenatore", "text": ""}
{"id": "1356663", "revid": "252105", "url": "https://it.wikipedia.org/wiki?curid=1356663", "title": "Renato Treves", "text": "Biografia.\nRenato Treves nasce a Torino il 6 novembre 1907. Compie gli studi al Liceo M. D'Azeglio e poi nella Facolt\u00e0 di Giurisprudenza dell'Universit\u00e0 di Torino, dove entra in contatto, fra gli altri, con Norberto Bobbio, Vittorio Foa, Piero Luzzati, Alessandro Passerin d'Entr\u00e8ves, e simpatizza con il gruppo di Giustizia e Libert\u00e0 abbracciando i principi del socialismo liberale.\nLaureatosi sotto la guida di Gioele Solari con una tesi su Henri de Saint-Simon e conseguita la libera docenza, insegna dapprima nell'Universit\u00e0 di Messina, dove viene arrestato per sospetta attivit\u00e0 antifascista, ma subito rilasciato. \nTrasferito all'Universit\u00e0 di Urbino, nel 1938 viene escluso, in quanto proveniente da famiglia ebraica, dal concorso bandito sulla sua cattedra e si trasferisce in Argentina. Qui sposa Fiammetta Lattes da cui ha tre figli (Tullio, Aldo e Anna) e insegna filosofia del diritto e sociologia nell'Universit\u00e0 di Tucum\u00e1n fino al 1947.\nRientrato in Italia e riottenuta la cattedra nell'Universit\u00e0 di Parma, si trasferisce subito all'Universit\u00e0 di Milano dove insegna Filosofia del diritto, Sociologia e Sociologia del diritto. Protagonista della rinascita post-bellica della sociologia in Italia, coopera attivamente col Centro nazionale di prevenzione e difesa sociale e col suo segretario generale Adolfo Beria di Argentine, coordinando fra l'altro una vasta ricerca su \u201cL'amministrazione della giustizia e la societ\u00e0 italiana in trasformazione\u201d da cui escono fra il 1967 e il 1976 dodici volumi di vari autori. Nel 1962 promuove con William M. Evan e Adam Podg\u00f3recki la costituzione del \"Research Committee on Sociology of Law\" della \"International Sociological Association\". Presiede questo Comitato fino al 1974 facendosi attivo promotore, in patria e all'estero, soprattutto in Spagna, della sociologia del diritto. Fonda nel 1974 la rivista italiana della disciplina, di cui ottiene il riconoscimento accademico e che insegna a Milano sino al ritiro nel 1983. \nNel 1989 \u00e8 tra i promotori dell\u2019\"International Institute for the Sociology of Law\" di O\u00f1ati (Guip\u00fazkoa, Pa\u00eds Vasco, Spagna). \u00c8 nominato dottore \"honoris causa\" dalle Universit\u00e0 del Pa\u00eds Vasco, Carlos III de Madrid e Pandios di Atene. Muore a Milano il 31 maggio 1992.\nPensiero.\nRenato Treves difende una posizione filosofica relativista e prospettivista, influenzata da autori come Karl Mannheim, Jos\u00e9 Ortega y Gasset, Charles Wright Mills e Hans Kelsen, del quale ultimo introduce in Italia la \"Dottrina pura del diritto\". Alieno dal dogmatismo e paladino di una concezione critica della scienza, rifiuta ogni visione metafisica del diritto in favore di una visione metodologica che sfocia nella sociologia del diritto intesa come scienza prevalentemente empirica, non avalutativa, ma ispirata a valori, nel suo caso quelli di libert\u00e0 e giustizia sociale.\nTreves \u00e8 considerato insigne maestro per un'intera generazione di filosofi e sociologi del diritto.\nPer Renato Treves due erano i problemi che la sociologia del diritto doveva affrontare: da un lato la posizione, la funzione e il fine del diritto nella societ\u00e0 vista nel suo insieme; dall'altro la societ\u00e0 nel diritto, cio\u00e8 quei comportamenti effettivi che possono essere conformi e difformi rispetto alle norme, ma comunque forniscono informazioni su come una societ\u00e0 vive le regole che si \u00e8 data. Del primo problema si sono occupate soprattutto le dottrine sociologiche e politologiche, mentre sul secondo si sono soffermate le dottrine giuridiche antiformalistiche."}
{"id": "1356667", "revid": "1564499", "url": "https://it.wikipedia.org/wiki?curid=1356667", "title": "0776", "text": "0776 \u00e8 il prefisso telefonico del distretto di Cassino, appartenente al compartimento di Roma.\nIl distretto comprende la parte orientale della provincia di Frosinone. Confina con i distretti di Avezzano (0863) e di Sulmona (0864) a nord, di Isernia (0865) e di Caserta (0823) a est, di Formia (0771) a sud e di Frosinone (0775) a ovest.\nAree locali e comuni.\nIl distretto di Cassino comprende 54 comuni inclusi nelle 4 aree locali di Atina (ex settori di Alvito, Atina, Roccasecca e Vallerotonda), Cassino, Pontecorvo (ex settori di Pico, Pontecorvo e San Giorgio a Liri) e Sora (ex settori di Arce e Sora). I comuni compresi nel distretto sono: Acquafondata, Alvito, Aquino, Arce, Arpino, Atina, Ausonia, Belmonte Castello, Broccostella, Campoli Appennino, Casalattico, Casalvieri, Cassino, Castelliri, Castelnuovo Parano, Castrocielo, Cervaro, Colfelice, Colle San Magno, Coreno Ausonio, Esperia, Fontana Liri, Fontechiari, Gallinaro, Isola del Liri, Pastena, Pescosolido, Picinisco, Pico, Piedimonte San Germano, Pignataro Interamna, Pontecorvo, Posta Fibreno, Rocca d'Arce, Roccasecca, San Biagio Saracinisco, San Donato Val di Comino, San Giorgio a Liri, San Giovanni Incarico, San Vittore del Lazio, Sant'Ambrogio sul Garigliano, Sant'Andrea del Garigliano, Sant'Apollinare, Sant'Elia Fiumerapido, Santopadre, Settefrati, Sora, Terelle, Vallemaio, Vallerotonda, Vicalvi, Villa Latina, Villa Santa Lucia e Viticuso."}
{"id": "1356668", "revid": "1534511", "url": "https://it.wikipedia.org/wiki?curid=1356668", "title": "Self-energia", "text": "Nella teoria quantistica dei campi, la self-energia di una particella (o auto-energia, dall'inglese \"self-energy\") rappresenta il contributo all'energia della particella stessa dovuto all'interazione fra la particella e il resto del sistema. L'energia totale della particella \u00e8 dunque data dalla somma della sua energia di particella non-interagente (detta anche di ordine zero), pi\u00f9 la sua self-energia.\nAd esempio, nella QED o elettrodinamica quantistica, l'energia di ordine zero di una particella \u00e8 la sua energia a riposo (ovvero la sua massa) pi\u00f9 la sua energia cinetica, mentre la self-energia \u00e8 l'energia in pi\u00f9 che la particella acquista grazie all'interazione con il campo elettromagnetico.\nNella teoria a molti corpi invece, l'energia di ordine zero di una particella \u00e8 la sua energia cinetica pi\u00f9 la sua energia di interazione col campo esterno (ad esempio, in un solido, il potenziale elettrostatico esterno dovuto al reticolo periodico dei nuclei atomici), mentre la self-energia rappresenta l'energia in pi\u00f9 che la particella acquisisce grazie all'interazione (a molti corpi) con tutte le altre particelle del sistema.\nLa self-energia pu\u00f2 essere vista come un potenziale efficace agente sulla particella singola e dovuto all'interazione, in generale complicata a descrivere. Grazie alla self-energia \u00e8 possibile scrivere un'equazione alla Schr\u00f6dinger per la particella singola \ndove formula_2 e formula_3 sono rispettivamente l'energia e la funzione d'onda della particella; formula_4 \u00e8 l'hamiltoniana non interagente, ovvero l'energia di ordine 0 della particella; mentre la self-energia formula_5 funge da potenziale effettivo indotto dall'interazione. In generale, la self-energia pu\u00f2 essere un complicato operatore non-locale e dinamico, formula_6. Esplicitando gli indici, l'equazione di particella singola o quasiparticella si scrive dunque\nLa self-energia \u00e8 anche detta \"operatore di massa\" par il fatto che il suo effetto pu\u00f2 essere visto come un contributo, ovvero una rinormalizzazione, alla sua energia di ordine zero, ossia, in una teoria relativistica, alla sua massa. In sostanza, la self-energia rappresenta un contributo effettivo alla massa della particella, ovvero la massa (l'energia) in pi\u00f9 che essa acquista grazie al contributo dovuto all'interazione.\nIn generale, il valore dell'operatore di self-energia calcolato \"on-shell\"\n\u00e8 un numero complesso. La parte reale costituisce la vera e propria rinormalizzazione della massa ovvero dell'energia di ordine zero. Mentre la parte immaginaria costituisce il \"damping\" (smorzamento) o allargamento di linea dell'energia della particella. L'inverso della parte immaginaria rappresenta in effetti il tempo di vita, o vita media, della particella o quasiparticella.\nLa self-energia dell'elettrone nella teoria a molti corpi.\nNella teoria a molti corpi, la propagazione di una singola particella in un mezzo composto da un gran numero di altre particelle deve essere descritta in termini degli urti (ovvero degli eventi di scattering) che questa ha lungo il suo cammino. Matematicamente questo pu\u00f2 essere fatto scrivendo il propagatore totale della particella G come uno sviluppo in funzione del propagatore libero G0; questo sviluppo pu\u00f2 essere scritto come un'equazione di Dyson\ndove formula_5 \u00e8 l'operatore di self-energia. Questa equazione pu\u00f2 essere formalmente risolta come:\ndove con formula_12 si \u00e8 indicato l'inverso del propagatore libero; quindi la self-energia agisce come una correzione alla propagazione libera.\nLa self-energia pu\u00f2 essere scritta esattamente come prodotto di convoluzione fra la funzione di Green formula_13, l'interazione schermata dinamicamente formula_14 ed infine la funzione di vertice formula_15,\nApprossimando la funzione di vertice con il vertice nudo, formula_17, si ottiene per la self-energia la cosiddetta approssimazione GW.\nLa self-energia dell'elettrone in QED.\nNell'elettrodinamica quantistica gli elettroni interagiscono con l'energia del vuoto (ovvero con le fluttuazioni quantistiche del vuoto) e parte della loro energia (e quindi della loro massa) \u00e8 dovuta a queste continue interazioni. Il termine pi\u00f9 semplice che contribuisce alla self-energia dell'elettrone \u00e8 dato dall'emissione di un fotone (virtuale) che viene immediatamente riassorbito (diagramma di Feynman qui sopra tracciato). Questo tipo di eventi (che sono eventi al secondo ordine nello sviluppo perturbativo della matrice S) producono una rinormalizzazione della massa dell'elettrone libero."}
{"id": "1356669", "revid": "287204", "url": "https://it.wikipedia.org/wiki?curid=1356669", "title": "Renzo Davoli", "text": "\u00c8 tra i principali esponenti del software libero in Italia.\nBiografia.\nProfessore associato di informatica all'Universit\u00e0 di Bologna, dove insegna Sistemi Operativi e Progettazione di Sistemi Operativi,\n\u00e8 stato anche direttore scientifico del Master in Scienze e Tecnologie del software libero, attivo nello stesso ateneo negli anni accademici dal 2004-2005 al 2011-2012.\nLa sua attivit\u00e0 di ricerca \u00e8 incentrata sui sistemi virtuali (macchine e reti), privacy nei protocolli di comunicazione, sistemi di simulazione per la didattica dei sistemi operativi. Coordina le reti e i sistemi del Dipartimento di Scienze dell'Informazione nell'ateneo.\nSoftware libero.\n\u00c8 un hacker e tra i principali attivisti del software libero in Italia; la sua divulgazione verte principalmente contro la brevettabilit\u00e0 del software.\n\u00c8 stato membro del comitato scientifico di diverse edizioni della Conferenza Italiana sul Software Libero.\nNel 2007 critic\u00f2 pubblicamente, definendola censoria ed antidemocratica, la scelta dell'universit\u00e0 di Bologna di bloccare l'accesso ad un sito web satirico che prendeva di mira il sistema dei crediti formativi universitari; nella rete universitaria il sito, insieme ad altri che, sebbene estranei, erano ospitati dallo stesso fornitore, furono infatti oscurati dando notizia di un attacco informatico di tipo phishing.\nNel giugno 2010 \u00e8 stato eletto presidente dell'Associazione per il software libero (AsSoLi), che ha come obiettivi principali la diffusione del software libero in Italia ed una corretta informazione sull'argomento.\nNel 2012 Davoli ha aspramente contestato la scelta delle domande di informatica per il concorso bandito lo stesso anno dal Ministero dell'istruzione per l'assunzione di docenti nella scuola primaria e secondaria, criticando la superficialit\u00e0 dei quesiti e la loro mancanza di neutralit\u00e0 tecnologica, in particolare penalizzando il software libero..\nIn qualit\u00e0 di presidente di AsSoLi, ha poi indirizzato all'allora ministro Francesco Profumo una lettera aperta di diffida e istanza\nsottoscritta da decine\ndi associazioni italiane ed europee attive nella difesa del software libero e della cultura libera\nDavoli \u00e8 stato promulgatore di una proposta di liberalizzazione, spinta da una petizione online nel 2007, che puntava a garantire a chi acquistasse un personal computer la possibilit\u00e0 di acquistare il solo hardware rinunciando al software preinstallato - soprattutto al sistema operativo - e a mantenere distinti i prezzi dei due componenti. la campagna, chiamata \"Libera software\", ha raccolto circa 12.000 firme.\n\u00c8 stato inoltre il creatore\ndel progetto \"Free Os Zoo\", una collezione di macchine virtuali QEMU di sistemi operativi liberi pronte per essere scaricate ed eseguite o collaudate in diretta tramite browser.\nFra le oltre settanta immagini vi sono alcune distribuzioni delle famiglie GNU/Linux e BSD, MINIX o ReactOS."}
{"id": "1356680", "revid": "125099632", "url": "https://it.wikipedia.org/wiki?curid=1356680", "title": "Integrity", "text": "Gli Integrity sono uno storico gruppo metalcore statunitense formatosi nel 1988 a Cleveland. Nel 2003, il fondatore del gruppo, Dwid Helion si \u00e8 trasferito a Bruges, in Belgio, per motivi professionali. \nNel corso della loro carriera hanno rilasciato quasi 50 pubblicazioni e tenuto pi\u00f9 di un centinaio di esibizioni dal vivo. Il loro stile musicale, che unisce hardcore punk , thrash metal , rock alternativo e influenze di disparati altri generi, li ha resi noti come forse il \"primo gruppo metalcore\" secondo alcuni critici e appasionati del genere. Rispetto ad altre band della scena hardcore, infatti, alla loro musica pi\u00f9 elaborata e tecnica, gli Integrity hanno incorporato tematiche intellettuali che spaziano tra filosofia, occulto, psicoanalisi, arte, religione e paranormale."}
{"id": "1356696", "revid": "114119838", "url": "https://it.wikipedia.org/wiki?curid=1356696", "title": "Hitched - Senza via di scampo", "text": "Hitched - Senza via di scampo (\"Hitched\"), \u00e8 un film per la televisione del 2001 diretto da Wesley Strick. Girato in Canada, tra Ontario e Toronto, il film \u00e8 un riferimento alla serie televisiva \"Matlock\".\nTrama.\nEve Robbins, denuncia la scomparsa del marito Ted, all'investigatore Cary Grant che nonostante l'impegno non riesce a dare alla dolce signora buone notizie in merito al ritrovamento del marito, ma in compenso instaura con lei una relazione sentimentale. Una storia bella se non fosse che Ted non \u00e8 scomparso me \u00e8 legato nella cantina, a causa dei troppi tradimenti con ragazzine pi\u00f9 giovane e ingenue, e dove vive cibato a modo e piacere della moglie. Riuscito a liberarsi Ted far\u00e0 pagare alla moglie il male ricevuto, non sapendo che anche per lui in destino \u00e8 senza via di scampo. Cary, dopo aver salvato Eve, scoprir\u00e0 che certe volte dietro la bellezza e la gentilezza di una donna si nasconde un animo torbido."}
{"id": "1356698", "revid": "124511133", "url": "https://it.wikipedia.org/wiki?curid=1356698", "title": "De Zong", "text": "Biografia.\nRegn\u00f2 dal 779 all'805. De Zong era il primogenito dell'imperatore Dai Zong. \nNominato principe della corona nel 764, De Zong ascese al trono nel sesto mese del 779. Il lungo regno di De Zong fu un periodo di grande stabilit\u00e0 nel corso della media epoca della dinastia Tang. Imperatore diligente e austero, tent\u00f2 di riformare le finanze del governo introducendo nuove imposte. In collaborazione con il suo ministro, Yang Yan, De Zong attu\u00f2 alcune delle riforme pi\u00f9 massicce della burocrazia e del fisco cinese mai viste in decenni, pur provocando accesi diverbi con l'aristocrazia.\nInoltre De Zong comprese l'importanza di frenare il potere del Fanzhen \u85e9\u9547, un movimento capeggiato dal presidio militare regionale o Jiedushi (\u8282\u5ea6\u4f7f) avvenuto in seguito alla ribellione di An Lushan che miravano alla presa di potere nelle regioni periferiche dell'impero. Questi feudi rappresentavano una sfida diretta all'amministrazione centrale dell'impero Tang, bench\u00e9 in seguito al tentativo di De Zong di limitarne il potere, tali feudi si ribellarono e De Zong fu costretto alla fuga dalla capitale Chang'an. Come risultato, De Zong decret\u00f2 infine che non ne avrebbe limitato i poteri. L'incapacit\u00e0 di De Zong di controllare i Fanzhen indebol\u00ec il potere centralizzato della dinastia Tang e avrebbe favorito una serie di rivolte a met\u00e0 del nono secolo e l'avrebbe infine condotta al crollo totale alla fine del X secolo.\nDe Zong mor\u00ec nel primo mese dell'805 nel palazzo delle concubine all'et\u00e0 di 62 anni dopo aver regnato per quasi 26 anni. Gli succedette il figlio."}
{"id": "1356699", "revid": "2014155", "url": "https://it.wikipedia.org/wiki?curid=1356699", "title": "Arbella Stuart", "text": "Infanzia.\nArbella Stuart nacque nel 1575, unica figlia di Charles Stuart ed Elizabeth Cavendish (31 marzo 1555-gennaio 1582). Suo padre mor\u00ec nel 1576 ed ella rimase con la madre fino al 1582, quando anch'ella spir\u00f2. Arbella, rimasta orfana, pass\u00f2 sotto la custodia della nonna materna Bess di Hardwick e non sotto quella di William Cecil, I barone Burghley, mastro della Court of Wards and Liveries, come ci si sarebbe potuto aspettare.\nArbella trascorse buona parte della propria infanzia presso Hardwick Hall, nel Derbyshire, dove la nonna viveva insieme al quarto marito George Talbot, VI conte di Shrewsbury, che aveva sposato nel 1568. A quanto pare, in quegli anni ella fece periodicamente delle visite a corte insieme alla nonna nel 1587, nel 1588 e una molto lunga dal novembre 1591 al luglio 1592.\nMaria Stuarda, regina di Scozia, a quel tempo prigioniera di Elisabetta I e tenuta sotto sorveglianza proprio dal conte di Shrewsbury, ebbe modo di godere della compagnia della nipotina e le si affezion\u00f2 molto. Quando morirono Charles Stuart e poi Margaret Lennox, la deposta regina chiese sia alla regina Elisabetta I, sia al figlio Giacomo VI che ad Arbella fossero riconosciuti i suoi diritti ereditari sulla contea di Lennox e che potesse ereditare i gioielli della sua famiglia. Il desiderio di Maria sarebbe stato addidittura di far sposare il figlio Giacomo con la cugina Arbella. Tutte le richieste non furono mai esaudite e dopo l'esecuzione di Maria, che non dimentic\u00f2 la nipote nel suo testamento, pi\u00f9 nessuno si interess\u00f2 alle sorti della piccola Stuart.\nPossibile erede al trono d'Inghilterra.\nLa posizione di Arbella era tuttavia assai pericolosa, in quanto si trovava di fatto pretendente al trono di due paesi, Scozia e Inghilterra, al pari del cugino Giacomo, che in quanto maschio aveva comunque la precedenza. Pericolosa in quanto la fanciulla poteva essere coinvolta in cospirazioni ai danni dell'attuale regnante e quindi punita duramente, come era gi\u00e0 successo, per non andare troppo lontano nel tempo, alla sua stessa zia Maria.\nPer qualche tempo, attorno al 1592, Elisabetta I d'Inghilterra guard\u00f2 alla cugina come una possibile erede in alternativa al loro cugino Giacomo VI di Scozia. Nella primavera del 1593 William Cecil, influente consigliere della regina, e suo figlio Robert Cecil, I conte di Salisbury distolsero l'attenzione della regina da Arbella, riportandola su Giacomo quale erede preferibile per il trono.\nIn quanto possibile erede al trono, Arbella pass\u00f2 del tempo a corte, ma molto ne pass\u00f2 anche in campagna con la nonna, dove si complet\u00f2 la sua educazione attraverso lo studio delle lingue e di alcuni strumenti quali il liuto, il virginale e la viola da gamba.\nLa situazione divenne ancor pi\u00f9 delicata quando alla morte di Elisabetta I, nel 1603, sal\u00ec al trono Giacomo VI, col nome di Giacomo I d'Inghilterra. Poco dopo venne messa in piedi una congiura passata alla storia con il nome di \"Main Plot\", che coinvolgeva presumibilmente anche Walter Raleigh, che prevedeva la deposizione di Giacomo a favore di Arbella. Quando ella fu invitata ad aderire dando il proprio consenso scritto a Filippo III di Spagna, Arbella rifiut\u00f2, informando subito le autorit\u00e0 competenti.\nLe molte trattative matrimoniali.\nArbella restava in ogni caso una figura importante, giacch\u00e9 era assai vicina al trono nella linea di successione, e si ritenne di dover organizzare per lei un buon matrimonio nel caso i suoi figli avessero dovuto ereditare il trono. La Chiesa cattolica sarebbe stata di sicuro soddisfatta nel vederla convolare a nozze con un membro di Casa Savoia cos\u00ec che, se ella fosse riuscita a succedere a Giacomo, avrebbe permesso al Vaticano di veder tornare il cattolicesimo in Inghilterra. Fu discussa anche la sua possibile unione con Ranuccio I Farnese, figlio maggiore di Alessandro Farnese e Maria d'Aviz. Persino il Papa si interess\u00f2 alla cosa, pensando che suo fratello, che era un cardinale, sarebbe stato un ottimo marito per Arbella, tanto che lo sospese per permetterle di sposarla e da l\u00ec puntare al trono inglese. Di tutto questo per\u00f2 non se ne fece niente, se non altro perch\u00e9 Arbella dimostr\u00f2 di essere aderente al Protestantesimo.\nNegli ultimi mesi del regno di Elisabetta, Arbella si trov\u00f2 coinvolta nelle voci che volevano che ella stesse pensando di maritarsi con Edward Seymour, visconte di Beauchamp (1568-1618), come venne riferito alla regina dal nonno di lui Edward Seymour, I conte di Hertford. Arbella neg\u00f2 fermamente di volersi sposare senza il consenso della regina, unico mezzo perch\u00e9 un matrimonio venisse dichiarato legale.\nGi\u00e0 nel 1588 fu proposto che ella si sposasse con Ludovic Stewart, II duca di Lennox, ma il matrimonio sfum\u00f2; nel 1604 Sigismondo III di Svezia mand\u00f2 un ambasciatore perch\u00e9 offrisse la propria mano ad Arbella, ma nonostante la prospettiva di diventare regina l'offerta venne rifiutata.\nMatrimonio con William Seymour, prigionia e morte.\nNel 1608 la nonna di Arbella mor\u00ec, lasciandola senza una figura di riferimento che la consigliasse e provvedesse a lei. Arbella, non riuscendo a trovare un degno sposo, commise il grave errore di fuggire con William Seymour, nipote di Lady Catherine Grey, appartenente a quel ramo della famiglia Tudor macchiata tante volte dal tradimento. La sorella di Catherine era infatti Jane Grey, che il suocero John Dudley, I duca di Northumberland aveva posto sul trono per nove giorni prima che Maria I Tudor la deponesse. I Grey discendevano da Maria Tudor, sorella minore di Enrico VIII d'Inghilterra.\nAll'inizio Arbella e il marito negarono che esistesse un qualche accordo fra di loro, ma infine si sposarono segretamente il 22 giugno 1610 presso il Palace of Placentia, senza l'accordo del re. Giacomo fece pagare il loro gesto con l'arresto: William venne portato alla Torre di Londra, mentre Arbella fu imprigionata presso una casa di Lambeth. I due godevano di una qualche libert\u00e0 e questo permise loro di corrispondere; quando il re lo scopr\u00ec, ordin\u00f2 che Arbella venisse posta sotto la custodia di William James (1542-1617), vescovo di Durham. Per ritardare il trasferimento ella si finse malata e us\u00f2 quel ritardo per fuggire - vestita da uomo - nel Kent, dove doveva raggiungerla William per poi fuggire insieme nelle Fiandre. Non vedendolo arrivare, Arbella s'imbarc\u00f2. William prese la nave successiva, mentre quella di lei venne raggiunta dalle imbarcazioni di Giacomo, che la ricatturarono e la riportarono a Londra nella Torre. Ad Arbella non venne pi\u00f9 permesso di vedere il marito e mor\u00ec di inedia in prigione il 25 settembre 1615. Fu sepolta a Westminster nella cripta della zia Maria Stuart.\nBibliografia.\nAntonia Fraser, \"Maria Stuart\", Milano, Mondadori, 1998. ISBN 88-04-45372-9"}
{"id": "1356702", "revid": "1318658", "url": "https://it.wikipedia.org/wiki?curid=1356702", "title": "\u00c9cole militaire", "text": "L'\u00c9cole militaire (in italiano: \"scuola militare\") \u00e8 un vasto complesso di edifici, ospitanti una delle pi\u00f9 importanti accademie militari francesi, situato a Parigi in place Joffre, all'estremit\u00e0 sud-orientale dello Champ de Mars, nei pressi dell'omonima stazione della linea 8 della metropolitana di Parigi e di quella non pi\u00f9 in uso di Champ de Mars. Da esso trae nome il quartiere \u00c9cole-Militaire che costituisce il quadrante meridionale del VII \"arrondissement\" di Parigi.\nStoria.\nFu fondata da Luigi XV nel 1750, consigliato da Joseph P\u00e2ris e da madame de Pompadour, con il proposito di costituire una accademia per la formazione di ufficiali dell'esercito provenienti dai ceti meno abbienti. Il progetto fu disegnato da Ange-Jacques Gabriel. La costruzione inizi\u00f2 nel 1751, sul terreno della \"magione Grenelle\", ma la scuola non fu aperta fino al 1760. Il generale Claude-Louis de Saint-Germain la riorganizz\u00f2 nel 1777, con il nome di \"\u00c9cole des Cadets-gentilshommes\".\nIl governatore della scuola era il marchese C\u00e9sar-Jean-Baptiste de Timbrune-Valence. Tra gli allievi ufficiali, ospit\u00f2 anche il giovane Napoleone Bonaparte, nel 1784, e i suoi due mortali nemici realisti Antoine de Ph\u00e9lippeaux e Picot de Peccaduc, che erano sempre stati migliori di lui e riuscirono anche a sconfiggerlo nelle guerre napoleoniche.\nIl complesso \u00e8 classificato dal 1990 come monumento storico di Francia. Nella storia, innumerevoli personalit\u00e0 e ufficiali francesi (e di eserciti alleati) vennero formati presso l'\"\u00c9cole militaire\". Secondo la ricostruzione della giornalista Marie-Monique Robin anche molti ufficiali dell'esercito argentino vi furono addestrati, negli anni settanta. Furono insegnate loro le tecniche messe a punto durante la Guerra d'Algeria, e utilizzate in America Latina per i dissidenti, che divennero desaparecidos."}
{"id": "1356705", "revid": "2018504", "url": "https://it.wikipedia.org/wiki?curid=1356705", "title": "Yakup Kadri Karaosmano\u011flu", "text": "\u00c8 considerato uno dei pi\u00f9 grandi romanzieri turchi del Novecento. Tra le sue opere si ricordano soprattutto \"Terra matrigna (Yaban)\" e \"Nur Baba\".\nBiografia.\nNacque al Cairo nel 1889 da Abd\u00fclkadir Bey e da \u0130kbal Han\u0131m, ma crebbe e studi\u00f2 a Manisa (in Turchia), dove rimase sino al 1903, quando si trasfer\u00ec a Smirne.\nDiventato giornalista, si dedic\u00f2 allo studio dell'antica tradizione turca e alla letteratura.\nMosso da un sincero sentimento patriottico, dal 1923 in poi scrisse articoli a favore della Repubblica incitando spesso i lettori alla rivolta in nome della democrazia.\nViaggi\u00f2 molto per l'Europa e per l'Iran, fu a Praga, Berna, Tirana e in Germania. Di ritorno da un suo viaggio, mor\u00ec ad Ankara nel 1974.\nOpere.\n\"Terra matrigna (Yaban)\".\n\"Terra matrigna\" narra del ritorno dello scrittore al suo paese natale.\nL'autore racconta di un ufficiale impegnato nella guerra e della disillusione provata di fronte all'atteggiamento ostile degli abitanti del villaggio. Essi sono lontani dalla causa e dagli ideali per i quali ha combattuto: sono legati alla tradizione del vecchio Impero Ottomano, mentre lui sogna una Turchia indipendente e repubblicana.\n\"Nur Baba\".\n\"Nur Baba\" \u00e8 ambientato ad Istanbul e tratta l'amore torbido e rovinoso di Nighiar Hanim, ricca donna borghese, per Nur Baba, il protagonista, maestro di un convento bektashi.\nLa confraternita di cui fa parte Nur Baba ha perso la propria connotazione religiosa e si \u00e8 ridotta a un circolo di orge e di sfrenati simposi.\nNighiar per amore abbandona il marito e i figli, attratta dall'eros e dalla sensualit\u00e0 del protagonista, ma Nur Baba, logorato da anni di bevute senza soluzione di continuit\u00e0, s'invaghisce di una ragazza pi\u00f9 giovane. Non essendo pi\u00f9 la preferita di Nur Baba, Nighiar cambia e nella parte finale del romanzo l'autore tratta con grande delicatezza il suo sconquassato mondo interiore e la nascita di un suo mondo ideale.\n\u00c8 evidente in questo romanzo l'influenza della Letteratura occidentale e, in special modo, di quella francese. Infatti la protagonista ricorda il personaggio di \"Madame Bovary\", creato dal grande Flaubert, padre del Realismo.\n\"Ankara\".\nIl romanzo racconta la storia della giovane donna borghese Selma a partire dal suo trasferimento da Istanbul ad Ankara. Il libro \u00e8 diviso in tre capitoli, corrispondenti alle tre diverse fasi della vita di Selma, ogni fase caratterizzata dal rapporto con un diverso marito.\nNel primo capitolo Selma Han\u0131m si trasferisce al seguito del primo marito Nazif, direttore di banca, nel turbolento momento di passaggio dalla fine dell'Impero Ottomano al consolidamento della nazione turca. La citt\u00e0 di Ankara le si mostra subito ostile nella sua incuria, miseria e nei costumi arretrati degli abitanti. Attraverso le conoscenze di Nazif, Selma conosce Hakk\u0131 Bey, maggiore dell'esercito rivoluzionario, e con lui viene a contatto con gli ideali della lotta di liberazione e della rivoluzione turca. Con il sorgere delle difficolt\u00e0 del giovane governo, Selma sposa la causa rivoluzionaria fino all'estrema decisione di non fuggire da Ankara mentre essa \u00e8 minacciata dall'avanzata delle forze greche. In questi momenti Selma si offre di lavorare come infermiera e comincia ad invaghirsi del coraggio e della fermezza del maggiore Hakk\u0131 Bey.\nNel secondo capitolo Selma si \u00e8 sposata con Hakk\u0131 Bey. La guerra \u00e8 finita ed essi come altre famiglie altolocate vivono nel lusso di una nascente borghesia cittadina costituita da arrivisti e uomini di governo. Una classe che appare molto distante e indifferente dalla miseria del resto dei cittadini di Ankara. Hakk\u0131 non \u00e8 pi\u00f9 il vigoroso soldato che l'ha fatta innamorare e la loro vita scorre fra frivolezze e mondanit\u00e0, mentre il loro affetto perde l'intimit\u00e0 delle origini. Selma comincia a cogliere l'ipocrisia di questo mondo falso, mera copia dei costumi occidentali, anche grazie a Ne\u015fet Sabit, intellettuale che vive a met\u00e0 fra la comune miseria e gli inviti nei palazzi dei borghesi.\nL'ultimo capitolo \u00e8 ambientato in un futuro prossimo, Selma ha quarant'anni ed \u00e8 adesso sposata con Ne\u015fet Sabit. Il marito \u00e8 diventato uno scrittore di successo al servizio della causa nazionale e lei lavora come insegnante; intanto partecipano entrambi al progresso culturale della Turchia attraverso le numerose associazione a per il progresso. Nonostante l'et\u00e0 che avanza la coppia vive felicemente il loro affetto. Intanto vengono descritte le sfide contro la miseria, l'ignoranza e l'individualismo che l'autore immagina vinte dalle politiche sociali e dagli sforzi dei cittadini turchi."}
{"id": "1356710", "revid": "186518", "url": "https://it.wikipedia.org/wiki?curid=1356710", "title": "Salete", "text": ""}
{"id": "1356712", "revid": "186518", "url": "https://it.wikipedia.org/wiki?curid=1356712", "title": "Diocesi di Ugento", "text": ""}
{"id": "1356715", "revid": "1315817", "url": "https://it.wikipedia.org/wiki?curid=1356715", "title": "Bartolomeo Cipolla", "text": "Biografia.\nProveniva da un'affermata famiglia veronese.\nProtagonista dell'Umanesimo giuridico, titolare della cattedra di diritto civile nel celeberrimo Studium Patavino, teorico del diritto, fu autore di un trattato sull'interpretazione della legge (\"De interpretatione legis extensiva\").\nFu anche giurista attento alla pratica forense, conscio delle divergenze esistenti tra principi astratti ed il quotidiano, autore delle famose \"Cautelae\", costituenti un'importante raccolta di pratiche utili ad avvocati, giudici e notai in materia penale e civile.\nIl \"Tractatus sulle servit\u00f9 prediali urbane e rustiche\", edito nel 1473-74 a Roma e Perugia e ripubblicato senza soluzione di continuit\u00e0 fino a tutto il XIX secolo \u00e8 altro esempio di sensibilit\u00e0 per le applicazioni pratiche del diritto.\nScaligero di natali e fedele alla propria citt\u00e0 d'adozione, Padova, assunse un importante ruolo nella redazione degli statuti cittadini del 1450. Fu legato del Comune di Verona in diverse occasioni di fronte alle magistrature veneziane. Insignito nel 1470 dei titoli di cavaliere e conte palatino, fu ambasciatore della Serenissima Repubblica di Venezia alla dieta di Ratisbona nel 1471.\nTestimonianza che il Cipolla si collochi come uno dei maggiori giuristi della sua epoca e oltre, al di l\u00e0 della ponderosit\u00e0 e del valore storico e scientifico delle sue opere, \u00e8 certamente il fatto che le stesse non solo furono ripetutamente pubblicate nel corso della vita dell'autore, fatto inconsueto in epoca di passaggio dall'amanuense alla stampa, ma che le stesse opere continuarono ad essere riedite per secoli, fino all'Ottocento (notevole diffusione, per le ricadute pratiche, ebbero in particolare i \"Tractatus\")."}
{"id": "1356719", "revid": "123594635", "url": "https://it.wikipedia.org/wiki?curid=1356719", "title": "Palazzo Berlaymont", "text": "Palazzo Berlaymont (pronuncia francese: [b\u025b\u0281l\u025bm\u0254\u0303]) \u00e8 un importante edificio istituzionale di Bruxelles, collocata a \"Rue del la Loi/Wetstraat\", sede della Commissione europea.\nStoria.\nIl terreno su cui sorge l'edificio era in origine occupato dal Convento delle Suore del Berlaymont, che gestivano un'importante scuola femminile. Negli anni '60, per ancorare la presenza europea a Bruxelles, il governo belga acquist\u00f2 il lotto e le Dames du Berlaymont si trasferirono a Waterloo. \nL'edificio \u00e8 stato costruito fra il 1963 e il 1969, dal '67 al '91 ha ospitato 3000 dipendenti della Commissione.\nNel 1991, in seguito ad una denuncia di malattia professionale di un funzionario affetto da tumore polmonare con una forte presenza di amianto nel lobo asportato, si opt\u00f2 per un restauro totale dell'edificio, per rimuovere l'amianto che proteggeva le strutture d'acciaio: ne furono asportate ben 1300 tonnellate.\nNel 2004 la Commissione torn\u00f2 ad avere la propria sede nell'edificio. Dal 2005 tutti i membri della Commissione Barroso e i loro gabinetti sono ospitati in Palazzo Berlaymont, l'ufficio del Presidente e la sala di rappresentanza della Commissione sono al tredicesimo piano. Il Segretariato generale, i servizi legali e altri servizi centrali della Commissione hanno inoltre sede nell'edificio, mentre altri uffici sono sparsi nell\"'European Quarter\" di Bruxelles (segnatamente, dopo il restauro che l'ha sottratto al Consiglio dell'Unione europea, nel \"palazzo Charlemagne\").\nArchitettura.\nL'architetto Lukien De Vestel ha progettato l'edificio originario, con il contributo di Jean Gilson, Jean Polak e Andr\u00e9 Polak. \u00c8 composto da una torre a forma di croce, con 13 piani, che si regge su un'ampia base alta quattro piani. La torre ha forma a stella, con quattro ali che si irradiano da un perno centrale.\nL'edificio ha un'estensione di 240000 m\u00b2 su 18 piani, collegati da 42 ascensori e 12 scale mobili, nella torre ci sono stanze che fanno da uffici e sale riunioni per 3000 persone, alla base ci sono ristoranti e servizi, una mensa, uno studio televisivo, sale per conferenze, magazzini, una sauna nordica, un parcheggio per pi\u00f9 di 1100 veicoli.\nGli architetti Pierre Lallemand, Steven Beckers e Wilfried Van Campenhout hanno curato la ristrutturazione tra il 1991 e il 2004, che era inizialmente destinata a concludersi entro il 1997. Tra le modifiche, l'introduzione di una sala riunioni all'ultimo piano dell'ala est, la costruzione di una nuova struttura nel lato nord-est e di grandi finestre al piano terra per favorire l'ingresso della luce naturale. All'esterno, una doppia facciata con veneziane mobili per tenere bassa la temperatura d'estate.\nRiferimenti nella cultura di massa.\nIl palazzo appare nel film \"I figli degli uomini\" del 2006, mostrato insieme con edifici di altre citt\u00e0, colpiti da un attacco, e nel seguito della mini-serie della NRK \"Kodenavn Hunter\"."}
{"id": "1356724", "revid": "110157", "url": "https://it.wikipedia.org/wiki?curid=1356724", "title": "Igrejinha", "text": "Igrejinha \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Gramado-Canela.\nDivenne comune autonomo il 1\u00ba giugno 1964 per distacco da quello di Taquara.\nL'attrazione principale della citt\u00e0, grazie anche alla forte presenza di cittadini di origine tedesca, \u00e8 la \"Oktoberfest\" che si svolge dal 1988, una delle tante feste omonime che si effettuano nel mondo sulla falsariga della Oktoberfest originale tedesca.\nL'economia cittadina \u00e8 basata principalmente sull'industria calzaturiera"}
{"id": "1356726", "revid": "92723", "url": "https://it.wikipedia.org/wiki?curid=1356726", "title": "Larrio Ekson", "text": "Attore dell'avanguardia teatrale newyorkese, Ekson partecipa ad esperienze di Living Theatre e di La Mama e studia danza con Alwin Nikolais e Murray Louis.\nArrivato in Francia nel 1970, entra a far parte del Gruppo di Ricerca Teatrale dell'Op\u00e9ra de Paris (GRTOP) diretto da Carolyn Carlson dal 1975 al 1980. Seguendo la sua direttrice, danza al Teatro La Fenice di Venezia creando delle proprie coreografie.\nHa brillantemente interpretato \"King Lear-Prospero\" di Maurice B\u00e9jart nel 1994. Nel 2011, in occasione dei 40 anni di attivit\u00e0 artistica, gli \u00e8 stata dedicata una monografia dal titolo \"Remembrance\", curata da Gabriele Romeo."}
{"id": "1356729", "revid": "125754091", "url": "https://it.wikipedia.org/wiki?curid=1356729", "title": "Partito Proibizionista", "text": "Il Partito Proibizionista (PRO) \u00e8 un partito politico statunitense fondato nel 1869.\nStoria.\nNato in seguito alla diffusione del movimento per la temperanza, come si evince dal nome sostenne la proibizione dell'uso di bevande contenenti alcol. Molto conservatore, il \"Prohibition Party\" rappresent\u00f2 una forza significativa nella politica statunitense del tardo diciannovesimo secolo e dei primi anni del ventesimo. Il partito ebbe il suo \"battesimo di fuoco\" alle elezioni presidenziali del 1872, dove il proprio candidato James Black ottenne per\u00f2 solo lo 0,1% dei voti. Per molti anni quella proibizionista fu una lista di nicchia nello scacchiere politico statunitense; il primo risultato di un certo rilievo venne ottenuto alle elezioni presidenziali del 1884, dove l'alfiere proibizionista John St. John prese l'1,5% dei consensi. Il Partito balz\u00f2 agli onori della cronaca nel 1887 allorch\u00e9 una sua esponente, Susanna Madora Salter di Argonia (Kansas), divenne la prima donna sindaco degli Stati Uniti.\nAlla fine del XIX secolo le idee proibizioniste si diffusero maggiormente e nelle presidenziali del 1888 Clinton B. Fisk consegu\u00ec il 2,2% dei suffragi, posizionandosi al terzo posto dopo il candidato democratico e quello repubblicano. Alle successive elezioni presidenziali del 1892 John Bidwell avrebbe sicuramente migliorato tale risultato, ma fu costretto a bissarlo a causa della forte presenza del concorrenziale Partito Populista. All'inizio del Novecento il partito fece una scelta precisa e pi\u00f9 che una lista politica si present\u00f2 come un movimento d'opinione: conseguentemente, mentre le iniziative e le manifestazioni pubbliche dei proibizionismo riempivano le piazze, i risultati elettorali tornarono ad essere magri. Alle presidenziali del 1916, le ultime prima del proibizionismo, il candidato del PP Frank Hanly racimol\u00f2 solo l'1,2% dei suffragi.\nIl 16 gennaio 1919 il governo statunitense si vide costretto a ratificare, tramite il XVIII emendamento, la legge per cui \"viene vietata la produzione, la vendita e il trasporto di alcolici\": questo fu sicuramente il pi\u00f9 grande successo del Prohibition Party e infatti questa nuova politica americana di divieto assoluto dell'alcol venne chiamata proibizionismo. Da quel momento in poi, per\u00f2, il partito entr\u00f2 in una profonda crisi: l'aver raggiunto il proprio obiettivo lo svuotava ideologicamente e successivamente i danni provocati dall'avventura proibizionista fecero alienare al PP le simpatie popolari. Dal 1933 in poi, anno in cui l'alcol torn\u00f2 ad essere legale, il Partito Proibizionista ottenne sempre consensi minimi (spesso inferiori allo 0,1%), mentre la maggior parte degli elettori preferivano accasarsi al Partito Repubblicano.\nDal 1977 al 1980, il partito fu ribattezzato \"National Statesman Party\" nel tentativo di svecchiarlo, ma il tentativo non riusc\u00ec. Negli anni ottanta e novanta il PP fu dominato dalla figura di Earl Dodge, pi\u00f9 volte candidato alle elezioni e scomparso nel 2007: il suo comando tuttavia \u00e8 stato contestato da alcuni, che hanno creato una fazione a lui ostile. Nel 2003 una scissione interna, che vide la nascita del National Prohibition Party, rese ancor pi\u00f9 piccolo il partito. Ultimo leader dei proibizionisti \u00e8 stato il sacerdote Gene Amondson, candidato alle elezioni presidenziali del 2004 e del 2008, deceduto nel 2009."}
{"id": "1356731", "revid": "123648424", "url": "https://it.wikipedia.org/wiki?curid=1356731", "title": "Sant'Eufemia (Tricase)", "text": "Sant'Eufemia (\"Santa Femia\" in dialetto salentino) \u00e8 un rione del comune di Tricase in provincia di Lecce. Fino al 1992 godeva dello status di frazione.\nGeografia fisica.\nL'abitato di Sant'Eufemia, un tempo nucleo separato, forma oggi una conurbazione con l'abitato di Tricase e con il rione di Tutino. Il rione \u00e8 separato soltanto dalla linea ferroviaria Maglie-Gagliano del Capo. \u00c8 situato a ovest del centro di Tricase. &lt;br&gt;A Sant'Eufemia appartiene la localit\u00e0 di Monte Orco, un declivio collinare che ospita un bosco di querce spinose con esemplari secolari.\nStoria.\nOriginariamente era una semplice masseria appartenente al Monastero dei Basiliani. Il nome deriva dal culto per Sant'Eufemia di Calcedonia, Santa greca alla quale era dedicato il monastero. Con l'abolizione del complesso monastico, la masseria continu\u00f2 ad esistere e a conservare l'antico nome; col tempo si svilupp\u00f2 diventando un piccolo borgo poco distante da Tricase. L'abitato \u00e8 caratterizzato ancora oggi dalla presenza di cunicoli costruiti per la protezione degli abitanti dai frequenti attacchi dei Saraceni. Dell'antico monastero basiliano rimane una cripta dedicata a Maria SS del Gonfalone.\nMonumenti e luoghi d'interesse.\nArchitetture religiose.\nChiesa di Sant'Eufemia.\nLa chiesa parrocchiale di Sant'Eufemia, risalente al XVI secolo, fu ricostruita nelle forme attuali tra il 1772 e il 1778. Presenta una semplice facciata in pietra leccese terminante con un timpano spezzato, delimitato alle due estremit\u00e0 dalle statue di San Francesco di Paola e di Sant'Antonio di Padova. Ai lati del portale d'ingresso, due nicchie accolgono le statue lapidee di Sant'Eufemia di Calcedonia e di San Luigi Gonzaga. Sul finestrone polilobato \u00e8 incisa la data 1774. &lt;br&gt;L'interno, a navata unica, \u00e8 scandito da due arcate per lato, decorate con stucchi e ospitanti cornici barocche con le tele raffiguranti Sant'Eufemia (1814), le Anime del Purgatorio, la Madonna del Rosario e il Cristo con la Vergine Immacolata e San Giuseppe (1833). Un arco trionfale separa la navata dal presbiterio a terminazione piatta. In una nicchia \u00e8 conservata la statua in cartapesta di Sant'Eufemia. Nel mese di ottobre 2011 \u00e8 stato scoperto un mosaico di fine ottocento e il 30 aprile 2013 dopo la chiusura di quasi 2 anni \u00e8 stata riaperta al culto. Nell'estate del 2015 dopo alcuni lavori durati pochi mesi sono stati fatti tornare alla luce i vecchi colori delle pareti interne con l'arricchimento di altre decorazioni e stucchi.\nCripta Madonna del Gonfalone.\nLa cripta della Madonna del Gonfalone \u00e8 una chiesa rupestre ipogea scavata in un declivio tufaceo tra IX e XI secolo. L'insediamento nacque come monastero (laura), costruito dai monaci basiliani, per mantenere acceso il culto sacro durante le persecuzioni religiose. Successivamente divenne una grancia (fattoria-convento) dipendente dall'Abbazia di Santa Maria del Mito. &lt;br&gt;La struttura si articola intorno ad un vano centrale quadrato, dove \u00e8 collocato un piccolo altare barocco con l'affresco della \"Vergine col Bambino\", intorno al quale si distribuiscono i vani dell'ipogeo sostenuti da diciannove colonne ottagonali. Lungo le pareti rimangono tracce degli antichi affreschi.\nAltro.\nAdiacente a Palazzo Resci, conserva l'originaria fisionomia con i tipici ambienti architettonici medievali e rinascimentali. Su di essa si affacciano abitazioni a corte, composte da uno o pochi vani essenziali e raccolte intorno ad un cortile centrale. Caratteristici sono i comignoli dei camini, spesso costruiti e dedicati a figure religiose."}
{"id": "1356737", "revid": "767487", "url": "https://it.wikipedia.org/wiki?curid=1356737", "title": "Peter Costello", "text": "\u00c8 stato vicepresidente del Partito Liberale d'Australia dal 1994 al 2007 e Ministro del Tesoro dal 1996 al 2007, divenendo cos\u00ec il Tesoriere ad aver ricoperto la carica pi\u00f9 a lungo nella storia australiana.\nIn seguito alle elezioni federali del 24 novembre 2007, che hanno decretato la clamorosa sconfitta della Coalition guidata da John Howard, Costello ha dichiarato di non intendere neppure completare il suo incarico parlamentare a tempo pieno, che lo vedrebbe invece in carica per altri tre anni.\nCostello sperava di potere ottenere la guida del partito durante il secondo mandato di John Howard, tuttavia il premier australiano dichiar\u00f2 di voler continuare a governare il paese per tutta la legislatura."}
{"id": "1356741", "revid": "173469", "url": "https://it.wikipedia.org/wiki?curid=1356741", "title": "Maria Enrichetta di Francia", "text": ""}
{"id": "1356747", "revid": "253269", "url": "https://it.wikipedia.org/wiki?curid=1356747", "title": "Jon Abrahams", "text": "Biografia.\nHa recitato in molti film e show televisivi. I suoi ruoli pi\u00f9 importanti sono Bobby in \"Scary Movie\" e Dalton Chapman in \"La maschera di cera\".\nHa recitato anche nel videoclip musicale di Enrique Iglesias per la canzone \"Do You Know? (The Ping Pong Song)\"."}
{"id": "1356751", "revid": "92723", "url": "https://it.wikipedia.org/wiki?curid=1356751", "title": "Oratorio di Ges\u00f9 e Maria Immacolata di Francia", "text": "L'Oratorio di Ges\u00f9 e Maria Immacolata di Francia (in latino \"Congregatio Oratorii Iesu et Mariae\"; in francese \"Oratoire de J\u00e9sus et Marie Immacul\u00e9e\") \u00e8 una societ\u00e0 clericale di vita apostolica di diritto pontificio.\nStoria.\nLa congregazione sorse per porre rimedio all'ignoranza e alla rilassatezza dei costumi del clero e per il rinnovamento della vita ecclesiastica secondo i dettami del Concilio di Trento: dietro suggerimento di C\u00e9sar de Bus e Francesco di Sales, l'11 novembre 1611 a Parigi Pierre de B\u00e9rulle (1575-1629) istitu\u00ec la congregazione dell'Oratorio, ispirata all'omonima fondazione di romana di Filippo Neri.\nL'Oratorio di Francia venne approvato da papa Paolo V, a istanza della regina Maria de' Medici, con la costituzione \"Sacrosantae Romanae Ecclesiae\" del 10 maggio 1613.\nGli oratoriani non emettevano voti pubblici e non erano, quindi, religiosi, ma semplici sacerdoti viventi in comunit\u00e0: questo fu voluto dal fondatore per non sottrarre i sacerdoti membri alla giurisdizione dei loro vescovi e per permettere a questi ultimi di servirsi di loro per la riforma delle diocesi. Gli oratoriani si dedicavano alle missioni, alla predicazione, al ministero parrocchiale e all'insegnamento.\nTra gli oratoriani vanno ricordati: Jean-Jacques Olier e Giovanni Eudes, fondatori dei sulpiziani e degli eudisti; Charles de Condren e Fran\u00e7ois Bourgoing, superiori generali della compagnia; i giansenisti Jacques-Joseph Duguet, Jean Soanen e Pasquier Quesnel; i filosofi e teologi Richard Simon, Lucien Laberthonni\u00e8re e Nicolas Malebranche; i vescovi Jean-Baptiste Massillon e Jean-Baptiste Gault; l'insegnante Le Blanc de Guillet.\nL'Oratorio di Francia venne soppresso il 18 agosto 1792 durante la Rivoluzione, ma venne ricostituito il 16 agosto 1852 da Joseph Gratry (1805-1872) e Pierre P\u00e9t\u00e9tot (1801-1888) e venne approvato dalla Santa Sede il 22 marzo 1864.\nAttivit\u00e0 e diffusione.\nL'unico fine degli oratoriani di Francia \u00e8 la vita comune dei sacerdoti secolari, senza specializzazione nel ministero.\nTutte le comunit\u00e0 oratoriane sono in Francia (Boulogne-Billancourt, Courcelles-sur-Viosne, Juan-les-Pins, Lione, Parigi, Strasburgo); la sede generalizia \u00e8 a rue des Lyonnais a Parigi.\nAlla fine del 2008, la congregazione contava 8 case e 49 membri, 47 dei quali sacerdoti."}
{"id": "1356756", "revid": "46523", "url": "https://it.wikipedia.org/wiki?curid=1356756", "title": "Gothloli", "text": ""}
{"id": "1356757", "revid": "46523", "url": "https://it.wikipedia.org/wiki?curid=1356757", "title": "Goth lolita", "text": ""}
{"id": "1356759", "revid": "46523", "url": "https://it.wikipedia.org/wiki?curid=1356759", "title": "Sweet Lolita", "text": ""}
{"id": "1356760", "revid": "287204", "url": "https://it.wikipedia.org/wiki?curid=1356760", "title": "Aleksandr Petrovi\u010d Dovzenko", "text": ""}
{"id": "1356762", "revid": "228587", "url": "https://it.wikipedia.org/wiki?curid=1356762", "title": "Get Even", "text": "Get Even \u00e8 l'album d'esordio della boy band pop britannica dei Brother Beyond, pubblicato su etichetta EMI / Parlophone, in due differenti edizioni, entrambe nel 1988, a cui ci si riferisce generalmente come Get Even I e Get Even II. I brani che compongono i due lavori, i quali differiscono di fatto soltanto per un paio di canzoni prodotte dal noto trio di produttori inglese Stock, Aitken &amp; Waterman (SAW), inserite su \"Get Even II\", al posto di altrettante tracce composte dai membri della band, sono stati composti tra il 1986, anno in cui \u00e8 uscito il loro primissimo singolo, \"I Should Have Lied\", l'unico di tutti i singoli dei Brother Beyond a non essere mai entrato in classifica, e lo stesso 1988, anno di pubblicazione di entrambe le edizioni del disco, e anno in cui sono state realizzate le due tracce di SAW, \"The Harder I Try\" e \"He Ain't No Competition\", che costituiscono i due successi maggiori della band, le uniche due Top 10 conquistate nella madrepatria. Difatti, come \u00e8 accaduto a molti gruppi anglo-sassoni (quali, a puro titolo di esempio, gli Eighth Wonder di Patsy Kensit, del primo periodo), i Brother Beyond hanno riscosso molto pi\u00f9 successo nell'Europa continentale, e soprattutto in Italia, dove il loro secondo singolo e primo successo minore britannico, \"How Many Times\", quasi un flop, in verit\u00e0, non andato oltre il Numero 62 nella UK Top 75, volava alto in classifica gi\u00e0 nel 1987. Nella nativa Gran Bretagna, la boy band dovr\u00e0 aspettare fino all'estate dell'anno successivo per vedere finalmente un proprio brano nella Top 10, anche se, in realt\u00e0, si tratter\u00e0 di una canzone scritta e prodotta dai tre assi pigliatutto dell'Europop e della dance, sul finire dello scorso millennio, i citati Pete Waterman, Mike Stock e Matt Aitken (conosciuti anche col brevissimo acronimo scritto S/A/W), che regaleranno ai Brother Beyond la piacevole \"The Harder I Try\", che ha scalato la classifica inglese dei singoli, fino al Numero 2, bloccata soltanto da uno dei pi\u00f9 grandi successi di Phil Collins, la colonna sonora intitolata \"A Groovy Kind of Love\". \"The Harder I Try\" contiene un campionamento piuttosto famoso, l'introduzione di batteria di un pezzo della band The Isley Brothers, che conferisce alla traccia quell'andamento cadenzato, tipico dei brani migliori della leggendaria Motown (la casa discografica storica di Stevie Wonder, soltanto per citare uno degli artisti che ne hanno fatto la storia relativamente pi\u00f9 recente). Anche il singolo successivo, \"He Ain't No Competition\", di nuovo prodotto da S/A/W, non si discosta molto dallo stile soul ritmato del precedente: meno originale dell'altro, anche questo entrer\u00e0 comunque nella Top 10, raggiungendo il Numero 6, nel mese di novembre dello stesso anno, e scalando la vetta della classifica dance, nella relativa versione 12\" (finch\u00e9 non verr\u00e0 spodestata da una cover di \"I Only Wanna Be with You\", realizzata da Samantha Fox, prodotta anch'essa da SAW). Altri due singoli di discreto successo verranno estratti da \"Get Even II\": il brano che apriva originariamente \"Get Even I\" (in s\u00e9guito, posto in apertura del solo Lato 2, sul vinile della seconda edizione di \"Get Even\"), stavolta scritto dai membri del quartetto, intitolato \"Be My Twin\", Top 20 che salir\u00e0 fino al Numero 14, a gennaio del 1989; e un remix di \"Can You Keep a Secret?\", una canzone che, gi\u00e0 uscita come quarto singolo in assoluto per la band, nel 1987, pur migliorando di qualche posizione le passate deludenti prestazioni del gruppo, si era comunque piazzata soltanto al Numero 56 - la nuova versione del 1989 entrer\u00e0 invece nella Top 30 britannica, arrivando fino al Numero 22, nel mese di aprile. Si tratter\u00e0 di fatto dell'ultimo singolo di successo per i Brother Beyond nel Regno Unito, dove i quattro successivi (ed ultimi, perch\u00e9 il gruppo si scioglier\u00e0 di l\u00ec a poco pi\u00f9 di un anno, all'inizio del 1991) singoli resteranno tutti indistintamente impantanati nelle acque basse delle classifiche, tra il Numero 39 di \"Drive On\", brano di apertura e primo estratto dal nuovo e conclusivo album, e il Numero 53 della title-track di quello stesso secondo lavoro finale, \"Trust\". Le due edizioni di \"Get Even\" daranno vita anche ad un video-concerto \"live\", intitolato Brother Beyond - The Get Even Tour - Live 1989, della durata di 57 minuti, pubblicato, in formato VHS, nel 1991.\nCredits.\n\"Get Even I\".\nProduzione.\nVedi Get Even II, pi\u00f9:\n\"Get Even II\".\nStudi di registrazione.\nGli stessi di \"Get Even I\", pi\u00f9:"}
{"id": "1356763", "revid": "1590006", "url": "https://it.wikipedia.org/wiki?curid=1356763", "title": "Case (astrologia)", "text": "In astrologia le dodici case (o campi, o settori) sono suddivisioni della carta natale di una persona, graficamente identificabili come spicchi all'interno del cerchio dello zodiaco, ossia una forma simbolica di rappresentazione astrologica del cielo al momento della nascita di una persona, entro i cui dodici segmenti si collocano anche i pianeti e i dodici segni zodiacali.\nLe case rappresentano il percorso del sole e dei pianeti nell'arco di una giornata, dall'alba di un giorno all'alba successiva. Questo perch\u00e9 la rotazione della terra su se stessa causa la rotazione apparente del cielo, e quindi anche dei settori zodiacali. Circa ogni 2 ore un nuovo settore zodiacale sorge ad Est e il settore opposto tramonta ad Ovest, possiamo immaginare questa rotazione come quella di un disco orario. I pianeti si troveranno in una particolare posizione rispetto alla linea dell'orizzonte delimitata dall'asse Ascendente - Discendente e alla linea del meridiano del luogo, identificata con l'asse verticale Medium Coeli - Imum Coeli.\nStoria.\nIl primo esempio storico di suddivisione dello Zodiaco in case lo troviamo del \"Tetrabiblos\" di Tolomeo.\nMetodi di calcolo delle case.\nIl calcolo delle case, o domificazione, si fa secondo diversi criteri matematici utilizzando appositi calendari compilati; tra i tanti metodi utilizzati sono diffusi quello di Placido, di Koch, di Regiomontano, o il sistema delle case uguali di Huber, secondo cui si calcola la posizione dell'Ascendente e tutte le altre case si troveranno allo stesso grado nei segni successivi. Esempio, se l'ascendente \u00e8 a 12\u00ba del Toro, la 2\u00aa casa sar\u00e0 a 12\u00ba dei Gemelli e cos\u00ec via, ma il passaggio da una casa all'altra non \u00e8 schematico e regolare come per i segni che hanno tutti ampiezza pari a 30\u00ba, per cui \u00e8 preferibile usare un metodo diverso da quello di Huber, solitamente quello di Placido \u00e8 il pi\u00f9 diffuso, ma all'equatore, dove la durata del giorno e della notte \u00e8 sempre la stessa, le case hanno tutte la stessa estensione.\nSuddivisione del grafico zodiacale.\nAll'interno di un oroscopo spiccano due grandi suddivisioni che dividono in quattro quadranti il grafico: l'orizzonte, visibile orizzontalmente e che delinea l'asse ascendente-discendente e il meridiano, visibile verticalmente, che delinea il Medio Cielo o \"Medium Coeli\" (MC), e il Fondo Cielo o \"Imum Coeli\" (IC). La parte sopra l'orizzonte \u00e8 la parte superiore e diurna, a cui corrisponde la parte sinistra del corpo, quella sotto l'orizzonte \u00e8 la parte inferiore e notturna a cui corrisponde la parte destra del corpo. A seconda della collocazione dei pianeti sotto o sopra l'orizzonte, gli astrologi effettuano le loro interpretazioni della personalit\u00e0. \nI quattro quadranti sono a loro volta suddivisi in tre settori per un totale di dodici case come i segni zodiacali.\nLe case si contano per\u00f2 in senso antiorario, la prima casa inizia con l'Ascendente, in ordine segue la quarta casa o Imum Coeli, poi si passa attraverso il Discendente in settima casa, poi si tocca il Medium Coeli, cosignificante della decima casa e si conclude con il ritorno all'Ascendente. Mentre la quarta casa \u00e8 identificabile con il nadir, ossia il punto opposto al luogo di osservazione, la decima casa corrisponde allo zenit.\nLe case generalmente si possono estendere sia su un solo segno zodiacale, su due (in maggioranza), su 3 (in misura minore) o pi\u00f9 mano a mano si avvicina a circoli polari. Esse si dividono come segue:\nSignificato delle case.\nLa prima casa inizia dall'Ascendente e rappresenta il suo modo di presentarsi agli altri, la prima impressione che diamo di noi stessi, il nostro biglietto da visita. \u00c8 la nostra personalit\u00e0 immediata, il nostro carattere, la nostra indole, il nostro istinto e fornisce anche informazioni sul nostro aspetto fisico. Spesso si riesce ad indovinare pi\u00f9 facilmente l'ascendente di una persona piuttosto che il suo segno solare.\nLa seconda casa \u00e8 la casa dei valori concreti che abbiamo intorno a noi e su cui possiamo contare, un tempo identificabili con la terra, oggi con il denaro, i beni materiali e le necessit\u00e0 primarie come il cibo, la gelosia come possessivit\u00e0 della persona amata, l'immediato futuro e la necessit\u00e0 di sopravvivenza e di sostentamento.\nLa terza casa \u00e8 l'ambiente circostante immediatamente vicino a noi e come lo viviamo, \u00e8 la casa dei fratelli, dei cugini, degli amici pi\u00f9 cari e dei colleghi di lavoro, della socievolezza e della curiosit\u00e0 verso quanto ci circonda, delle pubbliche relazioni, del nostro modo di esprimerci e di parlare. \u00c8 anche la casa dei piccoli viaggi, degli studi adolescenziali.\nLa quarta casa o Imum Coeli (IC) \u00e8 la famiglia, l'ambiente di origine in cui siamo cresciuti, il focolare domestico, i genitori, la nostra infanzia e il modo in cui tutto questo ha condizionato il nostro essere, \u00e8 la casa delle tradizioni e dei legami ancestrali, della memoria e del nostro modo di fermare il tempo, ad esempio collezionando qualcosa. Pu\u00f2 esser interpretata come percezione soggettiva, mentre altre teorie sostengono che illustri la situazione oggettiva. Di fatto l'una condiziona l'altra.\nLa quinta casa \u00e8 quella della voglia di vivere e divertirsi, del potenziale creativo e della capacit\u00e0 di lasciare un segno, un'opera letteraria o un'opera d'arte, ma anche senso creativo inteso come carica erotica e sessuale, procreazione, e per esteso educazione dei propri figli. \u00c8 anche la casa degli eccessi e dell'atteggiamento nei confronti dei rischi, come pu\u00f2 essere il gioco d'azzardo.\nLa sesta casa \u00e8 il dovere, le regole da rispettare, la routine quotidiana e il modo di affrontarla, il lavoro di tutti i giorni, l'adattamento verso il quotidiano e le sue regole, la disciplina e il rispetto degli altri ma anche di noi stessi. Quindi \u00e8 anche la cura che abbiamo del nostro corpo e la nostra salute, come curiamo i nostri malanni e il nostro aspetto, per esteso il nostro modo di abbigliarci. Indica le zie. \nLa settima casa o Discendente inizia la sequenza delle case al di sopra dell'orizzonte e i significati si contrappongono alle precedenti. La settima, opposta all'Io-ascendente \u00e8 la casa degli Altri, del nostro modo di legarci a loro, ad es. con una societ\u00e0 per affari, \u00e8 la casa della convivenza, delle scelte di responsabilit\u00e0, dei contratti, incluso il matrimonio, \u00e8 la collettivit\u00e0 e il modo in cui viviamo le reazioni con il prossimo. Rapporti con sorelle. \nL'ottava casa opposta alla seconda-denaro e avere, rappresenta il denaro che avremo, magari in eredit\u00e0, come sapremo gestire la nostra situazione economica futura, quindi rappresenta anche il denaro nel senso di \"dare\": debiti, rate, mutui. \u00c8 una casa misteriosa, profonda, occulta, \u00e8 il sacrificio, il significato che diamo alla morte, ma \u00e8 anche potenziale creativo, fascino, magnetismo, l'inconscio e l'attrazione per l'occulto, la realizzazione spirituale. Pu\u00f2 essere vita o morte, sacrificio o indulgenza. Al negativo rappresenta la segretezza, gli amori nascosti, il mistero, la falsit\u00e0.\nLa nona casa opposta alla terza-ambiente circostante, rappresenta l'ambiente lontano, i lunghi viaggi, l'estero e il modo di relazionarci con le persone straniere. \u00c8 anche la casa dei viaggi mentali e dell'evasione attraverso discipline filosofiche, dell'etica, degli studi superiori, del clero, degli ideali. Indica anche gli zii, cugini. \nLa decima casa inizia dal Medium Coeli ed \u00e8 opposta alla quarta-origini. Rappresenta la realizzazione professionale che avremo, la fuga dal nido di origine, il successo, l'indipendenza, i riconoscimenti che avremo o non avremo, l'ambizione e la decisione ad inseguire determinati obiettivi, la forza di abbattere gli ostacoli.\nL'undicesima casa opposta alla quinta-eccessi \u00e8 la casa dell'equilibrio, della moderazione, del controllo, di come ci muoviamo nel contesto sociale e delle amicizie che impariamo a coltivare, la nostra moderazione, la capacit\u00e0 di individuare progetti e portarli a compimento ingegnandoci. \u00c8 associata anche alle nuove tecnologie e al modo in cui ci rapportiamo ad esse.\nLa dodicesima casa chiude il cerchio \u00e8 opposta alla sesta-regole e concretezza e rappresenta noi di fronte al mondo e alle difficolt\u00e0 della vita, \u00e8 il modo in cui riusciamo a gestire la nostra interiorit\u00e0, i nostri sogni, la meditazione, la sensibilit\u00e0, l'emotivit\u00e0, la solitudine, il sublime, l'insofferenza verso la routine e la materialit\u00e0 a favore della spiritualit\u00e0."}
{"id": "1356765", "revid": "17654", "url": "https://it.wikipedia.org/wiki?curid=1356765", "title": "Campo (astrologia)", "text": ""}
{"id": "1356766", "revid": "17654", "url": "https://it.wikipedia.org/wiki?curid=1356766", "title": "Campi (astrologia)", "text": ""}
{"id": "1356767", "revid": "767487", "url": "https://it.wikipedia.org/wiki?curid=1356767", "title": "Yammy Rialgo", "text": ""}
{"id": "1356769", "revid": "1442080", "url": "https://it.wikipedia.org/wiki?curid=1356769", "title": "Ana Eduarda Santos", "text": "Biografia.\n\u00c8 stata la pi\u00f9 giovane vincitrice del \"Premio Letterario Rivelazione\" (Narrativa), concessole dall\"'Associazione Scrittori di Portogallo\" nel 1999. Ha pubblicato quattro libri ed ha vinto premi, tra cui il \"Premio Letterario\" E\u00e7a de Queiroz (Racconti) nel 2001. La sua opera teatrale \"Calluna Vulgaris\", scritta nel 2001 e pubblicata in francese e portoghese da \"Gare au Th\u00e9\u00e2tre\", ha avuto la sua \"premi\u00e8re\" a Parigi nello stesso anno. \nHa rappresentato il suo paese in Brasile (2000) ed Uruguay (2002). Ha tradotto dall'italiano al portoghese \"A Passo di Gambero\", di Umberto Eco, ed i \"Sonetti\" di Ugo Foscolo."}
{"id": "1356770", "revid": "801704", "url": "https://it.wikipedia.org/wiki?curid=1356770", "title": "Re dei D\u00e9isi Muman", "text": "Lista dei \"'re dei D\u00e9isi Muman\"."}
{"id": "1356771", "revid": "298229", "url": "https://it.wikipedia.org/wiki?curid=1356771", "title": "Campionati del mondo di atletica leggera indoor 1999", "text": "I Campionati del mondo di atletica leggera indoor 1999 (7\u00aa edizione) si sono svolti al Green Dome di Maebashi, in Giappone, dal 5 al 7 marzo.\nSono stati i primi campionati del mondo indoor a svolgersi al di fuori dell'Europa o dell'America del Nord. Primo Nebiolo, allora presidente della IAAF, li ha definiti come \"i pi\u00f9 grandi di sempre\"."}
{"id": "1356772", "revid": "75435", "url": "https://it.wikipedia.org/wiki?curid=1356772", "title": "Atti di Pietro e dei dodici apostoli", "text": ""}
{"id": "1356774", "revid": "4711", "url": "https://it.wikipedia.org/wiki?curid=1356774", "title": "RSC Anderlechtois", "text": ""}
{"id": "1356775", "revid": "110157", "url": "https://it.wikipedia.org/wiki?curid=1356775", "title": "Division d'Honneur 1935-1936", "text": "La Division d'Honneur 1935-1936 \u00e8 stata la 36\u00aa edizione della massima serie del campionato belga di calcio disputata tra il settembre 1935 e il maggio 1936 e conclusa con la vittoria del Daring Club de Bruxelles SR, al suo quarto titolo.\nCapocannoniere del torneo fu Florent Lambrechts (), con 37 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nIl \"TSV Lyra\" cambi\u00f2 nome in \"KM Lyra\".\nClassifica finale.\nLegenda:\nNote:"}
{"id": "1356777", "revid": "110157", "url": "https://it.wikipedia.org/wiki?curid=1356777", "title": "Division d'Honneur 1936-1937", "text": "La Division d'Honneur 1936-1937 \u00e8 stata la 37\u00aa edizione della massima serie del campionato belga di calcio disputata tra il settembre 1936 e il maggio 1937 e conclusa con la vittoria del Daring Club de Bruxelles SR, al suo quinto titolo.\nCapocannoniere del torneo fu Jean Collet (R. White Star AC), con 22 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nClassifica finale.\nLegenda:\nNote:"}
{"id": "1356780", "revid": "21880", "url": "https://it.wikipedia.org/wiki?curid=1356780", "title": "Calamintha sylvatica", "text": ""}
{"id": "1356784", "revid": "458786", "url": "https://it.wikipedia.org/wiki?curid=1356784", "title": "Campionati del mondo di atletica leggera indoor 2001", "text": "I Campionati del mondo di atletica leggera indoor 2001 (8\u00aa edizione) si sono svolti al Pavilh\u00e3o Atl\u00e2ntico di Lisbona, in Portogallo, dal 9 all'11 marzo."}
{"id": "1356787", "revid": "6923", "url": "https://it.wikipedia.org/wiki?curid=1356787", "title": "Artemisia vulgaris", "text": "LArtemisia comune (nome scientifico Artemisia vulgaris L., 1753) \u00e8 una pianta arbustiva della famiglia delle Asteracee, nativa delle zone temperate dell'Europa, Asia e Nord Africa, ma naturalizzata anche in Nord America.\nEtimologia.\nL'etimologia del termine generico (\"Artemisia\") non \u00e8 sicura e sembra che derivi da Artemisia, consorte di Mausolo, re di Caria; ma anche, secondo altre etimologie, potrebbe derivare dalla dea della caccia (Artemide), oppure da una parola greca \"\u201dartemes\u201d\" (= sano) alludendo alle propriet\u00e0 medicamentose delle piante del genere \"Artemisa\". Il termine specifico (\"vulgaris\") indica che si tratta di una specie comune.\nIl binomio scientifico attualmente accettato (\"Artemisia vulgaris\") \u00e8 stato proposto da Linneo (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\n\u00c8 una pianta la cui altezza pu\u00f2 arrivare fino a 5\u201320 dm. La forma biologica \u00e8 emicriptofita scaposa (H scap), ossia sono piante perenni, con gemme svernanti al livello del suolo e protette dalla lettiera o dalla neve, dotate di un asse fiorale eretto e spesso con poche foglie. Sono inoltre prive di lattice (come le altre Asteraceae), contengono per\u00f2 oli eterei lattoni sesquiterpenici ed hanno un odore aromatico di vermuth. \nRadici.\nLe radici sono secondarie da rizoma.\nFoglie.\nLe foglie sono di colore verde scuro e superficie glabra di sopra mentre la superficie inferiore \u00e8 pi\u00f9 chiara, quasi bianca-tomentosa con peli semplici. \u00c8 molto aromatica ed emana un odore caratteristico, specialmente strofinando le foglie. La lamina delle foglie inferiori \u00e8 ben sviluppata a forma 1 \u2013 2 pennatopartita divisa in larghe lacinie dentate (2 \u2013 4 per lato) posizionate soprattutto nella parte apicale (in quella basale la foglie si riduce al solo rachide). Anche i segmenti del primo ordine delle foglie superiori sono dentati o pi\u00f9 o meno pennatosetti; pi\u00f9 in alto i segmenti sono ridotti e lineari. Dimensioni delle foglie inferiori: larghezza 8 \u2013 10\u00a0cm; lunghezza 9 \u2013 12\u00a0cm.\nInfiorescenza.\nL'infiorescenza \u00e8 terminale ed \u00e8 composta da piccoli capolini peduncolati o sub-sessili a forma oblunga-ovata. I capolini sono raccolti in grandi racemi formanti una pannocchia piramidale. La struttura dei capolini \u00e8 quella tipica delle Asteraceae: il peduncolo sorregge un involucro da ovoidale a campanulato composto da diverse squame a disposizione embricata che fanno da protezione al ricettacolo glabro sul quale s'inseriscono due tipi di fiori: quelli esterni ligulati (assenti in questa specie), e i fiori centrali tubulosi. Mediamente per ogni capolino sono presenti 7 \u2013 10 fiori femminile esterni e fino a 80 fiori bisessuali pi\u00f9 interni. Le squame sono grigio-tomentose. Dimensione dei capolini: larghezza 1 - 1,5\u00a0mm; lunghezza 3\u00a0mm. Dimensione dell'infiorescenza: larghezza 5 \u2013 15\u00a0cm; lunghezza 20 \u2013 30\u00a0cm.\nFiore.\nI fiori sono attinomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Dimensione dei fiori: 2 \u2013 3\u00a0mm.\nFrutti.\nIl frutto \u00e8 un achenio sprovvisto di pappo. La forma \u00e8 ellissoide e compressa ai lati. Dimensione del frutto: 0,5 \u2013 1\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza dell'\u201cArtemisia vulgaris\u201d (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Artemisia\") comprende circa 400 specie, diffuse nelle zone temperate sia dell'emisfero boreale (la maggioranza) che di quello australe (poche), di solito in habitat asciutti o semi-asciutti.\nIl numero cromosomico di \"A. vulgaris\" \u00e8: 2n = 16, ma anche 2n=36 o 54.\nVariabilit\u00e0.\nQuella di questa voce \u00e8 una specie mediamente variabile (vedere il numero cromosomico). In Italia \u00e8 stata individuata una variet\u00e0 (var. \"vestita\" ) pi\u00f9 piccola e con le foglie pi\u00f9 densamente tomentose (con indumento feltroso e compatto), ma secondo Pignatti potrebbe trattarsi di un ibrido con \"Artemisia absinthium\" \nSul continente americano (Nord America) sono presenti delle variet\u00e0 abbastanza stabili con diverse dimensioni dell'infiorescenza, forma delle foglie e colore complessivo dell'impianto (pi\u00f9 chiaro o pi\u00f9 scuro). Questa situazione, secondo alcuni autori, potrebbe derivare da introduzione multiple, e successivi rilevanti fenomeni di introgressione (a questo proposito viene citata la variet\u00e0 \"A. vulgaris\" var. \"kamtschatica\" ), che si possono far risalire alle prime visite degli europei in questo continente. In effetti questa pianta non \u00e8 originaria di questo continente (America) ma \u00e8 ampiamente naturalizzata.\nNella tabella seguente sono indicate alcune variet\u00e0 non presenti in Italia. L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie.\nIbridi.\nNell'elenco seguente sono indicati alcuni ibridi interspecifici:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLe \u201cArtemisie\u201d con i loro piccoli fiori non sono molto diverse le une dalle altre. Sul territorio italiano (in particolare nelle zone alpine) possono essere confuse tra di loro (e con la pianta di questa voce) le seguenti specie:\nUsi.\nFarmacia.\nContiene vari oli essenziali e vari terpenoidi come l'eucaliptolo, il tujone e il cineolo; contiene anche flavonoidi e derivati della cumarina. \n\"Artemisia vulgaris\" \u00e8 una pianta officinale ed \u00e8 utilizzata nella medicina popolare cinese e giapponese per la preparazione della moxa (dal giapponese \"moe kusa\" = \"erba che brucia\"), una medicina ottenuta triturando in un mortaio la pianta fino a ricavare un impasto lanoso con cui si preparano delle palline o dei coni che, una volta appoggiati su punti specifici della pelle (corrispondenti ai punti dell'agopuntura), vengono fatti bruciare. La pratica viene detta moxibustione. \nAltre propriet\u00e0 medicamentose di queste piante (sempre secondo la medicina popolare) sono:\nQuesta piante qualche volta viene usata come vermifuga, e quindi a volte \u00e8 confusa con \"Artemisia absinthium\".\nCucina.\nLe foglie cotte o crude, aggiunte alla dieta, per merito del loro aroma amaro, aiutano la digestione; per questo in molte zone sono preparate soprattutto come condimento a cibi grassi. Le foglie sono usate anche come t\u00e8, oppure per aromatizzare la birra.\nGiardinaggio.\nUna variante orticola (chiamata comunemente dai giardinieri col nome di \u201cArtemisia lactiflora\u201d) \u00e8 molto apprezzata nel giardinaggio in quanto si presenta con un ricco fogliame e una spiga di piccoli ma bianchi capolini molto profumati."}
{"id": "1356790", "revid": "767487", "url": "https://it.wikipedia.org/wiki?curid=1356790", "title": "Hlipiceni", "text": "Hlipiceni \u00e8 un comune della Romania di 3.828 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Dragalina, Hlipiceni, Victoria."}
{"id": "1356792", "revid": "226458", "url": "https://it.wikipedia.org/wiki?curid=1356792", "title": "Disuguaglianza di Bessel", "text": "In analisi funzionale, la disuguaglianza di Bessel, il cui nome \u00e8 dovuto a Friedrich Bessel, \u00e8 una propriet\u00e0 dei coefficienti di Fourier rispetto ad un sistema ortonormale di un elemento formula_1 in uno spazio di Hilbert. Una forma pi\u00f9 forte della disuguaglianza \u00e8 fornita dal teorema di Riesz-Fischer.\nSia formula_2 uno spazio di Hilbert, e formula_3 sia un sistema ortonormale in formula_2. Allora, per qualsiasi formula_1 in formula_2 si ha che:\ndove formula_8 denota il prodotto interno dello spazio di Hilbert formula_2. Se si definisce:\nla disuguaglianza di Bessel ci dice che la serie converge.\nPer una successione ortonormale completa (ovvero una successione ortonormale che \u00e8 una base ortonormale), vale l'identit\u00e0 di Parseval, ovvero vale l'uguaglianza al posto della disuguaglianza, ed inoltre:\nLa disuguaglianza di Bessel segue dall'identit\u00e0:\nche vale per qualsiasi formula_13, escluso formula_13 minore di formula_15."}
{"id": "1356795", "revid": "1573940", "url": "https://it.wikipedia.org/wiki?curid=1356795", "title": "Junix elumbis", "text": "Junix elumbis \u00e8 una specie di libellula della famiglia Coenagrionidae, endemica del Venezuela. \u00c8 l'unica specie del genere Junix.\nI suoi habitat naturali sono le foreste umide tropicali o subtropicali e i fiumi."}
{"id": "1356801", "revid": "98773448", "url": "https://it.wikipedia.org/wiki?curid=1356801", "title": "Identit\u00e0 di Parseval", "text": "In matematica, in particolare in analisi funzionale, l'identit\u00e0 di Parseval o identit\u00e0 di Bessel-Parseval \u00e8 un importante risultato che riguarda la sommabilit\u00e0 della serie di Fourier di una funzione. Si tratta di un'uguaglianza che adatta il teorema di Pitagora a particolari spazi funzionali a dimensione infinita.\nInformalmente, l'identit\u00e0 di Parseval stabilisce che la somma dei quadrati dei coefficienti di Fourier di una funzione \u00e8 pari all'integrale del quadrato della funzione:\ndove i coefficienti di Fourier formula_2 di formula_3 sono dati da:\nPi\u00f9 in generale, il risultato vale anche se formula_3 \u00e8 una funzione quadrato sommabile o appartenente allo spazio L2[\u2212\u03c0,\u03c0]. \nUn risultato simile \u00e8 il teorema di Plancherel, che afferma che l'integrale del quadrato della trasformata di Fourier di una funzione \u00e8 uguale all'integrale del quadrato della funzione stessa. In una dimensione, per formula_6 si ha dunque:\nL'identit\u00e0.\nSi consideri uno spazio normato separabile formula_8, ad esempio uno spazio di Hilbert, e sia formula_9 una base ortonormale rispetto al prodotto interno formula_10 definito in formula_8. L'identit\u00e0 di Parseval afferma che per ogni formula_12:\ndove il prodotto interno formula_14 definisce l'n-esimo coefficiente di Fourier di formula_15 rispetto alla base formula_16. \nSe formula_17 \u00e8 una base soltanto ortogonale:\nL'identit\u00e0 \u00e8 una generalizzazione del teorema di Pitagora, il quale stabilisce che la somma dei quadrati delle componenti di un vettore in una base ortonormale \u00e8 pari al quadrato della lunghezza del vettore stesso.\nSe formula_8 coincide con formula_20 e formula_21, dove formula_22, si ritrova il caso della serie di Fourier mostrato sopra con formula_17 che \u00e8 detto \"sistema trigonometrico\". In particolare, la validit\u00e0 dell'identit\u00e0 di Parseval per un determinato formula_12 garantisce la convergenza della rispettiva serie di Fourier a formula_15 nella norma di formula_8, e la validit\u00e0 dell'identit\u00e0 per tutti gli formula_12 garantisce che formula_17 sia un sistema ortonormale completo. Se formula_8 \u00e8 uno spazio di Hilbert cio\u00e8 comporta data una base ortogonale l'identit\u00e0 di Parseval valga per ogni elemento dello spazio.\nL'identit\u00e0 di Parseval e la mutua ortogonalit\u00e0 dei sottospazi generati dai vettori formula_17 implicano anche che:\ncio\u00e8 che ogni elemento \u00e8 la somma della sua serie di Fourier. Il teorema di Parseval per le serie di Fourier ne \u00e8 un caso particolare.\nSpazi prehilbertiani.\nL'identit\u00e0 di Parseval nella sua veste pi\u00f9 generale considera vettori (funzioni) in uno spazio prehilbertiano formula_8. Se formula_16 \u00e8 un insieme ortonormale di formula_8, detto \"totale\" nel senso che lo span lineare di formula_16 \u00e8 denso in formula_8, allora:\nNel caso in cui formula_16 non sia totale l'uguaglianza \u00e8 sostituita dalla disuguaglianza formula_39 e quindi la conclusione coincide con quella della disuguaglianza di Bessel. La dimostrazione di questa versione generale fa uso del teorema di Riesz-Fischer."}
{"id": "1356804", "revid": "83531", "url": "https://it.wikipedia.org/wiki?curid=1356804", "title": "Ruolo (sociologia)", "text": "Ruolo, in sociologia, \u00e8 un concetto che definisce l'insieme dei modelli di comportamento attesi, degli obblighi e delle aspettative che convergono su un individuo che ricopre una determinata posizione sociale. Spesso \u00e8 associato al concetto di status in quanto una determinata posizione sociale comporta sia degli obblighi (ruolo) che dei benefici (status). \nIl termine etimologicamente deriva dal francese \"r\u00f4le\" contrazione di r\u00f4tle e questo a sua volta dal latino \"r\u00f2tulus\" o \"r\u00f9tula\" diminutivo di r\u00f2ta che vuol dire ruota, disco, giro.\nAspettative di ruolo.\nSono quelle norme generalmente accettate che definiscono il comportamento di un individuo che ricopre un particolare ruolo. L'individuo pu\u00f2 uniformarsi o meno ad esse in tutto o in parte. Questo crea anche un nocciolo di controllo sociale \"automatico\" nella misura in cui risposte non previste possono provocare sanzioni da parte degli altri attori e del gruppo stesso. Sotto questo aspetto, in ogni gruppo sociale, \u00e8 prevista la figura dello \"straniero\", al quale sono concessi errori nel gioco delle reciproche aspettative..\nLe aspettative di ruolo sono pi\u00f9 o meno coercitive a seconda del grado di istituzionalizzazione delle stesse. Alcune sono oggetto di specifiche norme giuridiche e il loro mancato rispetto potrebbe dar luogo a sanzioni, anche penali. Altre possono assumere grande importanza solo per il gruppo di appartenenza dell'individuo. In tutti i casi il grado di conformit\u00e0 o di devianza delle azioni di una persona pu\u00f2 essere misurato confrontandolo con le aspettative di ruolo.\nSistemi di ruoli.\nSotto questo aspetto i ruoli sono sempre organizzati in sistemi di ruoli, che prevedono almeno due ruoli complementari tra loro (insegnante/allievo, madre/figlio ecc). La possibilit\u00e0 di previsione del comportamento in questi casi \u00e8 reciproca, poich\u00e9 ciascuno dei partecipanti al sistema di ruoli, qualsiasi sia il ruolo interpretato in quel momento, conosce anche i comportamenti prescritti per gli altri ruoli, e pu\u00f2 quindi sapere cosa sia lecito aspettarsi in risposta ai propri comportamenti, questo perch\u00e9 i sistemi di ruoli sono una parte importante della cultura condivisa da ogni gruppo sociale bench\u00e9, ovviamente, possano essere diversi da gruppo a gruppo.\nTensioni di ruolo.\nVi possono essere dei conflitti di ruolo quando una persona, per diverse ragioni, non pu\u00f2 corrispondere alle aspettative del ruolo assegnato. Bisogna qui distinguere tra tensioni \"intra\" ruolo e tensioni \"inter\" ruolo. Le prime si riferiscono a conflitti che si generano all'interno dello stesso ruolo ad esempio quello di docente che prevede sia la capacit\u00e0 di trasmettere determinate conoscenze o abilit\u00e0 sia un distacco affettivo nei confronti dell'allievo. Le tensioni \"inter\" ruolo si scatenano quando i vari ruoli che un individuo interpreta sono per qualche ragione in contrasto tra loro. Ad esempio una persona pu\u00f2 assumere il ruolo di genitore, figlio, marito, imprenditore, militante di un partito politico, ecc. e non riuscire, banalmente, ad avere il tempo di dedicarsi come vorrebbe e come ci si aspetterebbe da lui a queste attivit\u00e0."}
{"id": "1356807", "revid": "124123", "url": "https://it.wikipedia.org/wiki?curid=1356807", "title": "Morti nel 1003", "text": ""}
{"id": "1356816", "revid": "1305772", "url": "https://it.wikipedia.org/wiki?curid=1356816", "title": "Lesnoj", "text": ""}
{"id": "1356817", "revid": "22416", "url": "https://it.wikipedia.org/wiki?curid=1356817", "title": "Mandas", "text": "Mandas \u00e8 un comune italiano di abitanti della provincia del Sud Sardegna.\nOrigini del nome.\nIl nome del paese, gi\u00e0 citato nel XIII secolo, \u00e8 riconducibile al sardo \"mandara\" e al latino \"mandra\" che hanno significato di \"recinto per bestiame\".\nStoria.\nArea abitata fin dall'epoca prenuragica e nuragica per la presenza nel territorio di alcune tombe dei giganti e di alcuni nuraghi, nel Medioevo appartenne al Giudicato di Cagliari e fece parte della curatoria di Siurgus, della quale fu capoluogo dopo Siurgus. Alla caduta del giudicato (1258) pass\u00f2 ai pisani e quindi agli aragonesi, che ne fecero un feudo concesso nel secolo XIV ai Carroz. La citt\u00e0, che nel 1355 aveva inviato inviato i propri rappresentanti al parlamento convocato a Cagliari dal re d'Aragona Pietro IV \"il Cerimonioso\", nel XV secolo and\u00f2 decadendo. Insieme ad altre citt\u00e0 che erano appartenute alla curatoria form\u00f2 un marchesato, che nel 1604 fu trasformato in ducato, detto appunto Ducato di Mandas. Primo duca di Mandas fu Pietro Maza de Carroz, nominato dal re Filippo III di Spagna, morto senza eredi tre anni dopo. Dai Maza la signoria pass\u00f2 poi ai Tellez-Giron. L'ultimo duca fu Pedro Tellez-Giron di Alcantara, e il paese fu riscattato a quest' ultimo nel 1839 con la soppressione del sistema feudale.\nIl paese di Mandas \u00e8 citato, in quanto tappa di uno dei suoi viaggi in Italia, dallo scrittore britannico David Herbert Lawrence nel libro \"Sea and Sardinia\" (Mare e Sardegna) del 1921.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Mandas avrebbe dovuto essere aggregato alla neonata provincia del Medio Campidano; con successiva Legge Regionale n. 10 del 13 ottobre 2003 si stabil\u00ec invece che restasse in quella di Cagliari, di cui fece parte fino alla successiva riforma del 2016.\nMonumenti e luoghi d'interesse.\nArchitetture religiose.\nIl monumento pi\u00f9 importante \u00e8 la chiesa parrocchiale di San Giacomo alla periferia del paese, \u00e8 disposta verso la campagna circondata da un muraglione. A parte le strutture gotico-aragonesi del '500, conserva varie e valide opere di intagliatori spagnoli e locali: un gruppo ligneo con il crocifisso la Madonna e S. Giovanni, le statue di S. Gioacchino e S. Anna nell'altare maggiore, e vari altari lignei scolpiti e dorati.\nSociet\u00e0.\nLingue e dialetti.\nLa variante del sardo parlata a Mandas \u00e8 il campidanese occidentale.\nEconomia.\nL'economia di Mandas \u00e8 caratterizzata soprattutto dall'agricoltura, in particolar modo coltivazione di frumento e la viticoltura.\nVi \u00e8 anche presenza di attivit\u00e0 di allevamento ovino, suino e bovino.\nInfrastrutture e trasporti.\nMandas \u00e8 sede di una stazione ferroviaria dell'ARST, sita sulla linea per Isili e capolinea della ferrovia per Arbatax, oggi attiva solo come ferrovia turistica del Trenino Verde. Grazie al fatto di essere capolinea di molti treni turistici (diretti anche a Sorgono), il paese \u00e8 meta di un discreto traffico turistico."}
{"id": "1356819", "revid": "121814401", "url": "https://it.wikipedia.org/wiki?curid=1356819", "title": "Charles du Fresne, sieur du Cange", "text": "Biografia.\nDu Cange studi\u00f2 diritto a Orl\u00e9ans e fu avvocato nel foro di Parigi dal 1631. Tornato ad Amiens ottenne l'ufficio notarile del suocero. \nDeve la celebrit\u00e0 non all'attivit\u00e0 giuridica, ma agli studi di linguistica e filologia, avendo redatto numerosi glossari della lingua latina e greca antica, i cui i manoscritti sono conservati nella Biblioth\u00e8que nationale de France. Fu un appassionato ricercatore, che si dedic\u00f2 alla lingua latina antica, ma soprattutto al latino medievale, e venne definito dai contemporanei il \"Varrone francese\". Nelle sue opere \u00e8 chiaramente delineato il passaggio dal latino classico a quello dell'et\u00e0 imperiale, quindi agli sviluppi di epoca tarda (principalmente nell'area dei regni franchi), fino allo sviluppo della lingua francese. \nNel 1667 con il filologo Jean Baptiste Cotelier, fu incaricato, dal ministro Jean-Baptiste Colbert, di analizzare e catalogare i manoscritti greci della Libreria Reale.\nDa storico Du Cange ebbe come principale campo d'indagine il tardo impero e l'alto Medioevo; la sua opera \u00e8 frequentemente citata da Edward Gibbon, che lo loda esplicitamente come \u00abguida sicura ed infaticabile al medioevo e alla storia bizantina\u00bb.\nLa sua vita \u00e8 stata studiata da L\u00e9on Feug\u00e8re, che ha pubblicato una biografia a Parigi nel 1852. Gli \u00e8 stata eretta una statua ad Amiens.\nMor\u00ec nel 1688 e riposa nel vecchio Cimitero di Saint-Gervais.\nOpere.\nL'opera che pi\u00f9 di tutte le altre perpetua la fama dello studioso \u00e8 il suo \"Glossarium Ad Scriptores Mediae et Infimae Latinitatis\", pubblicato nel 1678 in 3 volumi \"in folio\", uno strumento indispensabile ai linguisti che si occupano di media e bassa latinit\u00e0; l'opera \u00e8 nota agli studiosi appunto come \"Il Du Cange\". La forma attuale dell'opera comprende un supplemento per mano del filologo Pierre Carpentier, aggiunto nell'edizione del 1766. L'opera \u00e8 disponibile online.\nFra le altre principali opere si ricordano:"}
{"id": "1356822", "revid": "174925", "url": "https://it.wikipedia.org/wiki?curid=1356822", "title": "Teodoro Klitsche de la Grange", "text": ""}
{"id": "1356823", "revid": "9543", "url": "https://it.wikipedia.org/wiki?curid=1356823", "title": "Anatosauro", "text": ""}
{"id": "1356824", "revid": "6923", "url": "https://it.wikipedia.org/wiki?curid=1356824", "title": "Andrea Plazzi", "text": "Carriera.\nLaureato in matematica, gi\u00e0 dal 1977 lavora nel mondo dei fumetti e dal 1989 si occupa anche della loro traduzione. Tra le sue collaborazioni ci sono le riviste \"Fumo di china\" (della quale \u00e8 anche uno dei fondatori), \"Scuola di fumetto\", \"IF\", \"Sette\" e l'iniziativa \" I Classici del fumetto di Repubblica\". \u00c8 stato anche uno dei fondatori della defunta casa editrice \"Punto Zero\".\nCollaborazione con Leo Ortolani.\nAndrea Plazzi \u00e8 dal 1997 il curatore di tutte le serie di Leo Ortolani (da cui era gi\u00e0 conosciuto per essere uno tra i primi traduttori del suo fumetto preferito, i Fantastici Quattro) pubblicate dalla Panini Comics (Rat-Man \"in primis\"), incarico che ha creato un certo feeling tra i due autori, tanto che Plazzi appare molto spesso sia nel fumetto di Rat-Man (particolarmente importante il suo ruolo nella cosiddetta \"Quadrilogia di Dio\" nei nn. 41-44 o nello speciale \"Il Signore dei Ratti\" in cui interpretava l'ubiquo Sovrintendente Plazzus) sia nella serie animata (quasi sempre come cameo sullo sfondo), molte volte preso in giro per la sua stazza robusta. Nella serie animata, in particolare, compare come cameo in tutte le puntate tranne \"Il silenzio dei ratti\"; nella puntata finale, \"Risparmio e fantasia\", \u00e8 il personaggio principale, con il nome di \"Mr. P\".\nDa parte sua Plazzi ha definito Ortolani \u00abil pi\u00f9 grande autore Marvel vivente\u00bb e ha scritto il saggio \"Leo Ortolani - Cuore di Rat-Man\" per la Coniglio Editore nell'ottobre 2004."}
{"id": "1356825", "revid": "9543", "url": "https://it.wikipedia.org/wiki?curid=1356825", "title": "Parasaurolofo", "text": ""}
{"id": "1356829", "revid": "439868", "url": "https://it.wikipedia.org/wiki?curid=1356829", "title": "Giovan Battista Comencini", "text": "Fu molto attivo a Napoli tra la fine dell'Ottocento e i primi decenni del Novecento. Nell'evoluzione del linguaggio architettonico napoletano, Comencini \u00e8 stato due volte importante, sia per essere stato il primo ad avere introdotto in citt\u00e0 lo stile floreale, sia per avere mostrato un diverso approccio verso i valori ambientali e le preesistenze.\nSi distinse, infatti, per avere orientato il suo lavoro ad un metodo opposto a quello del sistema dei rettifili e degli sventramenti tanto caratteristici dell'epoca del risanamento, facendosi portatore di una pi\u00f9 moderna cultura in termini di integrazione fra l'antico e il moderno, nel rispetto del tessuto edilizio storicamente consolidato.\nComencini giunse nel capoluogo campano alla fine del 1884, come tecnico della Societ\u00e0 Veneta, a cui il comune aveva affidato i lavori per la trasformazione di piazza Municipio e del rione allora conosciuta come \"Corsea\". Nell'ambito di questo intervento collabor\u00f2 al ridisegno della viabilit\u00e0 della zona e cur\u00f2 la ristrutturazione di alcuni palazzi umbertini (fra cui quello di via Giuseppe Verdi, che oggi ospita il consiglio comunale), progettando il Grand Hotel de Londres (1895-1899), attuale sede del TAR Campania.\nQuest'ultimo, in particolare, pu\u00f2 essere considerato il primo edificio napoletano ispirato alle nuove tendenze liberty, che raggiungono il risultato pi\u00f9 maturo nell'unica sua opera esistente sul lungomare: il Grand Hotel Santa Lucia (1906), di fronte a Castel dell'Ovo. Il nome di Comencini \u00e8, per\u00f2, legato ad altri due progetti, l'uno realizzato solo parzialmente e l'altro mai realizzato.\nIl primo, quello conosciuto come \"Rione Occidentale\", consisteva nell'apertura di una galleria che collegasse la piazza di Mergellina con la nuova stazione della direttissima Roma-Napoli, finalizzata ad ottenere le licenze necessarie alla costruzione di due nuovi quartieri residenziali, uno di fronte alla stazione e un altro a monte di via Campegna. Di quel progetto alla citt\u00e0 resta soprattutto la galleria Laziale, ancora oggi essenziale per il buon andamento del traffico che scorre tra i quartieri di Chiaia e Fuorigrotta.\nIl secondo progetto fu invece quello di \"Chiaja Nova\", elaborato assieme a Nicola Daspuro, il quale era stato pensato per ottenere la razionalizzazione degli insediamenti e - soprattutto - dei collegamenti fra le zone di piazza San Ferdinando e piazza dei Martiri. Esso proponeva una soluzione poco traumatica e molto originale per quell'epoca, che avrebbe comportato il semplice allargamento dei vicoli gi\u00e0 esistenti, limitando al minimo le demolizioni con grande giovamento per la transitabilit\u00e0, grazie alla creazione di una nuova strada dall'andamento sinuoso (la \"via Curva\") fra via Toledo (all'altezza del vico D'Afflitto) e via Chiaia (all'altezza del cancello di palazzo Cellammare). \"Chiaja Nova\", per\u00f2, non vide mai la luce, poich\u00e9 la concessione, prima accordata, fu poi revocata."}
{"id": "1356838", "revid": "1728", "url": "https://it.wikipedia.org/wiki?curid=1356838", "title": "Franco argoviese", "text": ""}
{"id": "1356839", "revid": "38120", "url": "https://it.wikipedia.org/wiki?curid=1356839", "title": "Le meraviglie della tecnica", "text": ""}
{"id": "1356851", "revid": "834", "url": "https://it.wikipedia.org/wiki?curid=1356851", "title": "Rev", "text": ""}
{"id": "1356857", "revid": "287204", "url": "https://it.wikipedia.org/wiki?curid=1356857", "title": "Nuoto ai Giochi della XXVII Olimpiade - 100 metri stile libero maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 10 batterie di qualificazione. I primi 16 atleti si sono qualificati per le semifinali.\n19 settembre 2000\nSemifinali.\n19 settembre 2000\nFinale.\n20 settembre 2000"}
{"id": "1356859", "revid": "287204", "url": "https://it.wikipedia.org/wiki?curid=1356859", "title": "REV", "text": ""}
{"id": "1356861", "revid": "111319", "url": "https://it.wikipedia.org/wiki?curid=1356861", "title": "Christian Troeger", "text": ""}
{"id": "1356863", "revid": "287204", "url": "https://it.wikipedia.org/wiki?curid=1356863", "title": "Plagiotremus", "text": "Plagiotremus \u00e8 un genere di pesci d'acqua salata appartenenti alla famiglia Blenniidae."}
{"id": "1356864", "revid": "111319", "url": "https://it.wikipedia.org/wiki?curid=1356864", "title": "Jose Martin Meolans", "text": ""}
{"id": "1356865", "revid": "111319", "url": "https://it.wikipedia.org/wiki?curid=1356865", "title": "Lars Froelander", "text": ""}
{"id": "1356870", "revid": "114737044", "url": "https://it.wikipedia.org/wiki?curid=1356870", "title": "Gianni Palladino", "text": "Biografia.\nDi professione tecnico informatico e gi\u00e0 figurante in giovent\u00f9, debutta nel cabaret in maniera imprevista, mettendosi in luce durante l'ultimo periodo del Derby di Milano a met\u00e0 degli anni ottanta prima della sua rinascita nello Zelig.\nEntrato nella compagnia del Teatro dell'Elfo, viene lanciato come co-protagonista in \"Kamikazen - Ultima notte a Milano\" (1987), di Gabriele Salvatores; partecipa alla sit-com di Italia 1 \"Zanzibar\", nel ruolo di Gustavo, socio e barista, proveniente da Busto Arsizio ed inoltre a note trasmissioni televisive come \"Su la testa!\".\nIn Cascina Vianello (1996) nell'episodio \"Ghost\" ha il ruolo del geometra del comune Marabotti e del suo relativo fantasma nel sogno che fa Raimondo Vianello.\nPartecipa alla sit-com \"Finalmente soli\" (2000) dalla seconda stagione, nel ruolo del pediatra.\nNel 2002 partecipa all'episodio 17 \"Amore ed elettronica\" dell'undicesima stagione di Casa Vianello nei panni di Ugo, un esperto di elettronica amico di Sandra.\n\u00c8 nel cast della serie Tv \"Benedetti dal Signore\" (2004) nel ruolo di Fra Luigi.\n\u00c8 presente anche nella sit-com \"Belli dentro\" (2005) nel ruolo di Scrocco. (\u00c8 accreditato come Giovanni Palladino).\nNella stagione televisiva 2006-07 torna sullo schermo come spalla \"muta\" del comico Maurizio Milani (suo vecchio amico) nel programma di Raitre, \"Che tempo che fa\", condotto da Fabio Fazio.\nIl 12 ottobre 2008, a causa di un malore, Palladino si spegne nella sua casa di Monza."}
{"id": "1356878", "revid": "729019", "url": "https://it.wikipedia.org/wiki?curid=1356878", "title": "Tour della nazionale di rugby a 15 del Sudafrica 1969-1970", "text": "Nel 1969 la Nazionale sudafricana di rugby a 15 si reca in tour in Europa. Sar\u00e0 un viaggio deludente con due sconfitte e due pareggi nei test ufficiali."}
{"id": "1356887", "revid": "76963", "url": "https://it.wikipedia.org/wiki?curid=1356887", "title": "Gian Rinaldo Carli", "text": "Biografia.\nGli anni della formazione e dell'insegnamento.\nFiglio del conte Rinaldo e della nobildonna Cecilia Imberti, entrambi capodistriani, Gian Rinaldo frequenta nella sua citt\u00e0 natale l'Istituto Giustinopolitano, oggi liceo-ginnasio che porta il suo nome, rivelando una netta predisposizione sia per le Lettere sia per le Scienze. Quindicenne, verr\u00e0 inviato a Flambro (oggi frazione di Talmassons), in Friuli, per seguire i corsi di Scienze esatte dell'abate Giuseppe Bini con il quale manterr\u00e0 una relazione epistolare anche quando, un anno e mezzo pi\u00f9 tardi, si trasferir\u00e0 prima a Modena, dove avr\u00e0 come maestro Ludovico Antonio Muratori, poi a Verona, dove entra in contatto con Scipione Maffei. Nel 1738 intraprende gli studi di giurisprudenza presso l'Universit\u00e0 di Padova, facendosi subito notare per intelligenza e vastit\u00e0 di cultura tanto da essere ammesso, appena ventenne, nell'Accademia dei Ricovrati. I suoi interessi sono per\u00f2 orientati verso le scienze, la storia e le lettere classiche: di questo periodo sono i saggi l\"Aurora Boreale\" (1738) le \"Antichit\u00e0 di Capodistria\" (1741) e l\"Indole del teatro tragico antico e moderno\" 1743). \u00c8 di quel periodo \"Osservazioni sulla musica antica e moderna\", breve trattato scritto nel (1743, ma pubblicato solo quarant'anni pi\u00f9 tardi), che indirizz\u00f2 all'amico e corregionale Giuseppe Tartini.\nNel 1744 viene rappresentato a Venezia un suo dramma mitologico: l\"Ifigenia in Tauride\". Un anno pi\u00f9 tardi le autorit\u00e0 universitarie istituiscono una cattedra di Scienza nautica che affidano al giovane erudito capodistriano.\nA Padova Carli rester\u00e0 fino al 1751, alternando la sua attivit\u00e0 di insegnante a quella di letterato. In quegli anni vengono infatti dati alle stampe alcune importanti opere fra cui: \"Della spedizione degli Argonauti in Colco\" (1748) e il poema: \"Andropologia, ovvero della societ\u00e0 e della felicit\u00e0\", composizione didascalica in parte influenzata dagli ideali illuministi che in quegli anni si stavano diffondendo in Italia e nell'Europa tutta. Nel 1751, il trentunenne professore pubblica due saggi che costituiranno la base delle sue concezioni economiche in et\u00e0 matura: \"Dell'origine e commercio delle monete\" e \"Osservazioni preventive al piano delle monete\".\nLa maturit\u00e0 e il periodo milanese.\nIn quello stesso anno Carli decide di abbandonare l'insegnamento e rientrare nella sua Capodistria natale. La morte della moglie, una nobildonna veneta spentasi di tubercolosi a soli venticinque anni di et\u00e0 (1749) (che egli commemorer\u00e0 in un toccante manoscritto biografico), la responsabilit\u00e0 di un figlio, restato orfano di madre alla tenerissima et\u00e0 di un anno e mezzo e forse anche la nostalgia per la propria terra, lo spingono a prendere tale decisione. Nella citt\u00e0 istriana Carli rester\u00e0 solo due anni, alternando la quieta vita nella dimora paterna a frequenti soggiorni trascorsi a Pola e a Trieste. Nel 1753, le sollecitazioni di amici e conoscenti, unitamente al grande successo e diffusione che stanno ottenendo le sue opere, e principalmente i due saggi di economia recentemente pubblicati, lo inducono ad abbandonare nuovamente l'Istria e a stabilire la propria residenza prima a Milano (1753-1756), poi in Toscana, dove viene dato alle stampe il \"Saggio politico ed economico sopra la Toscana fatto nell'anno 1757\". In quest'opera di ampio respiro l'autore, prendendo spunto da situazioni di ambito locale, finisce con l'impostare un discorso di carattere generale sulla produzione della ricchezza in uno Stato moderno e su tutti gli ostacoli (dazi, balzelli, leggi anacronistiche o chiaramente inique, particolarismi locali ecc.) che ne impediscono lo sviluppo. L'incontro fra il pensatore capodistriano e le idee e i fermenti di matrice illuminista che percorrono l'Italia del tempo si realizza in questo saggio pienamente.\nIn quegli anni (1754-1760) vede la luce anche la sua opera pi\u00f9 celebre: \"Delle monete e delle Istituzioni delle zecche d'Italia\", monumentale sintesi di storia, diritto e scienza delle finanze. L'opera, tradotta successivamente nelle grandi lingue di cultura dell'Europa del tempo diverr\u00e0 essa stessa stimolo per un ulteriore sviluppo degli studi economici e finanziari in molte universit\u00e0 italiane e straniere.\nLasciata anche la Toscana (1758) Carli si trasferisce prima a Venezia per occuparsi dei cospicui beni della defunta moglie, poi, dal 1763, nuovamente in Istria, e, nella primavera del 1765 a Parma. Nell'autunno di quello stesso anno il ministro austriaco Kaunitz-Rietberg gli propone di assumere la presidenza del Supremo Consiglio dell'Economia del Ducato di Milano, entit\u00e0 statuale dominata all'epoca dagli Asburgo.. Lo studioso capodistriano accetta, e, presa una casa in affitto a Milano, svolger\u00e0 quest'incarico per ben quindici anni, al termine dei quali si ritirer\u00e0 a vita privata.\n\u00c8 questo un periodo fondamentale per la sua attivit\u00e0 di economista e di saggista. Nel 1765 sul n.2 de \"Il Caff\u00e8\" esce \"La patria degli Italiani\" celeberrimo articolo sui difetti e le idiosincrasie degli italiani del tempo, intriso di sdegno per l'asservimento di tanti suoi connazionali allo straniero ma nel contempo vibrante di caldo ardore patriottico. L'articolo, pubblicato sotto forma anonima e per lungo tempo attribuito all'amico Pietro Verri, riveste un'importanza storica decisiva perch\u00e9 verr\u00e0 ripreso nell'Ottocento e sar\u00e0 fonte di ispirazione per tanti patrioti italiani di convinzioni liberali. Vi si immagina di una persona anonima che, entrata in un caff\u00e8 di Milano, venga apostrofata come \u201cforestiera\u201d da Alcibiade un avventore, non essendo Milanese, a cui il forestiero ribatter\u00e0: \u201cUn italiano in Italia non \u00e8 mai forestiero\u201d..\nNella seconda met\u00e0 degli anni sessanta e per tutti gli anni settanta del settecento la sua produzione avr\u00e0 un'attinenza sempre pi\u00f9 stretta all'alto incarico da lui ricoperto vertendo soprattutto su temi di carattere economico-finanziario. Fra le numerose pubblicazioni di questo periodo una menzione particolare va fatta a: \"Osservazioni preventive intorno alle monete di Milano\", le \"Nuove osservazioni sullo studio delle monete\", \"Del libero commercio dei grani\" e, in polemica con Pietro Verri, \"Nuove osservazioni sulla riforma delle monete\".\nGli ultimi anni.\nNel 1780, dopo quindici anni di ininterrotto servizio come uno fra i massimi responsabili della politica economica e finanziaria imperiale nello Stato milanese, Carli rinuncia ad ogni incarico pubblico, potendosi in tal modo consacrare interamente ai suoi studi scientifici, economici e storici. Fra questi ultimi \u00e8 doveroso citare le \"Lettere americane\" (1780) sullo sviluppo delle civilt\u00e0 precolombine e le similitudini fra queste e il mondo occidentale. Grande interesse in Italia e all'estero suscitano anche i cinque volumi \"Delle antichit\u00e0 italiche\" (1788), opera di ampio respiro, in cui l'autore tratteggia un'erudita sintesi della storia delle passate grandezze del suo Paese dagli Etruschi fino al XIV secolo. La rassegna comprende naturalmente anche Istria e Dalmazia, all'epoca percepite come parte integrante d'Italia e in qualche modo riecheggia i grandi temi cari al Muratori, suo maestro in giovent\u00f9. Nel 1794 l'erudito d\u00e0 alle stampe un polemico libello contro Jean Jacques Rousseau e il suo pensiero: \"Della disuguaglianza fisica, morale e civile fra gli uomini\". \u00c8 la sua ultima fatica letteraria. Pochi mesi pi\u00f9 tardi, nel febbraio del 1795, Gian Rinaldo Carli si spegne a Milano (secondo altre fonti, a Cusano, oggi Cusano Milanino) all'et\u00e0 di settantacinque anni non ancora compiuti.\nIl pensiero politico ed economico.\nPersonaggio cosmopolita, uomo di grande erudizione e dai molteplici interessi culturali che andavano dalle scienze alla letteratura, dall'economia alla storia, Carli lasci\u00f2 una profonda impronta nella cultura della sua epoca, percepita chiaramente dai contemporanei e dalle generazioni successive, fino ai nostri giorni. Frequent\u00f2 i grandi intellettuali riformatori italiani del tempo e con alcuni di essi entr\u00f2 in rapporti di amicizia, basti pensare a Pietro Verri, Cesare Beccaria, Paolo Frisi. Uomo misurato e pragmatico ci ha tuttavia lasciato uno dei pi\u00f9 emozionanti manifesti di italianit\u00e0 del settecento e alla morte della sua prima moglie, la nobildonna Paolina Rubbi, scrisse un commosso e straziante omaggio in memoria della donna amata e perduta, il cui manoscritto, conservatosi fino ai giorni nostri, ha ispirato un grande romanziere italiano contemporaneo.\nIn politica Carli fu tuttavia un moderato, legato idealmente al pre-illuminismo del Muratori e del Maffei e profondamente influenzato dall'appartenenza a un'aristocrazia, quella istriana, di origine veneto-coloniale, fondamentalmente mercantile e cosmopolita. Alieno da ideali rivoluzionari polemizz\u00f2 ripetutamente con Jean Jacques Rousseau e con lo stesso Verri. La sua indubbia italianit\u00e0 non gli imped\u00ec di vedere nella monarchia asburgica e nel riformismo moderato teresiano e giuseppino un fattore di progresso per Milano e gli altri paesi posti sotto il dominio austriaco. Egli stesso si fece portatore di una politica economica e finanziaria non audace, ma efficace, cercando sempre di raggiungere, nella sua veste di Presidente del Supremo Consiglio d'Economia dello Stato milanese, compromessi accettabili sia con il governo vicereale che con quello centrale, a Vienna.\nNell'ultima parte della sua vita tuttavia, dopo aver rinunciato al prestigioso incarico che ricopriva, Gian Rinaldo Carli si allontan\u00f2 gradualmente dal riformismo illuminato che aveva contraddistinto la sua attivit\u00e0 di scrittore, economista e uomo politico, per arroccarsi su posizioni sempre pi\u00f9 conservatrici. Lo scoppio della Rivoluzione francese e il cieco furore mostrato dai patrioti giacobini nei confronti delle classi aristocratiche determinarono una vera e propria rottura con gli ideali dei \"Philosophes\", testimoniato dal suo ultimo pamphlet contro Jean Jacques Rousseau e lo spirito dei lumi\nA Gian Rinaldo Carli sono stati dedicati, fra gli altri, due istituti scolastici: L\"Istituto Tecnico Commerciale Statale\" di Trieste e il Ginnasio di Capodistria"}
{"id": "1356891", "revid": "109082317", "url": "https://it.wikipedia.org/wiki?curid=1356891", "title": "Amerigo Leber", "text": "Biografia.\nFiglio del pittore e scultore italo svizzero Pietro Leber (1829 - 1892) e di Martina Rodi. \n&lt;br&gt;Nato in Ohio, nel 1870 \u00e8 con la famiglia a Louisville, dove, nel 1887, in un atto pubblico si dichiara artista.\nDi lui sono scarse le notizie biografiche, in quanto ha operato negli Stati Uniti oltre che in Europa.\nIn Italia risiedeva nella casa di famiglia in Solcio di Lesa, sul Lago Maggiore.\nPittore realista dedito in prevalenza a soggetti sia di natura morta che di paesaggi molti dei quali dedicati al Vergante. \nMor\u00ec il 23 novembre 1905 ed \u00e8 stato sepolto nel locale piccolo cimitero di Solcio."}
{"id": "1356903", "revid": "599013", "url": "https://it.wikipedia.org/wiki?curid=1356903", "title": "Req", "text": ""}
{"id": "1356906", "revid": "1305772", "url": "https://it.wikipedia.org/wiki?curid=1356906", "title": "RIQ", "text": ""}
{"id": "1356915", "revid": "1983214", "url": "https://it.wikipedia.org/wiki?curid=1356915", "title": "F\u00e2nt\u00e2nele (Arad)", "text": "F\u00e2nt\u00e2nele (in ungherese \"Angyalk\u00fat\" e, fino al 1899, \"Kisfalud\", in tedesco \"Engelsbrunn\"), \u00e8 un comune della Romania di abitanti, ubicato nel distretto di Arad, nella regione storica del Banato.\nIl comune \u00e8 formato dall'unione di 2 villaggi: F\u00e2nt\u00e2nele e Tisa Nou\u0103.\nF\u00e2nt\u00e2nele appare per la prima volta in un documento del 1457, mentre decisamente pi\u00f9 antica \u00e8 la presenza del villaggio di Tisa Nou\u0103, citato in un documento del 1135.\nI principali monumenti sono la basilica del 1780 ed il castello \"Kover-Appel\" del XIX secolo."}
{"id": "1356917", "revid": "287204", "url": "https://it.wikipedia.org/wiki?curid=1356917", "title": "Fantanele", "text": ""}
{"id": "1356918", "revid": "155634", "url": "https://it.wikipedia.org/wiki?curid=1356918", "title": "Aurelio Sud", "text": "Aurelio Sud \u00e8 la zona urbanistica 18A del Municipio Roma XIII di Roma Capitale. Si estende sul quartiere Q. XIII Aurelio.\nGeografia fisica.\nTerritorio.\nLa zona urbanistica confina:"}
{"id": "1356919", "revid": "155634", "url": "https://it.wikipedia.org/wiki?curid=1356919", "title": "Fogaccia", "text": "Fogaccia \u00e8 la zona urbanistica 18C del Municipio Roma XIII di Roma Capitale. Si estende sui suburbi S. IX Aurelio e S. X Trionfale.\nGeografia fisica.\nTerritorio.\nLa zona confina:\nStoria.\nLa zona, ai primi anni del '900, era un ampio territorio usato per il pascolo di pecore, di propriet\u00e0 dell'Ospedale Santo Spirito. In quegli anni il terreno fu acquistato dalla famiglia Fogaccia che, dopo aver effettuato una bonifica e modernizzazione della zona, nel 1923 form\u00f2 la borgata Fogaccia. Nel 1924, la famiglia Fogaccia diede all'architetto Marcello Piacentini il compito di progettare una villa nella tenuta, attuale tenuta di Acquafredda, che venne inaugurata nel 1938.\nLa borgata venne rinominata in Montespaccato nel 1945.\nLungo l'attuale via di Acquafredda sono stati condotti negli anni 30 gli esperimenti per la Strada guidata, un progetto che nelle intenzioni doveva sostituire il trasporto su rotaia dei treni."}
{"id": "1356920", "revid": "4175", "url": "https://it.wikipedia.org/wiki?curid=1356920", "title": "Aurelio Nord", "text": "Aurelio Nord \u00e8 la zona urbanistica 18D del Municipio Roma XIII di Roma Capitale.\nSi estende sul quartiere Q. XIII Aurelio.\nGeografia fisica.\nTerritorio.\nLa zona urbanistica confina:"}
{"id": "1356921", "revid": "155634", "url": "https://it.wikipedia.org/wiki?curid=1356921", "title": "Casalotti di Boccea", "text": "Casalotti di Boccea \u00e8 la zona urbanistica 18E del Municipio Roma XIII di Roma Capitale. Si estende sulla zona Z. XLVIII Casalotti.\nGeografia fisica.\nTerritorio.\nLa zona confina:"}
{"id": "1356929", "revid": "1983214", "url": "https://it.wikipedia.org/wiki?curid=1356929", "title": "Felnac", "text": "Felnac (fino al 1924 \"Mih\u0103ile\u015fti\") \u00e8 un comune della Romania di abitanti, ubicato nel distretto di Arad, nella regione storica del Banato.\nIl comune \u00e8 formato dall'unione di 2 villaggi: C\u0103lug\u0103reni e Felnac.\nFelnac appare per la prima volta in un documento del 1330.\nNel territorio esisteva in passato un castello del XIV secolo, andato distrutto una prima volta e successivamente ricostruito attorno al 1500, per essere definitivamente demolito nel 1699. I principali monumenti rimangono attualmente due chiese, una ortodossa romena ed una ortodossa serba."}
{"id": "1356931", "revid": "84184", "url": "https://it.wikipedia.org/wiki?curid=1356931", "title": "Adami", "text": ""}
{"id": "1356932", "revid": "174925", "url": "https://it.wikipedia.org/wiki?curid=1356932", "title": "Timothy O' Sullivan", "text": ""}
{"id": "1356935", "revid": "834", "url": "https://it.wikipedia.org/wiki?curid=1356935", "title": "Rsc", "text": ""}
{"id": "1356937", "revid": "1833487", "url": "https://it.wikipedia.org/wiki?curid=1356937", "title": "Labrus viridis", "text": "Labrus viridis, conosciuto comunemente come tordo marvizzo, tordo d'alga o tordo verde, \u00e8 un pesce d'acqua salata del genere \"Labrus\", appartenente alla famiglia Labridae.\nDistribuzione e habitat.\nQuesto pesce \u00e8 comune nell'intero mar Mediterraneo, nel mar Nero occidentale ed in una ristretta porzione dell'Oceano Atlantico tra la Galizia ed il Marocco.\nFondali rocciosi ricchi di vegetazione e praterie di \"Posidonia oceanica\", raramente oltre i 10\u201315 m di profondit\u00e0 (eccezionalmente fino a 45).\nDescrizione.\nIl corpo \u00e8 pi\u00f9 allungato che nelle specie di \"Symphodus\" ed abbastanza fusiforme, labbra carnose ma meno che negli altri \"Labrus\" racchiudenti denti ben visibili anche a bocca chiusa, il profilo della testa non \u00e8 arcuato. Pinna dorsale unica e lunga, la parte iniziale ha raggi spinosi poco pungenti, pinna caudale arrotondata, pinne pettorali grandi.\nIl colore \u00e8 di solito verde vivo con una fascia bianca laterale nei giovani (questa livrea pu\u00f2 essere assunta anche da altri giovani labridi come \"Labrus merula\"), gli adulti possono essere verdastri o rossastri con macchiette bianche sulle squame.\nRaggiunge i 50\u00a0cm di lunghezza.\nAlimentazione.\nSi ciba di invertebrati marini.\nRiproduzione.\nErmafrodito proterogino, nasce femmina e dopo qualche anno diventa maschio. Si riproduce tra febbraio e giugno.\nPesca.\nSi cattura con lenze e reti da posta \nle sue carni vengono consumate in zuppa."}
{"id": "1356938", "revid": "29244", "url": "https://it.wikipedia.org/wiki?curid=1356938", "title": "Tordo marvizzo", "text": ""}
{"id": "1356940", "revid": "1305772", "url": "https://it.wikipedia.org/wiki?curid=1356940", "title": "Tordo verde", "text": "Il nome italiano tordo verde pu\u00f2 essere impiegato per due specie di pesci ossei marini della famiglia Labridae entrambi presenti nel mar Mediterraneo:"}
{"id": "1356941", "revid": "29244", "url": "https://it.wikipedia.org/wiki?curid=1356941", "title": "Labrus prasostictes", "text": ""}
{"id": "1356944", "revid": "123814203", "url": "https://it.wikipedia.org/wiki?curid=1356944", "title": "Casa Caracciolo", "text": "La Casa Caracciolo \u00e8 un palazzo sito in Villa Santa Maria, in provincia di Chieti, compreso tra Scesa Caracciolo, Corso Umberto I, Via del Supportico e Piazza San Nicola di Bari. Il palazzo si compone della struttura storica, di un palazzo minore annesso, considerato l'edificio dove dal '500 si formarono i cuochi, e da una cappella religiosa costruita dentro il palazzo-museo.\nStruttura.\nLa Casa Caracciolo \u00e8 in stile romanico-rurale abruzzese (in pietra locale). Consta di una cappella interna a navata unica rettangolare costruita nel XVII secolo. Il resto era utilizzato dalla famiglia Caracciolo in epoca feudale ad uso abitativo con tanto di giardino.\nL'ingresso della cappella \u00e8 in Scesa Caracciolo, mentre l'ingresso per l'area abitativa \u00e8 in Via del Supportico. Quest'ultimo immette in un piazzale interno a mo' di cortile a cielo aperto ove si diramano i vari accessi ai luoghi interni. La zona adibita ad abitazione \u00e8 a pi\u00f9 piani, mentre la cappella \u00e8 a piano unico.\nSul lato giardino si possono ammirare i resti del mastio originario posto a difesa del nucleo originario del paese (l'odierno centro storico). Tra il Corso Umberto I e la Via del Supportico vi era una porta. Il palazzo fungeva anche da controllo del traffico diretto al paese e dal paese verso fuori.\nPresso l'ingresso della cappella vi \u00e8 il Monumento a San Francesco Caracciolo, una statua in bronzo poggiante su un basamento in marmo a forma di parallelepipedo, con, sui lati, degli altorilievi istorianti i fatti salienti della vita monastica del santo, opera di un certo Vismara.\nStoria.\nIl palazzo era utilizzato in epoca feudale dai Caracciolo come castello a titolo principesco (i Caracciolo furono feudatari di Villa Santa Maria e del suo contado, un certo Ferrante Caracciolo tenne la vicina Monteferrante, da cui il paese prese il nome, Giulio Caracciolo, fratello di San Francesco Caracciolo, fond\u00f2 e tenne in feudo la vicina Giuliopoli) ed era sito in un'importante zona strategica per le vie di comunicazione: era collegata con Napoli, zona d'origine della famiglia Caracciolo, sia con i feudi vicini, tra cui Montebello, Montelapiano e Pennadomo.\nLa casa ha dato i natali a San Francesco Caracciolo (1563-1608). San Francesco Caracciolo, curando i lebbrosi nel lazzaretto di Villa Santa Maria si prese la lebbra. Appena si accorse della malattia si rifugi\u00f2 in una stanzetta adiacente alla cappella, e, tramite un'apertura presso la cappella stessa, poteva assistere alla messa. Il santo fece voto che, se fosse guarito dal male, si sarebbe fatto frate.\nCos\u00ec fece.\nIl Santo, amante della caccia e cacciatore lui stesso, faceva cucinare nel cortile dai cacciatori al suo seguito la cacciagione ottenuta dalle battuta di caccia, fu cos\u00ec che nacque col tempo la scuola dei cuochi che \u00e8 sita in Via Roma, 500 metri poco oltre questa casa, in direzione Montelapiano-Montebello sul Sangro. La stanzina ove fece la quarantena il santo \u00e8 ammirabile dalla rampa sinistra di accesso alla cappella. All'interno della stanzina vi \u00e8 una statua dipinta del santo in atteggiamento di preghiera.\nLa zona abitativa dei Caracciolo \u00e8 suddivisa fra l'asilo delle suore Francescane Missionarie di Ges\u00f9 Bambino che gestiscono la cappella, mentre il resto \u00e8 utilizzato come uso abitativo civile. Nel cortile si tengono manifestazioni culturali [lettura di poesie di artisti del luogo (in dialetto abruzzese e/o villese) e canti di musiche popolari abruzzesi, cui ha partecipato Edda Dell'Orso] a cura del GAP (Gruppo di Animazione Parrocchiale)."}
{"id": "1356946", "revid": "1573940", "url": "https://it.wikipedia.org/wiki?curid=1356946", "title": "Labrus", "text": "Il genere Labrus comprende 4 specie di pesci d'acqua salata appartenenti alla famiglia Labridae, conosciuti comunemente come labri.\nDistribuzione e habitat.\nLe specie appartenenti a questo genere sono diffuse nell'Oceano Atlantico orientale tra le acque norvegesi ed islandesi a nord e quelle senegalesi a sud. L'areale del genere comprende anche il mar Mediterraneo dove alcune specie sono molto comuni ed il mar Nero.\nSono legati ai fondi duri e sono specialmente comuni nelle zone ricche di alghe o di Fanerogame marine. In Mediterraneo sono frequentissimi nelle praterie di Posidonia oceanica.\nDescrizione.\nQuesti pesci si riconoscono dagli altri labridi europei soprattutto per le dimensioni, assai maggiori, per i colori meno vivaci e per le labbra carnose molto sviluppate da cui il nome generico."}
{"id": "1356951", "revid": "327773", "url": "https://it.wikipedia.org/wiki?curid=1356951", "title": "Variazione clinale", "text": "In biologia la variazione clinale, cline o variazione geografica \u00e8 la graduale variazione, nell'ambito di una medesima specie, di una o pi\u00f9 caratteristiche morfologiche (fenotipo) all'interno di una data area geografica. \nIl concetto \u00e8 stato introdotto per la prima volta da Julian Sorell Huxley gi\u00e0 nel 1938. La variazione clinale, conseguentemente al fatto che agisce su di un'unica specie, prevede che gli esemplari pi\u00f9 estremi della popolazione soggetta alla variazione continuino a risultare interfertili.&lt;br&gt; Il termine \u00e8 poi stato largamente utilizzato a partire dagli anni sessanta nell'ambito della genetica umana a partire da alcuni lavori dell'antropologo Loring Brace. Brace introdusse nell'analisi del concetto di cline, espressioni del genotipo non visibili esteriormente, come per esempio i gruppi sanguigni. Con l'evoluzione delle tecniche molecolari il tutto si \u00e8 poi ampliato, contribuendo alla progressiva scomparsa, in campo zoologico, del concetto di razza, relegandolo al solo campo zootecnico. Un largo pool genico inoltre, contribuisce ad un'ampia variabilit\u00e0 nell'espressione genica (diversit\u00e0 genetica) di una popolazione soggetta a variazione clinale.\nEsempi di variazioni clinali note sono:"}
{"id": "1356953", "revid": "767487", "url": "https://it.wikipedia.org/wiki?curid=1356953", "title": "Eternia (rapper)", "text": "Nata ad Ottawa, in Ontario, ha realizzato e pubblicato il suo primo album discografico, \"It's Called Life\", nel 2005. Di seguito ha ottenuto una nomination come \"Rap Recording of the Year\" ai Juno Award. Si \u00e8 esibita nel Van's Warped Tour, cos\u00ec come al festival \"South by Southwest\" ad Austin ed al \"North by Northeast\" a Toronto.\nIl fratello di Kaya \u00e8 un musicista di industrial. conosciuto col nome di Ad\u00b7ver\u00b7sary."}
{"id": "1356958", "revid": "1573940", "url": "https://it.wikipedia.org/wiki?curid=1356958", "title": "Plagiotremus rhinorhynchos", "text": "Plagiotremus rhinorhynchos () \u00e8 un piccolo pesce d'acqua salata appartenente alla famiglia Blenniidae.\nDistribuzione e habitat.\nQuesto pesce \u00e8 diffuso nel Mar Rosso e nell'Indo-Pacifico, associato alle barriere coralline e alle lagune degli atolli. Una volta diffuso alle Hawaii, oggi rimpiazzato da una specie simile.\nDescrizione.\nIl corpo \u00e8 allungato, siluriforme, la testa presenta occhi grandi e bocca rivolta verso il basso. La pinna dorsale \u00e8 lunga: inizia poco dopo la testa e termina al peduncolo caudale. L'anale \u00e8 pi\u00f9 corta. Le pettorali sono ovaloidi, le ventrali sottili. La livrea giovanile \u00e8 simile a quella del pesce pulitore \"Labroides dimidiatus\", nera e azzurra. Gli adulti presentano invece una colorazione di fondo variabile, dal giallo, al rosso, al bruno fino al nero, interrotta lungo i fianchi da due linee verticali blu-azzurre (talvolta bianche) orlate di nero, che partono dal muso, attraverso l'occhio e terminano al peduncolo caudale. Il ventre \u00e8 biancastro, le pinne seguono la colorazione di fondo.\nAlcuni studi hanno confermato che questa specie pu\u00f2 scurire o schiarire la livrea a seconda della situazione: se \u00e8 in cerca di prede, tende ad assumere un colorazione simile a quella dei labridi pulitori, mentre assume colori pi\u00f9 mimetici quando si nasconde tra le rocce o tra banchi di pesci in attesa di una preda.\nRiproduzione.\nLa fecondazione \u00e8 esterna: le uova sono abissali e adesive.\nAlimentazione.\nQuesta specie sfrutta la somiglianza ad alcuni labridi pulitori per procurarsi il cibo: si avvicina ad altri pesci (anche molto grossi) imitando nei colori e nei movimenti i pulitori, riuscendo cos\u00ec strappare scaglie, pelle e muco ai malcapitati."}
{"id": "1356959", "revid": "767487", "url": "https://it.wikipedia.org/wiki?curid=1356959", "title": "Questo pazzo, pazzo mondo della canzone", "text": "Questo pazzo, pazzo mondo della canzone \u00e8 un film del 1965 diretto da Bruno Corbucci e Giovanni Grimaldi.\nFa parte del cosiddetto filone dei film \"musicarelli\".\nTrama.\nFilm ad episodi, che fanno da contorno alle esibizioni dei cantanti; gli attori recitano in due o pi\u00f9 episodi in parti diverse. Tra le varie storie: un siciliano si ritrova il cavallo dipinto di verde, protesta, ma quando scopre che l'autore e grande e grosso, smette di protestare ed anzi lo invita a dare la seconda mano; un ladro si introduce nottetempo in un'abitazione e cerca di far credere al padrone di casa che si tratta di un sogno; una donna scopre che il marito la tradisce con la cameriera e lo caccia via di casa, senza rinunciare per\u00f2 al lavoro della donna."}
{"id": "1356963", "revid": "1573940", "url": "https://it.wikipedia.org/wiki?curid=1356963", "title": "Labridae", "text": "La famiglia Labridae comprende 559 specie di pesci ossei marini appartenenti all'ordine Perciformes.\nDistribuzione e habitat.\nQuesta numerosa famiglia \u00e8 cosmopolita ma ha il massimo della sua diversit\u00e0 nelle acque tropicali dell'oceano Pacifico e dell'oceano Indiano. Ci\u00f2 nonostante sono presenti anche in acque temperate e fredde, in Europa si incontrano fino alla Norvegia settentrionale. Il mar Mediterraneo \u00e8 molto ricco di labridi ed ha anche un certo numero di specie endemiche.\nSono pesci strettamente costieri diffusi soprattutto nella piano infralitorale e, con poche specie, in quella circalitorale. Popolano soprattutto reef corallini e fondi duri in genere, spesso dove c'\u00e8 una certa copertura di alghe. Le specie appartenenti al genere \"Cymolutes\" e il pesce pettine per\u00f2 vivono su fondali sabbiosi.\nDescrizione.\nI labridi hanno un aspetto straordinariamente vario come forma, dimensioni e livrea. In generale hanno un vistoso paio di labbra carnose protrattili e molte specie hanno denti relativamente grandi, a forma di canini o incisivi. La pinna dorsale \u00e8 unica, formata da raggi spinosi nella prima parte. La pinna anale \u00e8 pi\u00f9 breve e porta solo pochi raggi spinosi. La pinna caudale non \u00e8 mai veramente biloba ma a bordo dritto o rotondo. Le scaglie spesso sono piuttosto grandi.\nLa colorazione di questi pesci \u00e8 di solito molto vivace ed estremamente variabile tra le specie, i sessi, le et\u00e0 e gli individui.\nLe dimensioni di questi pesci sono di solito molto modeste, molto spesso attorno ai 10\u00a0cm o meno, la specie pi\u00f9 grande \u00e8 l'indopacifico \"Cheilinus undulatus\" che pu\u00f2, seppur raramente, superare i due metri di lunghezza.\nBiologia.\nComportamento.\nSi tratta di specie pi\u00f9 o meno bentoniche o demersali, di solito diurne. La maggior parte delle specie nuota in piccoli banchi oppure \u00e8 solitaria.\nAlimentazione.\nSono pesci carnivori e predano soprattutto invertebrati bentonici, anche a guscio duro, che spezzano con in robusti denti di cui sono forniti.\nAlcune specie come \"Labroides dimidiatus\", tropicale, o \"Centrolabrus melanocercus\", mediterraneo, ripuliscono gli altri pesci dai parassiti.\nRiproduzione.\nMolti labridi hanno un complesso meccanismo di cambiamento di sesso: tutti gli individui nascono con una livrea primaria (che viene di solito reputata \"femminile\"), questi individui possono essere maschi o femmine. Le femmine in livrea primaria possono cambiare sesso ed assumere allora la livrea secondaria (\"maschile\"). Le uova possono essere pelagiche o deposte sul fondo.\nPesca.\nLe specie di piccola taglia non interessano se non i pescatori sportivi, quelle grandi possono avere una certa importanza economica. I piccoli labridi come i tordi, le donzelle e le donzelle pavonine sono alla base della preparazione di varie zuppe di pesce in tutti i paesi del Mediterraneo come il cacciucco di Livorno.\nAcquariofilia.\nSia i labridi d'acqua marina fredda che quelli tropicali si possono allevare in acquario. La famiglia Labridae offre un'ampia scelta di specie per l'acquario, sebbene nella maggior parte dei casi solo gli esemplari pi\u00f9 giovani si adattino alla vita in cattivit\u00e0. I labridi d'acquario sono attivi durante il giorno mentre di notte tendono a nascondersi sul fondo.\nTassonomia.\nIn questa famiglia sono riconosciuti 70 generi:"}
{"id": "1356964", "revid": "767487", "url": "https://it.wikipedia.org/wiki?curid=1356964", "title": "Rider\u00e0 (Cuore matto)", "text": "Rider\u00e0 (Cuore matto) \u00e8 un film del 1967 diretto da Bruno Corbucci.\nSi inserisce nel filone del cosiddetto musicarello, termine coniato negli anni '60, quando questo genere di cinematografia aveva il suo massimo successo e che si identificava con i film tratti da una canzone in voga in quel momento. Si costruiva una storia minima attorno al cantante che diventava anche protagonista della pellicola, per avere poi il pretesto di cantare e pubblicizzare le sue canzoni. I titoli di questi film avevano quasi sempre quelli delle canzoni di successo, come in questo caso.\nTrama.\nAntonio Moruzzo \u00e8 figlio di un macellaio con la passione per la musica e le belle ragazze. Il padre vorrebbe che studiasse ma lui, piuttosto, va in giro nei locali a cantare le sue canzoni."}
{"id": "1356965", "revid": "287204", "url": "https://it.wikipedia.org/wiki?curid=1356965", "title": "RTU", "text": ""}
{"id": "1356966", "revid": "1318658", "url": "https://it.wikipedia.org/wiki?curid=1356966", "title": "Luigi Moraldi", "text": "La vita professionale accademica.\nMoraldi si \u00e8 laureato in Teologia tomistica, Scienze bibliche, Lingue e Scienze orientali alla Pontificia Universit\u00e0 Gregoriana e ha poi ottenuto la specializzazione al Pontificio Istituto Biblico. Ha ricoperto l'incarico di professore universitario in Lingue semitiche comparate all'Universit\u00e0 degli Studi di Pavia.\nI Manoscritti di Qumran e di Nag Hamm\u00e2di.\nLe scoperte archeologiche delle grotte del mar Morto e quelle di Nag Hamm\u00e2di hanno contribuito, in modo decisivo, a rendere comprensibile l'identit\u00e0 storica del cristianesimo delle origini, che si connota come un movimento di dissenso e di critica interna rispetto alle strutture egemoni dell'ebraismo, con una tensione riformatrice e una carica universalizzante.\nL'altopiano di Qumran, nelle cui grotte sono stati rinvenuti i manoscritti, \u00e8 situato nei pressi del mar Morto, nell'area nord-orientale.\nLe grotte di Nag Hamm\u00e2di, invece, si trovano presso un'ansa del Nilo, non lontano dalla quale sorge il villaggio omonimo.A differenza dei testi di Qumran, che sono su rotoli di pelle e in lingua ebraica, i testi di Nag Hamm\u00e2di sono pi\u00f9 recenti, appartengono all'area \u201cneotestamentaria\u201d, e sono su pergamene e in lingua copta.\nSi tratta di testi di notevole valore filologico. Sempre a Qumran \u00e8 stata rinvenuta la pi\u00f9 antica versione esistente del libro della Genesi; a Nag Hamm\u00e2di, altri scritti (una scoperta straordinaria) quali i testi della Sophia, e un apocrifo, attribuito all'apostolo Giovanni.\nCome gi\u00e0 quelli di Ebla testimoniavano in modo evidente la continuit\u00e0 tra la tradizione assiro-babilonese e quella israeliana, questi ritrovamenti mettono in luce la persistenza di questi contenuti anche nell'opera di rinnovamento attuata dalla comunit\u00e0 di Qumran e dai seguaci di Ges\u00f9.\nDall'analisi dei testi di Qumran e di Nag Hamm\u00e2di, infatti, emergono caratteri essenziali per comprendere appieno i fondamenti delle religioni monoteistiche, e quindi della coscienza collettiva delle culture di origine mediterranea e, per estensione, dell'intera umanit\u00e0.\nL'ermeneutica della Gnosi.\nLe scoperte di Qumran e Nag Hamm\u00e2di completano il senso ed il significato delle conquiste archeologiche del XX secolo sulla conoscenza del passato, imprimendo il segno dei tempi.\nLa diretta concatenazione tra la filosofia greca e il pensiero della gnosi, tra l'orfismo e le ascendenze egizie e mesopotamiche (assire e sumere) risultano ampiamente dimostrate dagli scavi di Ebla, di Ur. Qumran e Nag Hamm\u00e2di costituiscono l'ultimo tassello, il punto di svolta e la partenza per una nuova era dell'umanit\u00e0.\nL'accorta opera del professore Moraldi, sempre rigoroso e severo nell'interpretazione, non dissimula tuttavia i risultati fondamentali che derivano da questi testi, idonei a dare luogo ad un cambiamento epocale di mentalit\u00e0.\nRicostruendo le vicende dei ritrovamenti, dando notizia del ruolo avuto dall'Istituto Jung di Zurigo, entrando nelle pieghe sottili dell'interpretazione esegetica ed ermeneutica, l'opera di Moraldi lascia scorgere tra le righe che \u00e8 possibile aumentare la comprensione della propria coscienza aumentando la comprensione della Bibbia, e che questo pu\u00f2 avvenire restituendo il valore metafisico delle attivit\u00e0 di studio e di lavoro, elementi in cui si sostanziano i compiti principali per chi cerca una dimensione spirituale della propria esistenza.\nLe edizioni critiche di apocrifi e apocalissi, pergamene e rotoli e innumerevoli documenti che Luigi Moraldi ha tradotto,\ninterpretato e fatto conoscere al pubblico di lingua italiana, ripercorrono il complesso, intricato e sterminato sistema di\nramificazioni dell'Antico e del Nuovo Testamento, dando luogo ad un'immensa opera prodotta silenziosamente e senza clamori che prefigura la possibilit\u00e0 di un Israele aperto e universale.\nAntichit\u00e0 Giudaiche, Esseni e Terapeuti.\nL'ultima grande opera realizzata da Luigi Moraldi \u00e8 stata l'edizione critica delle \"Antichit\u00e0 Giudaiche\" di Giuseppe Flavio.\nQuest'opera rappresenta il compimento della sua personale parabola, perch\u00e9 \u00e8 da qui che era partito il grande sogno di un giovane studente: affrontare la\nleggendaria edizione dell'opera di Giuseppe Flavio redatta da Benedictus Niese, sette volumi in tedesco, monumentali e ineguagliabili. Proprio in quest'opera, pi\u00f9 chiaramente che in ogni altra, sono leggibili a chiare lettere gli argomenti in base ai quali la nozione di popolo eletto appare messa in crisi e criticata per il suo tendere a comporre una casta chiusa e genealogicamente determinata, cui si contrappone il movimento di riforma esseno, che vede il popolo eletto come l'insieme dei giusti che osservano le leggi eterne della Torah: ed \u00e8 qui che trovano il punto di unione l'Antico ed il Nuovo Testamento e cos\u00ec con il Corano.\nDopo aver concluso l'opera su Giuseppe Flavio (pubblicata nel 1998), l'infaticabile professore Moraldi stava lavorando ad un'altra impresa, relativa alla ricostruzione dei documenti e degli atti inerenti a una figura storica su cui c'\u00e8 ancora bisogno di gran luce. Si tratta di Simon Bar Kokheba, l'uomo che fu l'ultimo Maestro di Giustizia della Comunit\u00e0 di Damasco (nome con cui si identifica la setta degli esseni o, secondo il termine greco, terapeuti. Si tratta di un argomento estremamente controverso, in cui solo pochi sapienti possono addentrarsi.\nLe opere di Luigi Moraldi abituano il lettore a camminare sugli abissi della logica con totale naturalezza.\nL'uomo, l'opera.\nIl nome di Luigi Moraldi \u00e8 in realt\u00e0 ancora oggi non di larga notoriet\u00e0 se non nell'ambiente degli specialisti, nel quale trova il riconoscimento di una chiara fama internazionale, legato soprattutto al lavoro di esegesi e traduzione di alcuni manoscritti di area semitica ritrovati in seguito agli scavi archeologici svolti a Qumran e a Nag Hamm\u00e2di. \nQuesti manoscritti - dei quali a Luigi Moraldi si deve la pi\u00f9 notevole edizione critica esistente in lingua italiana - costituiscono documenti di fondamentale importanza, che mettono in luce caratteristiche decisive per l'approfondimento della comprensione dei fondamenti delle culture monoteistiche.\nSi tratta di una svolta che ha un impatto decisivo sull'evoluzione della coscienza collettiva delle culture di origine mediterranea e, per estensione, dato il grado di diffusione della Bibbia (Antico e Nuovo Testamento) e del Corano, va riferito all'intera umanit\u00e0.\nLuigi Moraldi \u00e8 stato uomo di grandi qualit\u00e0 morali e di esigentissimo rigore scientifico. Anche quando ha avuto la\npercezione che in questi manoscritti aleggiava lo spirito di qualcosa destinato a cambiare la percezione della realt\u00e0 del\nmondo, ha sempre invitato a raffreddare gli entusiasmi, a respingere le approssimazioni.\nPer queste ragioni, non poteva accontentarsi di offrire soltanto due opere che in s\u00e9 hanno valore eccelso (\"Manoscritti di Qumran\" e \"Testi Gnostici\", entrambe incluse nella raccolta Classici delle Religioni Utet), ma ha lavorato in modo concentrico, con metodo razionale e con infaticabile sistematicit\u00e0 alla definizione dell'obiettivo.\nL'obiettivo \u00e8 sempre stato uno solo: comprendere la Bibbia. Tutte le sue opere costituiscono infatti una impressionante collezione di testi della tradizione biblica, investigando con meticolosa attenzione e con eccellente precisione epistemologica scritti canonici ed extracanonici del contesto biblico, con la profonda intuizione che il tornare alla luce di quei manoscritti sia un chiaro segno dei tempi."}
{"id": "1356967", "revid": "599013", "url": "https://it.wikipedia.org/wiki?curid=1356967", "title": "Adrian Moorhouse", "text": "Specializzato nella rana ha vinto la medaglia d'oro nei 100\u00a0m rana ai Giochi olimpici di Seoul 1988.\nNel 1999 \u00e8 diventato uno dei Membri dell'International Swimming Hall of Fame."}
{"id": "1356968", "revid": "3732", "url": "https://it.wikipedia.org/wiki?curid=1356968", "title": "Tommaso Garzoni", "text": "Biografia.\nEntra giovanissimo, all'et\u00e0 di diciassette anni (1566), nell'Ordine dei Canonici Lateranensi, i religiosi che reggevano la Basilica di Santa Maria in Porto a Ravenna. In quell'occasione assume il nome di \"Tommaso\" (o secondo altra lezione \"Tomaso\").\nStudia diritto a Ferrara, poi logica a Siena.\nCon prodigiosa facolt\u00e0 inventiva, scrive negli ultimi sei anni della sua breve esistenza tutte le opere - di taglio bizzarramente enciclopedico - che lo renderanno celebre: \"Il Teatro dei vari e diversi cervelli mondani\"; \"La piazza universale di tutte le professioni del mondo\"; \"Le vite delle donne illustri della Sacra Scrittura\"; \"L'hospidale de pazzi incurabili\"; \"La sinagoga de gl'ignoranti\"; \"Il mirabile cornucopia consolatorio\"; \"L'homo astratto\". E, postuma, \"Il serraglio degli stupori del mondo\".\nL'eclettica opera di Garzoni conobbe un vasto successo europeo (numerose furono le traduzioni e ristampe), al punto da consacrarlo tra gli autori italiani di maggior voga del tardo Cinquecento. Oggi, dopo un lungo oblio, Garzoni viene nuovamente scoperto e analizzato dalla critica.\nFu il primo a descrivere il termine democrazia, con riferimento al contesto coevo, nella lingua italiana. \n\u00c8 stato anche il primo a scrivere un catalogo biografico completo delle donne nella Bibbia (\"Le vite delle donne illustri della Sacra Scrittura\"), soggetto che Boccaccio (\"De mulieribus claris\") e Lucrezia Tornabuoni (\"Storie sacre\") avevano solo incidentalmente toccato nelle loro opere.\nNel 1589 si concluse a soli 40 anni la sua vita: la morte precoce interruppe la sua intensa produzione letteraria. \nDella sua scomparsa l'unico documento biografico per 24 anni fu la lapide sepolcrale dettata in latino classico, com'era in uso al tempo, dal fratello Bartolomeo e fatta esporre nella chiesa di San Francesco di Bagnacavallo. \nOpere.\nTitoli originali:"}
{"id": "1356970", "revid": "1048993", "url": "https://it.wikipedia.org/wiki?curid=1356970", "title": "Marinai in coperta", "text": "Marinai in coperta \u00e8 un film italiano del 1967 diretto da Bruno Corbucci.\nTrama.\nAntonio non ha voglia n\u00e9 bisogno di lavorare essendo di famiglia ricca: il suo sogno \u00e8 quello di diventare un cantante di successo, ma \u00e8 in et\u00e0 di leva militare e gli arriva la chiamata alle armi nella Marina Militare.\nDurante il servizio militare fa amicizia con Lucio, anch'egli di ricca famiglia, e con Ferruccio, che spera di vincere la causa sull'eredit\u00e0 di sua moglie, con cui sarebbe stato sposato soltanto per pochi istanti.\nFerruccio perde la causa, ma trova l'amore; Lucio compra un bar oltre a fidanzarsi con una ragazza di Porto Venere; Antonio prende il nome d'arte di Tony Raimondi e riesce a firmare un importante contratto con una casa discografica e ad apparire in televisione.\nLuoghi delle riprese.\nLe riprese esterne sono state svolte a La Spezia, Porto Venere e sull'incrociatore lanciamissili Doria ormeggiata al Varignano."}
{"id": "1356973", "revid": "57342", "url": "https://it.wikipedia.org/wiki?curid=1356973", "title": "Robert Cailliau", "text": "Insieme a Tim Berners-Lee \u00e8 il co-inventore del World Wide Web.\nBiografia.\nNel 1958 si trasfer\u00ec con i suoi genitori ad Anversa. Studi\u00f2 all'Universit\u00e0 di Gand e si laure\u00f2 nel 1969 in Ingegneria elettrica e meccanica. Ha anche un master in \"Computer Science\", conferito nel 1971 dalla Universit\u00e0 del Michigan.\nNel dicembre 1974 inizi\u00f2 a lavorare al CERN, occupandosi del sistema di controllo dell'acceleratore delle particelle. Nell'aprile 1987 lasci\u00f2 il sistema di controllo dell'acceleratore per dedicarsi, sempre al CERN, alla divisione \"Elaborazioni Dati\", diventando capogruppo dei Sistemi Informatici. Nel 1989, indipendentemente da Tim Berners-Lee, propose un sistema di ipertesti per accedere pi\u00f9 velocemente alla documentazione del CERN e nel 1990 inizi\u00f2 a interessarsi al progetto dello sviluppo del World Wide Web (WWW), assieme a Berners-Lee. Nacque cos\u00ec una delle invenzioni pi\u00f9 importanti dell'informatica: il Web (da non confondersi con Internet)."}
{"id": "1356979", "revid": "1573940", "url": "https://it.wikipedia.org/wiki?curid=1356979", "title": "Stiltia isabella", "text": "La pernice di mare australiana (Stiltia isabella ) \u00e8 un uccello della famiglia Glareolidae. \u00c8 l'unica specie del genere Stiltia.\nDescrizione.\nQuesto animale ha le zampe lunghe e le ali eccezionalmente lunghe. Ha la livrea color cannella sul dorso e nocciola chiaro con una macchia pi\u00f9 scura sul ventre. Il becco, leggermente ricurvo, ha la base rossa e la punta scura.\nBiologia.\nLa pernice di mare australiana corre rapidamente per catturare insetti a terra ma si nutre persino in volo, talvolta formando stormi che cacciano a quote rilevanti.\nDistribuzione e habitat.\nQuesta pernice di mare \u00e8 endemica dell'Australia. Vive anche in Indonesia, Papua Nuova Guinea, Malaysia e su Christmas Island."}
{"id": "1356982", "revid": "117934332", "url": "https://it.wikipedia.org/wiki?curid=1356982", "title": "Stig Strand", "text": "Originario di T\u00e4rnaby, lo stesso paesino dal quale proveniva Ingemar Stenmark, rivaleggi\u00f2 agli inizi degli anni ottanta nella specialit\u00e0 in cui eccelleva, lo slalom speciale, proprio con il suo compaesano, uno dei massimi esponenti dello sci alpino di ogni tempo. Pur non riuscendo ad ottenere risultati paragonabili a quelli di Stenmark, fu comunque in grado di conquistare due successi in Coppa del Mondo e nella stagione 1982-1983.\nBiografia.\nStrand ottenne il suo primo piazzamento di rilievo in Coppa del Mondo il 21 dicembre 1975 a Schladming, piazzandosi 9\u00ba in slalom speciale. Nella stessa stagione esord\u00ec ai Giochi olimpici invernali: a fu 12\u00ba sia nello slalom gigante, sia nello slalom speciale. Quattro anni dopo, ai XIII Giochi olimpici invernali di , si classific\u00f2 28\u00ba nello slalom gigante e non complet\u00f2 lo slalom speciale.\nNella stagione 1981-1982 si piazz\u00f2 al 2\u00ba posto nella classifica di slalom speciale di Coppa Europa, mentre nella stagione successiva in Coppa del Mondo raggiunse l'apice della carriera: conquist\u00f2 in slalom speciale tutti i suoi sei podi (il primo il 14 dicembre a Courmayeur, 2\u00ba) e i suoi due successi (il 21 dicembre sull'impegnativo Canalone Miramonti di Madonna di Campiglio e il 20 marzo a Furano, suo ultimo podio) e a fine stagione risult\u00f2 vincitore della Coppa del Mondo di slalom speciale a pari merito con Ingemar Stenmark.\nSi conged\u00f2 dalle competizioni in occasione dello slalom speciale dei XIV Giochi olimpici invernali di , nel quale si classific\u00f2 al 9\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1356989", "revid": "729019", "url": "https://it.wikipedia.org/wiki?curid=1356989", "title": "Stazione di Caserta", "text": "La stazione di Caserta \u00e8 la stazione ferroviaria dell'omonimo capoluogo di provincia, nonch\u00e9 una delle pi\u00f9 importanti della Campania. Si trova all'incrocio delle linee ferroviarie Roma-Napoli (via Cassino) e Napoli-Foggia.\nStoria.\nLa stazione di Caserta \u00e8 stata inaugurata il 20 dicembre 1843: fu costruita proprio di fronte alla Reggia per permettere ai sovrani di raggiungerla pi\u00f9 facilmente. Fin dall'inizio ha avuto un ruolo fondamentale nei trasporti sia locali che nazionali, sia per quanto riguarda il traffico passeggeri che quello merci: venne infatti anche costruito un raccordo (oggi inutilizzato) che si collegava direttamente alla zona industriale di Caserta. La stazione fu completamente distrutta dal bombardamento americano del 16 settembre 1943. La costruzione del nuovo fabbricato viaggiatori fu completata nel 1950.\n si sono svolti importanti lavori di ammodernamento che hanno portato alla soppressione di un passaggio a livello che passava proprio sulle banchine della stazione mediante l'apertura di un sottopassaggio.\nStrutture e impianti.\nIl fabbricato viaggiatori attuale ha un aspetto moderno, su due livelli, ricco di finestre, con un'ampia entrata: vi sono ospitati diversi servizi, tutti in ampi locali, quali biglietteria, bar e sede Polfer.\nLa stazione non dispone attualmente del servizio di deposito bagagli.\nAll'interno si contano 6 binari passanti per il servizio viaggiatori, di cui 1 riservato al servizio di metropolitana leggera, muniti di banchine, pensiline e sottopassaggio.\nLa stazione dispone anche di un fabbricato merci, servito da diversi binari tronchi, anche se tale servizio non viene pi\u00f9 effettuato.\n\u00c8 presente una rimessa locomotive.\nMovimento.\nIl movimento passeggeri \u00e8 di circa 5.400.000 l'anno, costituito sia da pendolari, soprattutto lavoratori e studenti, che da turisti.\nNella stazione di Caserta fermano tutti i treni. Inoltre la stazione \u00e8 anche capolinea di molti treni regionali per Napoli, Benevento e Piedimonte Matese. A partire dal 2009 la stazione \u00e8 collegata col passante ferroviario di Napoli tramite la nuova relazione Napoli Gianturco-Doppio Bivio Cassino-Napoli Traccia che permette l'instradamento di treni effettuati con TAF che prestano servizio sulla nuova relazione regionale Napoli Campi Flegrei - Caserta.\nServizi.\nLa stazione, i cui spazi commerciali erano gestiti dalla societ\u00e0 CentoStazioni, dispone di:"}
{"id": "1356990", "revid": "298229", "url": "https://it.wikipedia.org/wiki?curid=1356990", "title": "Campionati del mondo di atletica leggera indoor 2003", "text": "I Campionati del mondo di atletica leggera indoor 2003 (9\u00aa edizione) si sono svolti alla National Indoor Arena di Birmingham, nel Regno Unito, dal 14 al 16 marzo."}
{"id": "1356991", "revid": "1924342", "url": "https://it.wikipedia.org/wiki?curid=1356991", "title": "Drake (rapper)", "text": "Nato da padre afroamericano e madre canadese, divenne inizialmente famoso nei primi anni 2000 per avere interpretato un ruolo da attore nella serie televisiva \"\". Nel 2006 decise di intraprendere la carriera da rapper e cantante, pubblicando il suo primo mixtape, \"Room for Improvement\", seguito da altri due progetti, \"Comeback Season\" e \"So Far Gone\", che lo aiutarono a farsi notare nella scena hip hop, tanto da riuscire, nel 2009, a firmare un contratto discografico con l'etichetta Young Money, fondata dal rapper Lil Wayne.\nNel 2010 pubblic\u00f2 il suo primo album in studio, \"Thank Me Later\", che debutt\u00f2 in prima posizione nella Billboard 200 e venne presto certificato disco di platino dalla RIAA. Le sue due successive pubblicazioni, \"Take Care\" e \"Nothing Was the Same\", vennero rilasciati rispettivamente nel 2011 e nel 2013. Nel 2015 pubblic\u00f2 due mixtape, \"If You're Reading This It's Too Late\" e \"What a Time to Be Alive\", di cui il secondo in collaborazione con Future, entrambi fortemente influenzati da produzioni e sonorit\u00e0 trap. Il suo quarto album in studio, \"Views\", influenzato dal genere dancehall, gli fece battere molti record, restando al primo posto nella Billboard 200 per dieci settimane di seguito, diventando il primo album pubblicato da un artista maschile a farlo, dieci anni dopo l'ultima volta. Il secondo singolo del progetto, \"One Dance\", raggiunse la prima posizione delle classifiche di moltissimi Paesi nel mondo; nel 2016 Drake rimase contemporaneamente al primo posto sia della Billboard Hot 100, sia della Billboard 200, per otto settimane. Il primo singolo estratto da \"Views\", \"Hotline Bling\", ottenne il premio per la miglior canzone rap ai Grammy Awards. Nel 2017 rilasci\u00f2 la compilation \"More Life\", definita dall'artista come una \"playlist\". Nel 2018 i singoli \"God's Plan\", estratto dall'EP \"Scary Hours\", e \"Nice for What\", estratto dal suo quinto album \"Scorpion\", gli consentirono di stabilire nuovamente altri record: il primo debutt\u00f2 in cima alla Billboard Hot 100 e vi rimase per undici settimane di seguito, venendo poi rimpiazzato proprio dal secondo, che debutt\u00f2 direttamente in prima posizione, rendendo Drake uno dei pochissimi artisti nella storia ad avere due singoli consecutivi al primo posto in classifica. Nel 2021 ha pubblicato il sesto album \"Certified Lover Boy\", che ha debuttato primo in diversi Paesi: \u00e8 stato inoltre capace di piazzare contemporaneamente nove canzoni all'interno della top ten della Hot 100 statunitense, facendo del rapper il primo artista nella storia a compiere quest'impresa e sorpassando i Beatles che nel 1964 monopolizzarono l'intera top five.\nDrake detiene svariati record delle classifiche \"Billboard\": \u00e8 detentore del record per il maggior numero di canzoni di un artista solista comparse in classifica (154), il maggior numero di canzoni presenti contemporaneamente in una settimana nella Billboard Hot 100 (24), il maggior tempo di presenza nella classifica con almeno una canzone (431 settimane) e il maggior numero di canzoni debuttate nella Hot 100 in una settimana (21). \u00c8 uno dei rapper di maggiore successo degli ultimi vent'anni, avendo venduto circa 86 milioni di unit\u00e0 a livello mondiale. Nel 2021 \u00e8 stato premiato da \"Billboard\" come artista del decennio 2010-2020. \u00c8 inoltre proprietario di un'etichetta discografica, OVO Sound, fondata nel 2012.\nBiografia.\nAubrey Drake Graham \u00e8 nato a Toronto, Ontario nell'ottobre del 1986, da padre afroamericano nato a Memphis, Tennessee, e madre canadese. Il padre \u00e8 musicista mentre la famiglia della madre \u00e8 coinvolta nell'arte. Graham ha frequentato il Forest Hill Collegiate Institute e ha iniziato a recitare alle scuole superiori dopo essere stato suggerito a un agente.\nGraham ha interpretato il ruolo di Jimmy Brooks, lo studente ferito in una sparatoria a scuola, portandolo ad assumere il primo ruolo con disabilit\u00e0 fisiche nella serie \"Degrassi: The Next Generation\" a partire dal 2001. Ha poi partecipato al film \"Charlie Bartlett\", assieme a Anton Yelchin e Robert Downey Jr., distribuito sul mercato del Nord America il 1\u00ba febbraio 2008.\nOltre a fare l'attore, il rapper e il cantautore, Drake \u00e8 anche un produttore, che produce musica sotto lo pseudonimo \"Champagne Papi\".\n\u00c8 il nipote del bassista Larry Graham.\nAppassionato di basket e calcio, \u00e8 tifoso dei Toronto Raptors e del Chelsea.\nCarriera.\nI primi mixtape (2006 - 2009).\nCome cantante Drake ha pubblicato, nel febbraio del 2006, il suo primo mixtape indipendente, \"Room for Improvement\", sotto il suo pseudonimo \"Drake\". Le tracce vennero prodotte da Frank Dukes e 40, storici produttori di Graham. Di questo progetto vennero vendute oltre seimila copie. Inoltre Graham fond\u00f2 in questo periodo la sua etichetta indipendente chiamata \"All Things Fresh\", poi rinominata October's Very Own. Essa \u00e8 stata per\u00f2 fondata ufficialmente solo nel 2012.\nNel 2007 pubblic\u00f2 il suo secondo mixtape auto-prodotto, \"Comeback Season\", girando il video del suo singolo di debutto \"Replacement Girl\"\nassieme al cantante R&amp;B Trey Songz, collaborando a sua volta con un cameo al video del singolo di Trey Songz, \"Wonder Woman\"; nessuno dei due precedenti lavori ebbe per\u00f2 successo quanto il suo ultimo mixtape indipendente, \"So Far Gone\", che include il mentore di Drake, Lil Wayne, e alcuni membri della Young Money, etichetta in cui entr\u00f2 a fare parte dal 2009. Nello stesso anno pubblic\u00f2 il singolo \"Best I Ever Had\", con il quale riscosse un ottimo successo anche a livello mondiale.\nLavorando ai suoi mixtape Drake collabor\u00f2 anche con Robin Thicke e Little Brother. Drake in quel periodo, inoltre, scrisse canzoni per Jazz Cartier, Bishop Brigante, Keshia Chante e Dr. Dre. Nel 2009 ha collaborato a varie canzoni degli altri membri della Young Money (Lil Wayne, Birdman, Nicki Minaj &amp; co.) fra le quali \"Money to Blow\" e \"Bed Rock\".\n\"Thank Me Later\" (2010).\nDrake progett\u00f2 di pubblicare il suo primo album gi\u00e0 nel 2008, ma la data di pubblicazione venne spostata prima al 1\u00ba marzo 2010, poi al 25 maggio 2010 e infine, su decisione di Young Money e Universal Motown, al 15 giugno 2010. Nella prima settimana \"Thank Me Later\" vendette 447.000 copie e debutt\u00f2 al primo posto nella Billboard 200. L'album contiene collaborazioni con importanti rapper come Kanye West, Jay-Z e Lil Wayne.\nIl 9 marzo 2010 usc\u00ec il primo singolo, \"Over\", che fu ben criticato e raggiunse il 14\u00ba posto nella Billiboard Hot 100. \"Find Your Love\" usc\u00ec come secondo singolo ufficiale il 9 maggio 2010 e divenne il brano dell'album di maggior successo.\nNel 2010 ha, inoltre, partecipato con il supergruppo \"Young Artists For Haiti\" alla realizzazione della cover di \"Wavin' Flag\" del canadese K'naan, per raccogliere fondi da devolvere alla popolazione di Haiti colpita dal terremoto. Nello stesso anno ha collaborato con la cantante Rihanna per il suo singolo \"What's My Name?\" e con il rapper Rick Ross e Chrisette Michele per il singolo \"Aston Martin Music\".\n\"Take Care\" (2011 - 2012).\nIl 21 ottobre 2011 pubblica su YouTube il video di \"Headlines\", singolo che anticipa l'uscita dell'album.\nIl 15 novembre 2011 \u00e8 stato pubblicato il suo secondo album intitolato \"Take Care\", che vede la collaborazione, tra gli altri, di Stevie Wonder, Kendrick Lamar, The Weeknd, Nicki Minaj, Lil Wayne e Rihanna. Tra il 2011 e il 2012 vengono pubblicati i video dei singoli \"The Motto\" e \"HYFR (Hell Ya Fucking Right)\", in collaborazione con Lil Wayne, e di \"Take Care\", in collaborazione con Rihanna. Nello stesso periodo ha poi duettato con la cantante R&amp;B statunitense Mary J. Blige in Mr. Wrong, secondo singolo estratto dal suo album \"My Life II... The Journey Continues (Act 1)\". \"Take Care\" venne ben recepito dalla critica, e fu cos\u00ec apprezzato da vincere ai Grammy Awards 2013 il premio per il miglior album rap. Nel 2016 l'album \u00e8 stato certificato quattro volte disco di platino dalla RIAA.\n\"Nothing Was The Same\" (2013 - 2014).\nIl 24 settembre 2013 Drake pubblica il suo terzo album in studio intitolato \"Nothing Was the Same\", nominato ai Grammy Awards come migliore album rap. Ha debuttato alla posizione numero uno in Canada, Danimarca, Australia, Regno Unito e anche in cima alla Billboard 200 statunitense, con 658.000 copie vendute nella sua prima settimana di rilascio. Anticipato dai singoli \"Started from the Bottom\" e \"Hold On, We're Going Home\", il disco vede i featuring, tra gli altri, di 2 Chainz, Big Sean, Jay Z e Jhen\u00e9 Aiko. Il 28 dicembre 2013 collabora con Soulja Boy sulla traccia \"We Made It\".\n\"If You're Reading This It's Too Late\" e la collaborazione con Future (2015).\nNel novembre del 2014, in un'intervista, il giocatore di basket dei Toronto Raptors DeMar DeRozan ha affermato che Drake avesse intenzione di rilasciare un mixtape nel gennaio 2015. Nel febbraio 2015 rilascia un videoclip intitolato \"Jungle\" in cui sono presenti due snippet che anticipano due canzoni inedite, \"Know Yourself\" e \"Jungle\" , che saranno presenti nel mixtape.\nIl 13 febbraio 2015 a sorpresa pubblica \"If You're Reading This It's Too Late\" e tutte le canzoni presenti nel mixtape appaiono nella Hot 100 di Billboard. Il progetto, fortemente influenzato dalle sonorit\u00e0 trap e caratterizzato da uno stile meno pop rispetto ai lavori precedenti, ma generalmente ricevette recensioni negative con un calo di vendite rispetto ai precedenti lavori.\nIl 20 settembre 2015 pubblica il mixtape \"What a Time to Be Alive\" in collaborazione con il rapper Future.\n\"What a Time to Be Alive\" ha debuttato al numero uno sulla Billboard 200.\n\"Views\" e \"More Life\" (2016 - 2017).\nNel gennaio del 2016 viene pubblicato il singolo \"Work\", in cui Drake collabora con Rihanna per anticipare \"Anti\", l'ottavo album in studio della cantante barbadiana. Nello stesso mese Drake ha annunciato che il suo quarto album in studio sarebbe stato rilasciato in primavera, pubblicando nel frattempo il singolo promozionale \"Summer Sixteen\".\nIl 29 aprile 2016 Drake pubblica il suo quarto album in studio, \"Views\", che ospita due canzoni di largo successo, che gli permettono il successo oltreoceano; \"Hotline Bling\" e \"One Dance\". Il titolo dell'album era stato annunciato dal rapper nel luglio del 2014, con il nome di \"Views From The 6\", in onore della sua citt\u00e0 natale Toronto, ma \u00e8 stato successivamente abbreviato in \"Views\". L'album \u00e8 diventato il maggior successo commerciale di Drake, essendo rimasto in cima alla Billboard 200 per dieci settimane consecutive, e avendo occupato contemporaneamente la prima posizione sia nella Billboard Hot 100 che nella Billboard 200 per ben otto settimane. Ha inoltre ottenuto il doppio disco di platino negli Stati Uniti.\nIl 23 luglio Drake ha annunciato di essere gi\u00e0 al lavoro per un nuovo lavoro, previsto per l'inizio del 2017. A ottobre del 2016 pubblica tre singoli inediti, \"Two Birds, One Stone\", \"Sneakin\"' e \"Fake Love\", che hanno anticipato l'uscita del suo nuovo progetto discografico ufficiale, \"More Life\", definito dall'artista stesso come una \"playlist\". \u00c8 stato pubblicato il 18 marzo 2017 e il 28 marzo \u00e8 stato rilasciato il singolo \"Passionfruit\".\nIl 23 giugno 2017 pubblica il singolo inedito \"Signs\" in collaborazione con Louis Vuitton per promuovere la collezione primavera/estate 2018 del brand francese; lo stesso giorno viene rilasciato il singolo inedito \"No Complaints\" del giovane produttore Metro Boomin, che vede la partecipazione di Drake e Offset, membro dei Migos, gruppo trap statunitense. Il giorno dopo pubblica sul canale YouTube di OVO Sound il suo remix di \"Freak In You\", un brano di PartyNextDoor.\nIl dissing con Pusha T e \"Scorpion\" (2018 - 2019).\nIl 7 agosto 2017, al termine dell\"'OVO Fest 2017\", Drake ha annunciato di essere al lavoro per un nuovo album in studio, in uscita nel 2018; nel frattempo, alla fine del 2017, torna a collaborare con Lil Wayne per la realizzazione del brano \"Family Feud\", remix di una canzone di Jay-Z, presente nel mixtape \"Dedication 6: Reloaded\" del rapper di New Orleans. La canzone viene pubblicata il 29 dicembre su YouTube.\nIl 19 gennaio 2018 pubblica a sorpresa su tutte le piattaforne digitali un breve EP, \"Scary Hours\", che include due brani inediti, \"God's Plan\" e \"Diplomatic Immunity\"; grazie al primo, Drake riusc\u00ec a scalare le classifiche internazionali creando grande hype al progetto. Il videoclip ufficiale di \"God's Plan\" \u00e8 stato pubblicato su YouTube il 16 febbraio.\nIl 5 aprile, al concerto dei Majid Jordan a Toronto, annuncia di essere tornato nella citt\u00e0 canadese per terminare il suo quinto album in studio, pubblicando, il giorno seguente, il singolo \"Nice for What\", insieme al relativo videoclip, dove utilizza un sample di \"Ex Factor\" di Lauryn Hill. Qualche giorno dopo, precisamente il 16 aprile, pubblica su Instagram due post che annunciano l'uscita del suo quinto album in studio, \"Scorpion\".\nIl 26 maggio pubblica il secondo singolo estratto da \"Scorpion\", \"I'm Upset\", che ricevette critiche aspre e negative da fans e critici. Il videoclip ufficiale del brano \u00e8 stato pubblicato il 14 giugno su YouTube; lo stesso giorno, tramite un altro post su Instagram, Drake rivela la cover e la data d'uscita dell'album.\nSuccessivamente Drake pubblic\u00f2 un dissing contro Pusha T, intitolato \"Duppy Freestyle\", e la cosa costrinse Pusha T a rilasciare \"The Story of Adidon\", dove suscit\u00f2 estremo scalpore la cover che ritraeva il cantante in un vecchio spot pubblicitario parodizzare con cattivo gusto la schiavit\u00f9 nera americana, inoltre Pusha T rivel\u00f2 che il rapper stava tenendo segreto un figlio che aveva avuto con la pornostar e artista Sophie Brussaux. La cosa colp\u00ec fortemente i media e l'immagine pubblica del cantante, che decise di non rispondere al dissing e di ammettere le sue colpe nell'album in arrivo.\nIl 29 giugno pubblica il suo quinto lavoro ufficiale, \"Scorpion\", un doppio album di 25 tracce, suddiviso in due parti: \"A Side\" e \"B Side\". Vanta le collaborazioni di vari artisti, Jay Z e Michael Jackson tra tutti. Nell'ottobre 2018, collabora con Bad Bunny nel brano \"Mia\", in cui Drake canta in lingua spagnola. Nella notte tra il 14 e il 15 giugno pubblica un EP di due brani, \"The Best In The World Pack\", per celebrare la vittoria del titolo NBA da parte dei Toronto Raptors, squadra canadese supportata da Drake.\nNel 2019 torna nelle vette delle classifiche internazionali con \"No Guidance\", singolo che mise fine alla \"guerriglia\" tra lui e Chris Brown, con cui ha composto e collaborato nel brano, contenuto nell'album \"Indigo\" di quest'ultimo.\n\"Certified Lover Boy\" (2020 - presente).\nL\u20191 maggio 2020 Drake pubblica il mixtape \"Dark Lane Demo Tapes\". Il 14 agosto 2020, Drake pubblica il singolo \"Laugh Now Cry Later\" in collaborazione con Lil Durk per annunciare la pubblicazione dell'album \"Certified Lover Boy\". La data di uscita viene fissata al 3 settembre 2021, data trapelata durante un'interruzione su SportsCenter il 27 agosto 2021 in cui \u00e8 stato mostrato un cartello con scritto \"CLB SEPTEMBER 3\". Il 30 agosto 2021 conferma la data di uscita tramite un post su Instagram.\nStile e influenze musicali.\nDrake ha citato diversi artisti hip hop che hanno influenzato il suo stile e il suo modo di rappare, tra cui Kanye West, Jay Z e Lil Wayne; al contempo, ha confermato di essere stato influenzato da vari artisti R&amp;B, tra cui Aaliyah, e Chris Brown. Drake ha inoltre anche accreditato ad alcuni artisti dancehall il merito per avere influenzato il suo pi\u00f9 recente stile \"caraibico\", tra cui Vybz Kartel, definendolo poi come una delle sue pi\u00f9 grandi ispirazioni.\nDrake \u00e8 noto per la sua capacit\u00e0 tecnica e per le liriche egoiste, dove dimostra molto interesse nel trattare tematiche romantiche e malinconiche, in cui parla frequentemente del suo rapporto con le donne.\n\u00c8 inoltre riconosciuto per la sua versatilit\u00e0 e le sue capacit\u00e0 vocali, che gli permettono non solo di rappare su basi hip-hop ma anche di cantare su una base pi\u00f9 melodica, con sonorit\u00e0 pop, il tutto sempre accompagnato da una grande tecnica lirica. Alcune sue canzoni includono delle variazioni di pronuncia, per via delle influenze ricevute dalla sua multietnica citt\u00e0 d'origine, Toronto, e delle connessioni con i paesi caraibici, constatabili in frasi come \"ting\", \"touching road\", \"talkin\u2019 boasy\" and \"gwanin\u2019 wassy\". Vi sono anche influenze da parte della cultura medio-orientale; ha usato, infatti, per alcune sue canzoni, termini tipici della religione araba come \"mashallah\" e \"wallahi\", chiaro riferimento alla popolazione somala di Toronto.\nControversie.\nDrake \u00e8 stato coinvolto in \u201cbeef\u201d con Meek Mill, Tyga, Jay-Z, Ludacris, Chris Brown, Pusha T, Sean Combs, Common, Joe Budden e XXXTentacion. Molti ipotizzano una faida anche con il rapper Kendrick Lamar, con il quale aveva collaborato tre volte. La causa sarebbe \"Control\", canzone del 2013 di Big Sean con la presenza di Kendrick Lamar nella quale il rapper californiano attacca l'intera scena hip hop nazionale.\nAccuse di utilizzo di ghostwriter.\nPi\u00f9 volte il rapper \u00e8 stato reso noto a scandali che riguardavano i testi delle sue canzoni, poich\u00e9 numerosissimi artisti rivendicano con prove i testi dei maggiori successi del rapper. Il rapper comment\u00f2 il tutto affermando che la maggioranza di esse era solamente \"frutto di collaborazioni nascoste al grande pubblico\".\nThe Weeknd ammise di avere venduto met\u00e0 del suo album a Drake per il suo album \"Take Care\", a causa di una sua difficolt\u00e0 economica del tempo. Il cantante Iamsu! ha affermato di avere scritto varie canzoni dell'album \"Nothing Was the Same\", tra cui il singolo \"Worst Behavior\".\nKanye West ha ufficialmente dichiarato, con la conferma successiva di Drake, di avere scritto e prodotto interamente e segretamente il brano che gli diede un forte immaginario in patria, \"Find Your Love\", scritto come scarto dall'album di West divenuto classico, \"808s &amp; Heartbreak\".\nIl duo Majid Jordan ha affermato nel 2018 di avere completamente lavorato al singolo \"Hold On, We're Going Home\", successivamente vendendolo a Drake cedendo a lui anche i loro diritti d'autore, obbligati dalla casa discografica.\nIl produttore Supa Dups ha confermato nel 2018 di avere completamente lavorato ai singoli \"Too Good\", \"Controlla\" e \"Signs\", vendendo i diritti d'autore dei tre brani a Drake in cambio di cinque milioni di dollari, confermando il buon rapporto presente tra di loro"}
{"id": "1356992", "revid": "11214747", "url": "https://it.wikipedia.org/wiki?curid=1356992", "title": "Cuna croata", "text": ""}
{"id": "1356994", "revid": "175558", "url": "https://it.wikipedia.org/wiki?curid=1356994", "title": "Metilgliossal reduttasi (NADPH-dependent)", "text": ""}
{"id": "1356995", "revid": "729019", "url": "https://it.wikipedia.org/wiki?curid=1356995", "title": "John F.C. Fuller", "text": "Va ricordato anche come uno dei primi teorizzatori della guerra corazzata, per lo sviluppo dell'impiego del proiettore da ricerca notturna (nel suo uso bellico attivo).\nParziale bibliografia.\nFuller fu scrittore assai prolifico. Delle sue molteplici opere, rammenteremo quanto meno le seguenti."}
{"id": "1356997", "revid": "46291", "url": "https://it.wikipedia.org/wiki?curid=1356997", "title": "Stiltia", "text": ""}
{"id": "1356998", "revid": "1610933", "url": "https://it.wikipedia.org/wiki?curid=1356998", "title": "Pernice di mare australiana", "text": ""}
{"id": "1357000", "revid": "729019", "url": "https://it.wikipedia.org/wiki?curid=1357000", "title": "Glareola cinerea", "text": "La pernice di mare cenerina (Glareola cinerea, Fraser 1843) \u00e8 un uccello della famiglia Glareolidae.\nSistematica.\n\"Glareola cinerea\" ha due sottospecie:\nDistribuzione e habitat.\nQuesta pernice di mare vive in Africa occidentale, dal Mali a nord e la Guinea a est, fino all'Angola a sud."}
{"id": "1357001", "revid": "1610933", "url": "https://it.wikipedia.org/wiki?curid=1357001", "title": "Pernice di mare cenerina", "text": ""}
{"id": "1357005", "revid": "1305772", "url": "https://it.wikipedia.org/wiki?curid=1357005", "title": "Murfatlar", "text": "Murfatlar \u00e8 una citt\u00e0 della Romania di 10.855 abitanti, ubicata nel distretto di Costanza, nella regione storica della Dobrugia.\nSuddivisione amministrativa.\nLa localit\u00e0 si \u00e8 chiamata \"Basarabi\" dal 1980 al 2007; il 26 giugno 2007, la camera bassa del Parlamento della Romania, la Camera dei deputati, ha approvato una proposta per cambiare di nuovo il nome in \"Murfatlar\".\nMurfatlar \u00e8 un porto sul Canale Danubio-Mar Nero e sulle colline vicino alla citt\u00e0 sono state ritrovate delle caverne con iscrizioni preistoriche.\nMurfatlar \u00e8 anche il luogo di nascita del Presidente della Romania, Traian B\u0103sescu.\nIl villaggio di Siminoc (nome storico: \"Turc-Murfat\") viene amministrato dalla citt\u00e0 di Murfatlar. Il nome del villaggio viene dal fiore Helichrysum arenarium (\"siminoc\" in rumeno), che si trova abbondantemente nella zona."}
{"id": "1357009", "revid": "121378218", "url": "https://it.wikipedia.org/wiki?curid=1357009", "title": "Grandi Tascabili Economici Newton", "text": "Elenco delle uscite della serie Grandi Tascabili Economici della casa editrice Newton Compton."}
{"id": "1357011", "revid": "174925", "url": "https://it.wikipedia.org/wiki?curid=1357011", "title": "SVIMEZ", "text": ""}
{"id": "1357019", "revid": "287204", "url": "https://it.wikipedia.org/wiki?curid=1357019", "title": "Th\u00e9odore Cornut", "text": "Biografia.\nHa lavorato per il Sultano del Marocco Mohammed ben Abdallah.\nCornut inizialmente lavor\u00f2 come architetto di fortificazioni militari nel Rossiglione. Poi entr\u00f2 al servizio della Corona inglese, e partecip\u00f2 alla guerra dei Sette Anni. Pi\u00f9 tardi, quando si trasfer\u00ec a Gibilterra, fu invitato dal sultano del Marocco Mohammed ben Abdallah, che gli commission\u00f2 la progettazione della citt\u00e0 di Essaouira.\nCornut, utilizz\u00f2 come operai centinaia di schiavi francesi, che furono imprigionati dai marocchini nel corso di un assalto fallito nel 1765 contro la citt\u00e0 di Larache (spedizione di Larache). Costru\u00ec il muro di cinta di Essaouira simile a quelle di Saint-Malo, e organizz\u00f2 le vie del della Medina secondo un sistema a rete. Inoltre progett\u00f2 le mura della Kasbah (cittadella fortificata) e i quartieri reali di Essaouira.\nIl resto della Medina, (come le fortificazioni del porto) fu costruita in seguito alla sua partenza.\nSopraffatto dalla quantit\u00e0 di lavoro necessario per la progettazione e la costruzione della citt\u00e0, Cornut part\u00ec dopo un anno.\nArrivato in Francia, disegn\u00f2 la mappa di Essaouira con le costruzioni previste richieste dal Sultano."}
{"id": "1357022", "revid": "78273", "url": "https://it.wikipedia.org/wiki?curid=1357022", "title": "Dmitriy Volkov", "text": ""}
{"id": "1357023", "revid": "858648", "url": "https://it.wikipedia.org/wiki?curid=1357023", "title": "Marco Martani", "text": "Biografia.\n\u00c8 il fondatore, insieme a Fausto Brizzi, Lorenzo Mieli e Mario Gianani della societ\u00e0 di produzione cinematografica e televisiva \"Wildside\".\nHa avuto come sceneggiatore quattro nomination al David di Donatello come miglior sceneggiatore per i film \"Notte prima degli esami,\" \"Ex,\" \"La mafia uccide solo d'estate e\" \"In guerra per amore\" ed una nomination come miglior regista esordiente per \"Cemento armato\". Cemento Armato vince tra gli altri l\u2019International film festival di Braunschweig. Sempre come sceneggiatore ha vinto il Nastro d'argento per \"Ex\".\nLaureato in Lettere moderne alla Sapienza - Universit\u00e0 di Roma, ha iniziato la sua attivit\u00e0 giovanissimo, alla fine degli anni Ottanta, come critico cinematografico scrivendo per le riviste \"Cineforum\" e \"Sentieri selvaggi\". \nNel 1993 scrive e mette in scena la sua prima commedia teatrale. Dopo alcune sceneggiature per alcune serie TV, grazie al produttore Aurelio De Laurentiis scrive il suo primo film per il cinema, \"Tifosi\", per la regia di Neri Parenti. Il sodalizio con il regista toscano continua con successo per i nove film di Natale successivi con i quali si aggiudica nove Biglietti D'Oro consecutivi alle Giornate Professionali per i miglior incassi dell'anno.\nLa sua opera prima come regista, il noir metropolitano \"Cemento armato\", esce nel 2007 e vince il festival internazionale di Braunschweig ed il Miami film Festival. L'anno successivo scrive la sceneggiatura del film \"Oggi sposi\" per la regia di Luca Lucini.\nInsieme a Fausto Brizzi ha scritto i due \"Notte prima degli esami\", \"Ex\", \"Maschi contro femmine\", \"Femmine contro maschi\", \"Com'\u00e8 bello far l'amore,\" \"Pazze di me e Indovina chi viene a Natale?\", \"Forever Young\", \"Poveri ma ricchi\" e \"Poveri ma ricchissimi.\"\nNel 2011 ha scritto \"Un Natale per due\", film tv per Sky Cinema diretto da Giambattista Avellino, il pi\u00f9 grande successo di ascolti di una fiction originale prodotta da Sky di sempre . Nel 2012 ha replicato col successo di \"Un Natale con i fiocchi\" sempre diretto da Avellino con Alessandro Gassmann e Silvio Orlando.\nHa scritto \"La mafia uccide solo d'estate\", esordio alla regia di Pif. Il film ha avuto un successo unanime di pubblico e critica. Ha ottenuto 9 nomination ai David di Donatello tra cui miglior sceneggiatura e miglior film, ha vinto il premio del pubblico al 31\u00b0 Festival del Cinema di Torino., ha vinto il David di Donatello come miglior film d'esordio e il David Giovani e svariati festival italiani e internazionali. Marco Martani ha ottenuto il Globo d'oro per la sceneggiatura e il Nastro d'argento come miglior soggetto sempre per il film di Pif. \"La mafia uccide solo d'estate\" ha inoltre vinto il prestigioso EFA 2014, l'Oscar Europeo nella categoria miglior commedia dell'anno.\nHa poi sceneggiato \"Se Dio vuole\". Il film ha avuto un notevole successo di critica ed \u00e8 stata una delle commedie pi\u00f9 apprezzate del 2015 superando i 4 milioni di euro di incasso. Ha ottenuto due nomination ai David di Donatello come miglior regista esordiente e miglior attore protagonista vincendo quella del film d'esordio. Ha vinto il Nastro d'Argento quale miglior esordio e numerosi premi nazionali e internazionali.\nNel 2016, insieme a Pif, collabora alla sceneggiatura del suo ultimo film \"In guerra per amore\", e nel 2017 a quella di \"Questione di karma\".\nIl 5 marzo 2019 viene pubblicato il suo primo libro intitolato \"Come un padre\", un thriller noir edito da Dea Planeta. Il romanzo vince il prestigioso premio \"Mariano Romiti 2019\" come migliore opera prima.\nNel 2021 dirige il suo secondo film da regista \"La donna per me\", scritto con Eleonora Ceci e prodotto da Lucky Red."}
{"id": "1357025", "revid": "78273", "url": "https://it.wikipedia.org/wiki?curid=1357025", "title": "Dmitri Volkov", "text": ""}
{"id": "1357026", "revid": "834", "url": "https://it.wikipedia.org/wiki?curid=1357026", "title": "Ryu", "text": ""}
{"id": "1357031", "revid": "33689", "url": "https://it.wikipedia.org/wiki?curid=1357031", "title": "Belecthor I", "text": ""}
{"id": "1357032", "revid": "838137", "url": "https://it.wikipedia.org/wiki?curid=1357032", "title": "Rugby a 15 nel 1970", "text": "Celebrazioni.\nNel 1970 si assistette ad un festeggiamento anticipato per il centenario della Rugby Football Union.\nSi disput\u00f2 infatti un incontro celebrativo tra una selezione anglo-gallese e una irlandese-scozzese.\nLa nazionale italiana.\nL'Italia conquista il terzo posto nella Coppa Europa grazie alla vittoria a Praga.\nSi reca addirittura tre volte in Tour: la prima volta a marzo in Polonia (match non ufficiali), poi a maggio in Madagascar ed infine per due match contro club inglesi.\nI Barbarians.\nInfine il tradizionale incontro del Boxing Day a Leicester"}
{"id": "1357034", "revid": "226458", "url": "https://it.wikipedia.org/wiki?curid=1357034", "title": "Lucio Scarano", "text": "Studi\u00f2 all'Universit\u00e0 di Bologna, and\u00f2 poi a Padova e a Venezia. Nel 1583 il Senato della Serenissima lo chiam\u00f2 alla cattedra di filosofia lasciata da Aldo Manuzio il Giovane.\nMolto apprezzato dai contemporanei, fu tra i fondatori dell'Accademia Veneziana (21 giugno 1593) con Giambattista Leoni veneziano, Vincenzo Giliani romano, Pompeo Limpio da Bari, Giovanni Contarini veneziano, Teodoro Angelucci da Belforte, Fabio Paolini udinese, Guido Casoni da Serravalle e Giampaolo Gallucci da Sal\u00f2.\nScrisse il trattato \"Scenophylax\" (Venezia 1601), nel quale tratta della convenienza di restituire alla tragedia e alla commedia la lingua latina."}
{"id": "1357039", "revid": "124437585", "url": "https://it.wikipedia.org/wiki?curid=1357039", "title": "Claire Redfield", "text": "Claire Redfield (\u30af\u30ec\u30a2\u30fb\u30ec\u30c3\u30c9\u30d5\u30a3\u30fc\u30eb\u30c9\"Kurea Reddof\u012brudo\") \u00e8 un personaggio immaginario e una dei protagonisti della serie di videogiochi \"Resident Evil\" della Capcom. \u00c8 un personaggio giocabile in \"Resident Evil 2\", ', ' e \"\".\nCaratteristiche.\nClaire Redfield \u00e8 la sorella minore di Chris Redfield, unico parente prossimo conosciuto, ed \u00e8 una studentessa universitaria che lascia gli studi per mettersi sulle tracce del fratello scomparso che in seguito alle sue varie vicissitudini diventa un'attivista contro le armi biologiche. Pur non avendo conseguito un addestramento in particolare, Claire sa usare molto bene le armi da fuoco e da taglio.\nClaire appare come una ragazza tranquilla, altruista e determinata. \u00c8 molto legata al fratello e alle persone a lei vicine, e si mostra spesso disposta a tutto per esse.\nClaire \u00e8 descritta come una donna alta un metro e sessantanove centimetri, dal peso di cinquantaquattro chili. Ha la carnagione media, gli occhi azzurri e i capelli castani..\nClaire ama le motociclette, la musica grunge e la cioccolata calda, questo viene specificato nel libro Codice Veronica di S.D. Perry.\nBiografia.\nClaire Redfield nasce nel 1979, in una localit\u00e0 imprecisata degli Stati Uniti. Non ci sono molte informazioni sulla sua vita, al di fuori del fatto che lascia l'universit\u00e0 per andare a Raccoon City, in cerca di notizie del fratello Chris, con il quale ha perso i contatti..\n\"Resident Evil 2\".\nPer sua sfortuna, il 29 settembre 1998 Claire giunge nella placida cittadina di Raccoon City proprio mentre in questa, si propaga, da ormai un paio di giorni, una epidemia sconosciuta. Non passa molto tempo prima la ragazza si accorga che qualcosa non va. Insieme ad un neo poliziotto, Leon Scott Kennedy, anch'egli giunto da un'altra citt\u00e0, Claire inizia una battaglia per la sopravvivenza.\nNonostante la gravit\u00e0 della situazione, Claire \u00e8 pi\u00f9 che determinata a ritrovare il fratello e quindi andare fino in fondo nella vicenda, e affiancata da Leon, si reca al dipartimento di polizia centrale, dove Trova alcune informazioni sulle recenti attivit\u00e0 di Chris. Si imbatter\u00e0 in Brian Irons, il sinistro direttore del dipartimento, che si limita a dargli risposte insensate, per poi rivelarle agghiaccianti notizie sulla Umbrella Corporation (il caso al quale Chris stava lavorando), ed infine nella piccola Sherry Birkin, figlia di due scienziati al soldo della compagnia, coinvolti in un giro di armi biologiche.\nClaire prosegue le sue ricerche e scopre un passaggio che conduce, attraverso le fogne, dal dipartimento ad un laboratorio sotterraneo, nel quale la Umbrella svolge in segreto degli esperimenti. Scopre, dagli appunti del Dr. William Birkin, l'esistenza di alcune tossine virulente sintetiche da lui create, il virus G e il virus T quest'ultimo in collaborazione con Wesker. La dispersione di quest'ultimo ha poi provocato la propagazione dell'epidemia nella citt\u00e0, dalla quale \u00e8 sempre pi\u00f9 difficile fuggire.\nClaire, Leon e Sherry affrettano dunque il passo ma sono ostacolati dal padre di Sherry: il Dr. Birkin che, tramutatosi ormai in un mostro irrazionale dopo essersi autoiniettato virus G, ha infettato la stessa Sherry. La battaglia \u00e8 estenuante ma alla fine riescono ad abbattere la creatura, ad ottenere il vaccino per Sherry e tramite una ferrovia che funge da uscita di emergenza fuggono dallo stabilimento. Raggiunto il confine della citt\u00e0 il trio si imbatte nella polizia militare, che per ordine dello Stato ha imposto la quarantena a tutto il perimetro di Raccoon City.\nDopo accertamenti medici Claire viene rilasciata e prosegue le ricerche del fratello, senza perdere comunque i contatti con Leon, che diventa poi un agente governativo. Della piccola Sherry si perdono misteriosamente le tracce.\nA tre mesi di distanza dall'evento che sar\u00e0 poi conosciuto come \"La tragedia di Raccoon City\", Claire si dirige in Francia, dove Chris \u00e8 stato poco dopo aver lasciato Raccoon City. Ma arrivata a Parigi, la giovane viene rintracciata e catturata dalla Umbrella nel tentativo di sabotare un impianto di ricerca appartenente all'organizzazione, e successivamente deportata in un centro di reclusione a Rockfort Island, un fittizio atollo situato nei pressi del Sud America.\nAlcune ore dopo la sua cattura, Claire viene liberata dal suo carceriere, Rodrigo Juan Raval, che gravemente ferito, le d\u00e0 l'opportunit\u00e0 di fuggire. Ma uscita dalla prigione, Claire si rende conto ben presto delle motivazioni del gesto di Rodrigo: in seguito ad un attacco da parte di misteriose forze armate, nell'isola (come a Raccoon City) si \u00e8 propagato il T Virus, contaminando ogni forma di vita. Incontra Steve Burnside, un ragazzo che come lei \u00e8 deportato nell'isola ed uniscono le proprie forze per fuggire.\nMa ad ostacolare i giovani, oltre alle creature che infestano l'isola, c'\u00e8 Alfred Ashford, il comandante delle armate dell'isola e uno dei dirigenti della Umbrella che, essendo convinto che Claire sia la responsabile dell'attacco alla sua isola, \u00e8 fermamente intenzionato ad eliminarla insieme al ragazzo. Fra trappole mortali ed abomini genetici, i due raggiungono un hangar dove tentano la fuga con un jet. Sfortunatamente per loro la meta del jet viene elettronicamente modificata da Alfred che la imposta in direzione del circolo polare antartico, dove si trova un altro stabilimento di propriet\u00e0 della multinazionale.\nAl loro risveglio, Claire e Steve capiscono di non essere nella meta da loro designata e si dividono per trovare una via di fuga. Si imbattono nel cosiddetto Nosferatu, una creatura cieca in grado di espellere vapori acidi dal torace. Poco dopo aver neutralizzato il Nosferatu (che in realt\u00e0 \u00e8 ci\u00f2 che rimane di Alexander Ashford, il padre di Alfred, trasformatosi in un mostro a causa di un virus sintetico), i due arrivano in un deposito dove trovano un potenziale mezzo per abbandonare lo stabilimento, ma vengono raggiunti da Alfred che dopo un breve scontro a fuoco viene mortalmente ferito da Steve e precipita in un crepaccio. Claire e Steve si affrettano e montano a bordo di un gatto delle nevi, ma anche questa volta il loro tentativo di fuga fallisce a causa di un attacco da parte di una misteriosa creatura.\nNel frattempo, Chris raggiunge Rockfort Island grazie a una email inviata da Leon, che lo informava della cattura di Claire, e dopo un breve incontro/scontro con il suo ex capo Albert Wesker, Chris viene a conoscenza dell'attuale posizione della sorella, e la raggiunge in Antartide.\nClaire si risveglia intrappolata da una ragnatela ed in evidente stato confusionario. Ma Chris la raggiunge in tempo, la libera e la cura dal veleno che la stava progressivamente paralizzando. I fratelli sono presto raggiunti da Wesker e da Alexia Ashford, la presunta defunta sorella gemella di Alfred, risvegliatasi da un sonno criogenico durato quindici anni, che adirata per la morte del fratello, \u00e8 ora in cerca di vendetta. La situazione precipita velocemente, Claire viene nuovamente divisa dal fratello a causa del collasso di una rampa di scale che collegava i due piani dell'edificio nel quale si trovano ed \u00e8 quindi costretta a trovare una via alternativa per raggiungere Chris, che deve lottare contro Alexia, trasformatasi in una creatura dal sangue incendiario.\nNel suo cammino, Claire ritrova Steve, che a causa di un virus iniettatogli da Alexia (lo stesso che aveva iniettato al padre, e a s\u00e9 stessa), si trasforma in un mostro e l'attacca, ma Steve riprende per un attimo coscienza e non la uccide. Essendo il suo organismo troppo debole per la rapida alterazione genetica subita, il ragazzo muore poco dopo aver confessato i suoi sentimenti per lei. In quel momento arriva Chris, che cerca di liberarla dall'area in cui Claire \u00e8 imprigionata, ma la porta che li divide non si apre, in quanto ha una chiusura elettronica progettata per evitare la fuga di bio-armi. Claire passa al fratello un modulo di istruzione per il sistema di sicurezza dello stabile, grazie al quale Chris riesce a liberarla.\nGiunti in un'area per attivare il sistema di autodistruzione dello stabile, i fratelli sono raggiunti da Alexia, che subendo un'altra trasformazione (una sorta di \"donna-formica\"), li attacca. Chris ordina a Claire di andare verso l'hangar, e dopo aver sconfitto definitivamente l'ultima rimasta della stirpe degli Ashford, la raggiunge. Si imbattono nuovamente in Wesker, che cerca di ucciderli, ma astutamente, Chris lo mette fuori combattimento, obbligandolo cos\u00ec alla fuga. Salgono a bordo di un velivolo militare ed abbandonano il luogo, mentre questo viene ridotto in macerie da una piccola esplosione atomica.\nNel 2005 Claire, che \u00e8 diventata una attivista di \"TerraSave\", una associazione in lotta contro lo sviluppo e l'impiego delle armi batteriologiche, si reca all'aeroporto di Harvardville (una citt\u00e0 immaginaria degli U.S.A.) dove ha un appuntamento con una famiglia che lei assiste. Sembra una normalissima giornata ma tutto cambia quando un passeggero che accusava dei malori attacca una guardia, che sembra soccombere al morso. Ma la guardia si rialza e attacca a sua volta un'altra guardia. I passeggeri vanno in panico e la situazione degenera vertiginosamente fino a quando non viene imposta una quarantena in tutto l'aeroporto, Claire capisce immediatamente cosa \u00e8 accaduto...\nLe autorit\u00e0 locali e dello Stato inviano dei Marine per prendere dei provvedimenti. Tra gli agenti governativi c'\u00e8 anche Leon, inviato sul luogo per la competenza acquisita in questo genere di situazioni. Nel frattempo Claire, che scopre il coinvolgimento della compagnia farmaceutica WilPharma con il contagio dell'aeroporto, si mette insieme al senatore Davis e il Dr. Frederic Downing (dipendenti della compagnia rimasti intrappolati nell'aeroporto) in cerca del vaccino. Scoprir\u00e0 che \u00e8 proprio Downing colui che ha diffuso il T-Virus nell'aeroporto ed ha sviluppato il G-Virus nella Wilpharma. Downing intendeva vendere i Virus sul mercato nero. Per fortuna verr\u00e0 arrestato da Leon e da Angela Miller membro dell'SRT(Service Rescue Tactis) prima che possa farlo grazie a Claire che svela a Leon che dietro a tutto c'era Downing.\nNel 2011 mentre al quartiere generale della TerraSave stanno dando una festa, Claire e Moira Burton (figlia di Barry Burton) vengono rapite da un gruppo sconosciuto e si ritrovano prigioniere dentro delle celle, le ragazze hanno al polso uno strano braccialetto, che non solo \u00e8 difficile da togliere, ma funge anche da trasmettitore. Scopriranno di essere in un'isola sperduta dove sono usate come cavie per un esperimento e dovranno trovare il modo di fuggire.\nNel 2020 viene confermata la presenza di Claire assieme a Leon S. Kennedy in una miniserie animata anime in CGI, in uscita su Netflix nel 2021, intitolata \"Resident Evil: Infinite Darkness\".\nAccoglienza.\nRetrospettivamente, la rivista \"Famits\u016b\" ha classificato Claire come la quattordicesima eroina pi\u00f9 famosa dei videogiochi degli anni '90."}
{"id": "1357042", "revid": "1272592", "url": "https://it.wikipedia.org/wiki?curid=1357042", "title": "Giovanni Maria Moricino", "text": "Biografia.\nFiglio di Gianfrancesco e di Teodora Taccone, sorella del poeta latino Nicola. \nSi dedic\u00f2 sin da giovane agli studi di scienze e letteratura, guadagnandosi la stima e l'ammirazione dei letterati del suo tempo.\nLa tragica fine dell'unico figlio, il sedicenne Francesco (m. 1571), caduto da un albero di gelso moro, gli provoc\u00f2 un dolore immenso che lo accompagn\u00f2 per tutta la vit\u00e0, in parte confortato da un'incrollabile fede in Dio. In quella funesta occasione compose anche l'epitaffio in latino che fece iscrivere nel sepolcro fatto realizzare nella chiesa dei francescani di Brindisi in una cappella in stile barocco dedicata a San Francesco.\nNel 1595, alla morte del vescovo brindisino Ayardi, era il medico personale dell'alto prelato e per questo sub\u00ec un processo, risoltosi poi favorevolmente, di sospetto avvelenamento. Tutto ci\u00f2 non gli fu di alcun danno al prestigio, poich\u00e9 fu successivamente anche eletto sindaco della sua citt\u00e0 (1605-1606) e insegn\u00f2 l'arte medica a Monopoli e Mesagne con grande profitto.\nGrazie ad un ampio lavoro di erudizione (la sua ricchissima biblioteca, dispersa dopo la sua morte, era nota a Brindisi) e con l'aiuto degli estratti dei Regesti della Regia Camera di Napoli fornitigli dall'amico e concittadino Ferrante Fornari, scrisse una storia di Brindisi (\"Dell'antiquit\u00e0 e vicissitudini della citt\u00e0 di Brindisi e della di lei origine sino al 1604\"); il manoscritto fu in seguito utilizzato dal carmelitano Andrea Della Monaca per la sua \"Memoria historica della citt\u00e0 di Brindisi\" (Lecce 1674), che il Pedio ha dimostrato essere in massima parte opera di plagio letterario.\nAlla morte, avvenuta a Brindisi nel settembre del 1628, anche i suoi resti furono collocati nella cappella di San Francesco dove aveva dato degna sepoltura al figlio."}
{"id": "1357044", "revid": "39884", "url": "https://it.wikipedia.org/wiki?curid=1357044", "title": "Dmitrij Arkad'evi\u010d Volkov", "text": "Specializzato nella rana ha vinto la medaglia d'oro nei 100\u00a0m rana alle Olimpiadi di Seoul 1988.\n\u00c8 diventato uno dei Membri dell'International Swimming Hall of Fame."}
{"id": "1357045", "revid": "287204", "url": "https://it.wikipedia.org/wiki?curid=1357045", "title": "Vamos a matar companeros", "text": ""}
{"id": "1357046", "revid": "729019", "url": "https://it.wikipedia.org/wiki?curid=1357046", "title": "Tour della Nazionale di rugby a 15 della Nuova Zelanda 1970", "text": "Quello del 1970 fu uno dei \"tour\" pi\u00f9 lunghi degli \"All Blacks\".\nIniziato in Australia con due incontri senza valenza di \"test-match\" (in uno dei quali il manager della squadra chiese alla federazione dell'Australia Occidentale di poter impiegare un suo giocatore, Jamie Hendrie, per rimpiazzare il mediano di mischia Sid Going che, per motivi religiosi, non giocava la domenica), ebbe il suo culmine in Africa australe con quattro \"test\" contro gli \"Springbok\".\nI neozelandesi tornarono in Sudafrica dopo 10 anni presentando in squadra anche elementi di etnia M\u0101ori. La federazione neozelandese aveva rifiutato qualsiasi altro tour fin quando i giocatori neozelandesi di tutte le provenienze non ebbero ricevuto lo status di bianchi onorari, consentendo loro di partecipare al tour rispettando le leggi dell'apartheid.\nLa serie fu vinta per 3 incontri a 1 dagli \"Springbok\".\nIl sistema di punteggio dell'epoca prevedeva 3 punti per la meta e altrettanti per punizione, drop e calcio da mark, mentre la trasformazione valeva 2 punti."}
{"id": "1357055", "revid": "1442080", "url": "https://it.wikipedia.org/wiki?curid=1357055", "title": "Monte Napoleone", "text": "Per Monte Napoleone si intende l'istituzione finanziaria incaricata di amministrare il debito pubblico ereditato dalla Repubblica Cisalpina ed accresciuto dalla Repubblica Italiana che poi diventer\u00e0 il Regno d'Italia.\nL'art. 125 della costituzione di Lione del 26 gennaio 1802, all'art.125, stabiliva che: \u201ctutti i debiti e crediti delle diverse provincie, le quali in oggi forman parte della Repubblica, appartengono alla nazione\u201d.\nIl pagamento del debito pubblico venne poi regolato dalla legge 21 marzo 1804 che stabil\u00ec che il pagamento del debito pubblico poteva avvenire:\nCon legge 20 maggio 1804, venne istituita una \"Amministrazione dei fondi del debito pubblico\" che con legge 17 luglio 1805 cambi\u00f2 il nome in \u201cMonte Napoleone\u201d (legge 17 luglio 1805).\nLo scopo del Monte Napoleone era di riunire in un solo organismo tutta la massa di titoli, obbligazioni, luoghi o cambiali, che gravavano sul nuovo regno d'Italia come eredit\u00e0 passiva dei precedenti regimi repubblicani e quello di procurare nuovi mezzi finanziari al regno.\nIl monte era affiancato, con contabilit\u00e0 separata, da una di cassa d'ammortizzazione, da una cassa di garanzia, prevista con la legge di finanza del 1810, e da una cassa speciale per le pensioni.\nAveva sede a Milano, nel Palazzo del Monte.\nDopo la restaurazione.\nIl ritorno degli austriaci a Milano non comport\u00f2 il disconoscimento totale dei debiti del Regno d'Italia.\nIl Congresso di Vienna aveva previsto la necessit\u00e0 di dare all'Istituto, noto sotto il nome di \"Monte Napoleone in Milano\", i mezzi di soddisfare i suoi creditori\u201d.\nApposite convenzioni regolarono la successione nel debito dei vari stati che avevano ereditato i territori prima del regno d'Italia (come Lombardia Austriaca, Stati pontifici, Regno di Sardegna, ducati di Modena e Parma) le convenzioni furono stilate tra il 1816 e il 1820.\nGi\u00e0 nel 1816 ci fu un pagamento della semestralit\u00e0 a favore dei soggetti \"nei quali concorressero le due qualit\u00e0 di sudditi e di aventi domicilio nello stato austriaco\".\nIl 15 agosto 1820 fu firmato \u201cl'Atto di riparto fra le sovranit\u00e0 interessate\u201d, cui seguirono le singole misure di riparto e liquidazione operate dalla commissione diplomatica, avente sede a Milano, nel palazzo del Monte.\nLa patente 27 agosto 1820 istitu\u00ec il Monte del Regno Lombardo-Veneto, che amministrava appunto la quota \"austriaca\" del vecchio debito del monte Napoleone..\nNel 1859 la Pace di Zurigo stabil\u00ec il trasferimento della quota afferente la Lombardia del debito del Monte lombardo-veneto al Regno di Sardegna, e la restante parte pass\u00f2 con il Veneto a seguito della pace di Vienna.\nIl destino del nome.\nLa via dove aveva sede il Monte Napoleone continu\u00f2 a essere nota con tale nome o, in forma semplificata, \"Montenapoleone\" ed \u00e8 diventata la via delle case di moda milanesi anche quando esse hanno assunto un ruolo importantissimo nell'economia mondiale."}
{"id": "1357068", "revid": "347132", "url": "https://it.wikipedia.org/wiki?curid=1357068", "title": "Bartolomeo Pignatelli", "text": "\u00c8 famoso per essere stato un acerrimo nemico di Manfredi di Sicilia e per essere stato criticato da Dante per aver negato la sepoltura al re scomunicato, dopo aver profanato la sua tomba:\nBiografia.\nApparteneva a famiglia della nobilt\u00e0 napoletana, ma dai documenti \u00e8 sempre chiamato \"de Brundisio\", non \u00e8 chiaro se perch\u00e9 nato a Brindisi dove la sua famiglia dovette essersi spostata, o perch\u00e9 cresciuto in quella citt\u00e0 pugliese presso l'arcivescovo Pietro Paparone.\nLa carriera ecclesiastica.\nDella sua formazione non sappiamo nulla, tuttavia \u00e8 da credere che studi\u00f2 a Napoli e che raggiunse una compiuta preparazione nell'ambito degli studi canonistici se nel novembre 1239 l'imperatore Federico II di Svevia lo nomin\u00f2 docente di Decretali proprio all'Universit\u00e0 di Napoli. Al Pignatelli era affidato espressamente il compito di studiare e insegnare le \"Decretales\" di Gregorio IX. L'attivit\u00e0 di studio sottendeva palesemente un'attivit\u00e0 interpretativa in qualche modo controllata dall'imperatore per il tramite del suo professore, del quale nel documento si sottolinea la \"fidelitas\".\nFu nominato arcivescovo da Innocenzo IV nel 1254 ed inviato alla diocesi di Amalfi (1254), e, successivamente, a quella di Cosenza (1254-66). Ader\u00ec nel frattempo convintamente al partito antisvevo, sostenuto da un \"odium theologicum\" nei confronti del re Manfredi: a Cosenza appoggi\u00f2 la rivolta di Pietro Ruffo contro Manfredi (1255), quindi, soffocata dal re svevo la rivolta calabrese, fu costretto a trovare rifugio presso la Santa Sede. Qui maturavano le condizioni politiche e diplomatiche per la cacciata degli svevi dall'Italia, mediante le alleanze che i papi in successione facevano con i re di Inghilterra e di Francia. Finalmente (1263-1264) papa Urbano IV invi\u00f2 il Pignatelli come \"legato pontificio\" a Windsor, a Vincennes e, finalmente, in Provenza per risolvere in maniera definitiva le possibilit\u00e0 dell'intervento armato di Carlo I d'Angi\u00f2 in Italia meridionale; tale evento era avversato da Beatrice di Provenza, consorte di Carlo, ma era anche necessario trovare consenziente il re d'Inghilterra e quello di Francia. Il Pignatelli seppe rimuovere ogni difficolt\u00e0 diplomatica con grande astuzia: ottenne che Edmondo d'Inghilterra \"il Gobbo\" rinunciasse ai diritti sul regno di Sicilia conferitigli da papa Alessandro IV, convinse Luigi IX di Francia a non intralciare le mire del fratello Carlo e riusc\u00ec a far concludere al Papa un trattato con Carlo d'Angi\u00f2, mediante il quale questi riconosceva alla Santa Sede l'alta sovranit\u00e0 sul regno siciliano, ne riceveva dal Pontefice l'investitura, rinunciava al possesso di Benevento e si obbligava a pagare alla Curia romana un tributo annuo di diecimila once d'oro.\nL'episodio dantesco.\nPassato il Regno di Sicilia nelle mani degli Angioini, il Pignatelli fu nominato arcivescovo di Messina (1266-72). In questa occasione si inserisce l'episodio storico per il quale \u00e8 maggiormente ricordato: \u00e8 lui infatti il dantesco \"pastor di Cosenza\" che, con il consenso del pontefice Clemente IV, profan\u00f2 il cadavere di Manfredi morto nella battaglia di Benevento (febbraio 1266); tornando da Roma per recarsi a Messina (settembre 1266), egli dissotterr\u00f2 il corpo di Manfredi dal tumulo di pietre sotto il quale i cavalieri francesi lo avevano sepolto nei pressi del ponte di Benevento per onorarne l'eroismo, bench\u00e9 fosse stato un nemico; quindi, trasportandolo a candele rovesciate e spente, come si faceva con gli scomunicati e gli eretici, ne disperse i resti al di fuori dei confini dello Stato della Chiesa, probabilmente presso il fiume Liri, che era detto \"Il Verde\".\nBartolomeo Pignatelli divenne poi consigliere particolare del re Carlo I d'Angi\u00f2 e nel 1269 ebbe in compenso dei suoi servigi la signoria di Caserta per la sua famiglia e l'iscrizione dei consanguinei nei seggi di Nido e Portanuova del Patriziato di Napoli..\nSi ignorano il luogo e la data della sua morte, presumibilmente avvenuta intorno al 1272."}
{"id": "1357069", "revid": "125715573", "url": "https://it.wikipedia.org/wiki?curid=1357069", "title": "Rec (film)", "text": "Rec (reso graficamente come [\u2022REC]) \u00e8 un film horror spagnolo del 2007 diretto da Jaume Balaguer\u00f3 e Paco Plaza.\nTrama.\nBarcellona. La giornalista \u00c1ngela Vidal e il suo cameraman Pablo producono un programma dal titolo \"Mentre tu dormi\", nel quale si dedicano a reportage su diversi argomenti; per l'ultima puntata si recano in una caserma dei vigili del fuoco per mostrare come essi vivono in una nottata di servizi. Quando suona l'allarme, \u00c1ngela e Pablo seguono due pompieri fin dentro il palazzo da dove \u00e8 partita la chiamata, dove nel frattempo sono giunti anche due poliziotti. Pompieri e poliziotti sono stati chiamati a causa delle grida di un'anziana signora, Conchita, per cui decidono di forzare la porta della sua abitazione. Nell'atrio dello stabile si sono riuniti diversi residenti: una coppia di anziani, Mari Carmen e la figlia Jennifer, C\u00e9sar, una famiglia giapponese e l'amministratore Guillem.\nQuando i pompieri e i due reporter entrano nell'appartamento trovano Conchita coperta di sangue, che con un urlo si lancia sul poliziotto Vicente mordendolo al collo; il gruppo scappa dall'appartamento e porta il ferito nell'atrio dell'edificio. Un veterinario si prende cura del poliziotto ferito, ma afferma che ha perso troppo sangue; subito dopo il pompiere \u00c1lex, rimasto nell'appartamento dell'anziana, viene da lei buttato gi\u00f9 dalle scale, rimanendo in condizioni gravi. Le autorit\u00e0 bloccano l'edificio e lo mettono in quarantena prima che chiunque possa uscirne, rivelando successivamente tramite megafono che il provvedimento \u00e8 stato preso per evitare la propagazione di uno strano virus proveniente dallo stabile. Cercando di ristabilire la calma tra quelli che sono nell'atrio, il pompiere Manu, il poliziotto Sergio, \u00c1ngela e Pablo tornano nell'appartamento ma vengono nuovamente attaccati dall'anziana, alla quale sparano tre colpi facendola accasciare a terra.\nLa frustrazione aumentano quando scoprono che tutte le uscite e finestre sono state chiuse, che l'unica risposta delle autorit\u00e0 \u00e8 quella di aspettare un ufficiale sanitario e di non tentare in alcun modo di uscire dall'edificio; sia i feriti che gli inquilini si rifugiano in un laboratorio tessile al pianterreno. \u00c1ngela e Pablo decidono di intervistare i residenti del vecchio palazzo per farsi raccontare i momenti precedenti all'incidente, in particolare scoprendo da Mari e Jennifer che il loro cane Max si era ammalato ed era stato portato dal veterinario.\nLeandro, l'ufficiale sanitario (vestito con una tuta protettiva) arriva e chiede di vedere i due feriti, vietando ad \u00c1ngela e Pablo di riprendere la procedura. Nonostante ci\u00f2, i due trovano una piccola apertura in una delle finestre e vedono Sergio, Leandro, Manu e Guillem ammanettare \u00c1lex e Vicente, e iniettargli un misterioso siero nelle vene; poco dopo questi si rialzano e attaccano Guillem, costringendo gli altri a scappare e a lasciarlo al suo destino. A questo punto, Leandro \u00e8 costretto a confessare che la sera prima le autorit\u00e0 erano venute a conoscenza del contagio (che avviene tramite la saliva) quando avevano ricevuto la chiamata di un veterinario, il quale aveva raccontato il caso di un cane affetto da un'infezione sconosciuta: qualche minuto dopo essere finito in coma, il cane si era risvegliato con un'aggressivit\u00e0 fuori dal comune e aveva aggredito molti degli animali ricoverati nella clinica, e per fermarlo sono stati costretti a riempirlo di tranquillanti e abbatterlo; il chip che segnala il proprietario li ha condotti in quell'edificio. Il cane in questione era quello di Jennifer.\nMari cerca di difendere la figlioletta, ma Jennifer, dopo averle sputato in faccia, con uno scatto si libera e corre urlando su per le scale; la madre viene ammanettata per impedirle di seguirla. Sergio, Manu, \u00c1ngela e Pablo inseguono la bambina, che si \u00e8 nascosta nell'appartamento di Conchita: entrati nell'appartamento, la bambina finisce per mordere Sergio, che la blocca permettendo al resto del gruppo di scappare. Essi riescono a tornare gi\u00f9 dopo aver definitivamente eliminato l'anziana, ma vedono che gli infetti rinchiusi nel laboratorio tessile stanno per liberarsi e che la loro unica opzione \u00e8 quella di abbandonare la donna ammanettata; riescono quindi a rinchiudersi in uno degli appartamenti insieme a C\u00e9sar e Leandro.\nRiescono a mettersi al sicuro, ma Leandro afferma di essere stato morso e per precauzione si rinchiude in uno sgabuzzino. C\u00e9sar rivela che c'\u00e8 una possibilit\u00e0 di fuga: un passaggio sotterraneo sotto il laboratorio tessile che conduce nei canali di scarico della citt\u00e0, ma per aprire la porta hanno bisogno della chiave che si trova nell'appartamento di Guillem. C\u00e9sar viene per\u00f2 attaccato da Leandro, quindi \u00c1ngela, Pablo e Manu si precipitano a cercare l'appartamento di Guillem; nel tentativo di fermare uno degli infetti, Manu resta indietro mentre \u00c1ngela e Pablo, dopo aver messo sottosopra l'appartamento, trovano un mucchio di chiavi di cui non conoscono quella di cui hanno bisogno.\nTornati alle scale, i due guardano verso il piano terra e scoprono che ormai tutte le persone sono diventate infette e stanno salendo rapidamente per raggiungerli. \u00c1ngela e Pablo riescono a rifugiarsi appena in tempo nell'attico, dove trovano un laboratorio medico abbandonato da anni, con le pareti ricoperte di immagini sacre, crocifissi e ritagli di giornale che parlano di un vecchio caso di Tristana Medeiros, una bambina portoghese, della quale si vedono anche diverse fotografie ingiallite dal tempo. Grazie a delle registrazioni e a vari diari, Pablo e \u00c1ngela scoprono che il residente era padre Albelda, un sacerdote-medico del Vaticano che aveva rinchiuso la bambina proprio nell'attico, portata via dall'ospedale in cui era internata perch\u00e9 ritenuta posseduta, per capire se fosse possibile curarla con un metodo scientifico. Mandando avanti il nastro, si viene a sapere che Albelda era riuscito a isolare un enzima nella speranza di poter creare un vaccino, ma esso era molto instabile e mutava a contatto con l'aria, arrivando alla conclusione che quel morbo era contagioso come l'influenza. Dalle seguenti registrazioni i due scoprono che Albelda non era riuscito a curarla, e, dopo aver ricevuto un telegramma da Roma in cui era riportato che Tristana doveva morire e che la Chiesa aveva deciso di cancellare per sempre ogni traccia di questa storia, egli aveva deciso semplicemente di abbandonarla sigillando ogni via di uscita affinch\u00e9 lei (paziente zero) non potesse infettare nessuno. Inspiegabilmente la bambina, ormai cresciuta, \u00e8 ancora in vita.\nVerso la fine della registrazione una botola si spalanca dal sottotetto e Pablo, tentando di vedere cosa c'era nella soffitta, subisce un colpo alla telecamera da parte di un bambino l\u00ec nascosto, che rompe la torcia; utilizzando la visione notturna, i due riescono a vedere Tristana, ormai diventata un essere scheletrico e mostruoso la quale, armata di martello, comincia a setacciare ogni angolo per trovarli. Pablo e \u00c1ngela cominciano a spostarsi silenziosamente nell'oscurit\u00e0 del laboratorio, ma vengono scoperti e Pablo viene ucciso. \u00c1ngela recupera la telecamera, ma le cade quando viene inseguita dal mostro; nel finale si vede \u00c1ngela urlare mentre viene trascinata via per le gambe nell'oscurit\u00e0.\nProduzione.\nIl film, realizzato nella pi\u00f9 assoluta segretezza, \u00e8 stato girato in un palazzo della via Rambla de Catalunya al civico 34, chiamato \u00abEdificio Cedimatexsa\u00bb o \u00abCasa Argelich\u00bb. Il lungometraggio \u00e8 stato prodotto con un budget stimato di .\nLe riprese si sono svolte dal 23 ottobre al 12 novembre 2006, filmando le scene in ordine cronologico. Il film \u00e8 stato girato in stile falso documentario ed \u00e8 caratterizzato dalla mancanza di un comparto musicale, il che ne sottolinea lo stile volutamente documentaristico. Agli attori non \u00e8 stato rivelato cosa sarebbe successo di volta in volta, facendo affidamento sulle loro espressioni reali di fronte alle situazioni proposte e portando a un reale senso di spaesamento che ha contribuito a preservare l'autenticit\u00e0 degli avvenimenti. Le ultime scene sono state effettivamente girate nella completa oscurit\u00e0 usando telecamere a infrarossi per catturare le reazioni degli attori nel modo pi\u00f9 veritiero possibile.\nIl direttore della fotografia Pablo Rosso interpreta il cameraman Pablo (mentre nel sequel \"Rec 2\" interpreta un soldato, chiamato Rosso, incaricato delle riprese video). Il suo personaggio non viene mai ripreso interamente: infatti compaiono solo le sue scarpe in un momento in cui la videocamera viene momentaneamente abbandonata a terra, e le sue mani quando cerca le chiavi nella stanza dell'amministratore dell'edificio. Le vicende del film sono narrate proprio dal suo punto di vista.\nIl ruolo di Tristana Medeiros cresciuta \u00e8 stato interpretato dall'attore Javier Botet, affetto dalla sindrome di Marfan. L'applicazione del trucco su Botet, curato da David Ambit, ha richiesto 8 ore di lavoro per essere ultimato.\nDistribuzione.\nIl lungometraggio \u00e8 stato presentato fuori concorso alla 64\u00aa Mostra internazionale d'arte cinematografica di Venezia il 29 agosto 2007. \u00c8 stato distribuito in Spagna il 23 novembre successivo, e in Italia il 29 febbraio 2008 da Mediafilm. Il doppiaggio italiano \u00e8 stato effettuato presso lo Studio Asci di Milano, con la direzione e l'adattamento dei dialoghi a cura di Antonello Governale.\nAccoglienza.\nIl film \u00e8 stato accolto positivamente dalla critica cinematografica. Sull'aggregatore Rotten Tomatoes detiene una percentuale di gradimento dell'89% sulla base di 37 recensioni, con un voto ponderato di 7,52 su 10 e un consenso generale che ne apprezza l'atmosfera e la capacit\u00e0 di intrattenimento, pur con mezzi semplici. Su Metacritic il punteggio ottenuto \u00e8 di 69 su 100, corrispondente a \u00abrecensioni generalmente favorevoli\u00bb, sulla base di 9 recensioni.\nSequel.\nNel 2009 \u00e8 stato distribuito \"Rec 2\", primo sequel sempre diretto da Jaume Balaguer\u00f3 e Paco Plaza, la cui trama parte subito dopo il finale di \"Rec\". Il film \u00e8 stato presentato fuori concorso, durante la proiezione di mezzanotte, alla 66\u00aa Mostra internazionale d'arte cinematografica di Venezia.\nNel 2012 \u00e8 uscito \"Rec 3 - La genesi\", diretto solo da Plaza, in cui viene mostrata la propagazione del contagio e i cui eventi si svolgono parallelamente a \"Rec\".\nNel 2014 \u00e8 infine uscito l'ultimo film della serie, \"\", diretto solo da Balaguer\u00f3, che mostra l'esito del contagio.\nRemake.\nNel 2008 ne \u00e8 stato realizzato un remake statunitense intitolato \"Quarantena\", ambientato inizialmente in una caserma di pompieri di Los Angeles, e poi, come in \"Rec\", all'interno di un condominio. Nel 2011 ne \u00e8 stato girato un sequel, \"Quarantena 2\", il quale tuttavia non \u00e8 un remake di \"Rec 2\", in quanto prende una strada propria discostandosi completamente dalla serie spagnola."}
{"id": "1357070", "revid": "547992", "url": "https://it.wikipedia.org/wiki?curid=1357070", "title": "Natasha Hovey", "text": "Biografia.\nNata a Beirut, in Libano, da un musicista statunitense e da una grafologa olandese, cresce in Italia, dove comincia la sua carriera ancora adolescente, esordendo con il film \"Acqua e sapone\", diretto da Carlo Verdone. Dopo qualche altro film in cui recita in ruoli che la ritraggono come la tipica ragazza semplice e gioviale (tra cui \"Compagni di scuola\" del 1988, ancora per la regia di Carlo Verdone), e dopo aver lavorato anche in alcuni programmi, fiction televisive e spot pubblicitari si trasferisce a Parigi, abbandonando la carriera di attrice. ."}
{"id": "1357084", "revid": "124923025", "url": "https://it.wikipedia.org/wiki?curid=1357084", "title": "Chiesa di Sant'Antonio di Padova (Acireale)", "text": "La chiesa di Sant'Antonio di Padova \u00e8 un luogo di culto cattolico di Acireale. Si trova nel centro cittadino, in via Vittorio Emanuele II.\nStoria.\nGenericamente ritenuto il pi\u00f9 antico tempio della citt\u00e0, le sue origini risalgono alla scampata epidemia di peste del 1466, quando gli abitanti di \"Aquilia Nuova\" eressero l'edificio in onore di San Sebastiano cui si attribuiva il debellamento della malattia. Con l'istituzione del nuovo tempio dedicato al compatrono civico, il 13 luglio 1652, sulla base di un comune accordo tra la Confraternita di Sant'Antonio e la Confraternita di San Sebastiano viene dedicata a Sant'Antonio di Padova: San Sebastiano fu infatti proclamato in tale occasione compatrono della citt\u00e0, al quale fu dedicata la costruenda e pi\u00f9 ampia basilica.\nRimaneggiata in parte, con l'aggiunta del campanile e con un ampliamento della facciata, venne interamente affrescata nel 1755 da Pietro Paolo Vasta che, fu colpito da apoplessia mentre dipingeva la volta, precipit\u00f2 dalle impalcature finendone paraplegico. L'opere fu proseguita dal figlio Alessandro.\nDescrizione.\nEsterno.\nA pianta semplice e unica navata, l'edificio si presenta sobriamente tranne per il registro centrale della facciata dove una complessa macchina architettonica tardo-gotica lega il portale a tutto sesto frontonato con la finestra e un ampio timpano gugliato su cui si apre il rosone. Elementi decorativi gotici arricchiscono l'opera. Sul lato destro svetta una torre campanaria di gusto secentesco ingentilita da una balaustra murata e volti di putti a decorare gli archivolti della cella campanaria.\nInterno.\nCoperta da un'unica volta a botte e terminante in un cappellone, la chiesa si presenta riccamente affrescata.\nGli affreschi furono realizzati da Pietro Paolo Vasta e del figlio Alessandro Vasta, autore del quadri ad olio di \"Sant'Antonio di Padova\", dello \"Ecce Homo\" e della \"Vergine Immacolata\". I quadri \"Santa Cecilia\" e \"San Cristoforo\" sono di Michele Vecchio.\nCulto.\nLa chiesa, dedicata a Sant'Antonio di Padova \u00e8 gestita dalla omonima Confraternita di Sant'Antonio in sodalizio."}
{"id": "1357085", "revid": "33689", "url": "https://it.wikipedia.org/wiki?curid=1357085", "title": "Lucio Ramnio", "text": "Il racconto liviano.\nCome ci racconta Tito Livio, Lucio Ramnio era un ragguardevole cittadino brindisino, molto stimato a Roma, ma anche da Perseo, re di Macedonia, che in quel periodo era tenuto sotto controllo dai Romani perch\u00e9 sospettato di voler ripristinare le vecchie alleanze con Achei, Seleucidi e con Rodi, al fine di ricostituire l'antico prestigio macedone. \nPerseo invit\u00f2 Lucio Ramnio in Macedonia e incautamente gli confid\u00f2 il progetto militare macedone contro Roma, sperando di averlo complice. Con la promessa di ingenti ricompense, gli propose persino di propinare il veleno a generali e legati romani che, nel passaggio obbligato da Brindisi, fossero stati suo ospiti, come abitualmente accadeva, considerato il rango e il prestigio di cui egli godeva.\nRamnio astutamente fece credere a Perseo di volerlo assecondare e cos\u00ec pot\u00e9 accomiatarsi dal re macedone indenne; invece subito si rec\u00f2 a Negroponte dal governatore dell'Asia, Caio Valerio e con lui a Roma, dove mise al corrente del piano i senatori. Fu cos\u00ec che, con le prove di azioni militari antiromane, il Senato decise di raccogliere l'appello del re di Pergamo Eumene II, il quale, preoccupato dalle mire espansionistiche di Perseo, aveva chiesto aiuto a Roma: dato l'ordine ad un forte esercito, partito da Brindisi, di attaccare la Macedonia, ebbe inizio la terza guerra macedonica che si concluse con la battaglia di Pidna (168 a.C.).\nIl racconto liviano dell'episodio del cavaliere brindisino Lucio Ramnio a favore del Senato, pu\u00f2 essere interpretato come un segno del lealismo del \"municipium\" di Brindisi verso Roma: la citt\u00e0 apula era stata un secolo prima conquistata (266 a.C.) ai Messapi, con lo scopo dichiarato di farne la testa di ponte per la conquista dei Balcani e della Grecia; e ai brindisini era stata anche riconosciuta la cittadinanza romana (240 a.C.). All'ingente sforzo economico della realizzazione della via Appia fino a Brindisi, aveva fatto poi seguito il dispiegamento di ingenti risorse per trasformare il porto di Brindisi in una base militare d'appoggio per le spedizioni in Oriente e contro la Macedonia. In questo contesto, la leale partecipazione dei maggiorenti brindisini alla politica romana di espansione verso Oriente pu\u00f2 aver lasciato una forte traccia nella memoria collettiva, esaltando un episodio reale o verosimile in un gesto di patriottismo da tramandare nelle Storie."}
{"id": "1357086", "revid": "1815437", "url": "https://it.wikipedia.org/wiki?curid=1357086", "title": "Mario Chiesa", "text": ""}
{"id": "1357087", "revid": "834", "url": "https://it.wikipedia.org/wiki?curid=1357087", "title": "Ry\u016b", "text": ""}
{"id": "1357089", "revid": "125522389", "url": "https://it.wikipedia.org/wiki?curid=1357089", "title": "Aldo Nicolaj", "text": "Biografia.\nCommediografo particolarmente versatile e fecondo, esord\u00ec con opere di impegno sociale osteggiate dalla censura dell'epoca.\nPer \"Il Soldato Piccic\u00f2\", ad esempio, dovette togliere ogni riferimento all'esercito italiano, divise comprese per evitare l'accusa di Vilipendio alle Forze Armate.\nUna vita movimentata, dalla deportazione in Germania durante la guerra (Buchenwald, Przemysl e poi Hammerstein) al soggiorno in Sudamerica come addetto culturale all'Ambasciata del Guatemala, al trasferimento a Roma.Filo conduttore di questi anni e dei successivi \u00e8 la produzione incessante di testi teatrali, commedie e atti unici.\nNelle sue commedie, molto rappresentate all'estero (in Russia, per esempio, \"Classe di ferro\" e \"Farfalla... farfalla\" sono considerate quasi dei classici e vengono continuamente rappresentate), seppe sperimentare diversi stili, passando con disinvoltura dal simbolismo al neorealismo, dal surrealismo al teatro dell'assurdo.\nHa conosciuto l'attrice Paola Borboni, che gli ha ispirato diversi testi, soprattutto monologhi, genere in cui \u00e8 stato molto prolifico. \"Emilia, in pace e in guerra\", ad esempio, \u00e8 stato scritto apposta per lei e su sua pressante richiesta.\nLe commedie di Nicolaj sono caratterizzate da una critica ironica del modo di vivere contemporaneo, attraverso la descrizione della classe borghese e piccolo-borghese colta nella sua vita quotidiana.\n\u00c8 stato anche apprezzato traduttore di opere teatrali straniere, soprattutto dal francese (Anouilh, Claudel, Duras).\nCuratore di una riduzione teatrale di \"Senilit\u00e0\" di Italo Svevo e de \"Le confessioni d'un italiano\" di Ippolito Nievo, ha lavorato anche per la televisione collaborando nel 1967 con il regista Anton Giulio Majano e il poeta Attilio Bertolucci alla stesura della sceneggiatura dello sceneggiato televisivo \"La fiera della vanit\u00e0\", e curando nel 1969 la produzione per la Rai dello sceneggiato \"I fratelli Karamazov\", diretto da Sandro Bolchi.\nCon Oreste Del Buono e con il regista Franco Enriquez ha invece curato la sceneggiatura dello sceneggiato \"Resurrezione\" tratto dall'omonimo romanzo di Lev Tolstoj.\nIl 3 ottobre 1977 Aldo Nicolaj, insieme a personaggi del mondo del teatro e della cultura (Ruggero Jacobbi, Alessandro Brissoni, Giorgio Prosperi, Mario Moretti, Fabrizio Rafanelli, Ugo Giannangeli, Silvio Manini, Alessandro Nisivoccia) fonda l'Unione Italiana Libero Teatro (UILT)\nNel 2006 gli viene intitolata una sala del Teatro Due di Roma. Anche il teatro del comune di Calamonaci \u00e8 intitolato a lui.\nNel 2008 i suoi figli donano tutte le sue opere, edite ed inedite, alla Biblioteca Teatrale SIAE \"Burcardo\".\n\u00c8 stato Socio Siae, commissario DOR, presidente SIAD e delegato italiano dell'ITI (International Theatre Institute).\nDal 4 ottobre 2020, una piazza del Borgo Vecchio, a Fossano (paese natale di Aldo Nicolaj), porta il suo nome."}
{"id": "1357095", "revid": "260676", "url": "https://it.wikipedia.org/wiki?curid=1357095", "title": "Arabian Nights (Magic)", "text": "Arabian Nights \u00e8 il primo set di del gioco di carte collezionabili \"\". Pubblicato nel dicembre del 1993, \"Arabian Nights\" \u00e8 un set indipendente e non fa parte di alcun blocco tematico.\nAmbientazione.\nPer la prima ed unica volta, viene scelta un'ambientazione effettivamente esistente: quella delle Mille e una notte. A seguito di alcune polemiche legate alla citazione di brani del Corano, per evitare in futuro di offendere la sensibilit\u00e0 di alcuno o di violare le leggi sui diritti d'autore, dalla seconda espansione in poi (\"Antiquities\") la Wizards of the Coast decise di utilizzare solo ambientazioni di fantasia o con vaghi richiami a culture esistenti (ad esempio i due cicli \"Mirage\" e \"Kamigawa\", ispirati rispettivamente a miti africani e alla cultura giapponese).\nCaratteristiche.\nArabian Nights \u00e8 composta da 78 carte, stampate a bordo nero, cos\u00ec ripartite:\nIl simbolo dell'espansione \u00e8 una scimitarra, e si presenta in bianco e nero indipendentemente dalla rarit\u00e0 delle carte.\n\"Arabian Nights\" era disponibile in bustine da 8 carte assortite casualmente (2 non comuni e 6 comuni).\nCuriosit\u00e0.\nArabian Nights \u00e8 stata stampata solo in lingua inglese. Alcune carte in italiano e con il simbolo della scimitarra sono tuttavia presenti nell'espansione italiana Rinascimento (quelle invece a bordo bianco, ma in inglese, fanno parte dell'espansione Chronicles).\nPer un problema di stampa, 14 carte comuni vennero stampate in due versioni diverse: ai fini del collezionismo dunque si considera la serie composta di 92 carte. Le carte in questione sono:\nQuesta espansione \u00e8 l'ultimo prodotto di \"\" sviluppato personalmente da Richard Garfield, inventore del gioco, il quale dalla seconda espansione in poi ha ricoperto solo il ruolo di supervisore.\nIn un primo momento si era deciso di stampare le carte con un dorso differente, simile per grafica a quello della serie base ma colorato sui toni del viola, e di ristampare le \"terre base\" (essenziali per le dinamiche del gioco) con lo scopo di proporre la serie come un gioco indipendente. Al momento di andare in stampa venne per\u00f2 utilizzato lo stesso dorso in modo da consentire ai giocatori di poter giocare nello stesso mazzo tanto le carte della serie base quanto quelle dell'espansione e si rinunci\u00f2 alla ristampa delle terre base; l'unica carta terra base che per errore non venne rimossa dai fogli di stampa definitivi \u00e8 la \"Montagna\".\nMentre l'idea di produrre espansioni giocabili indipendentemente \u00e8 stata ripresa pi\u00f9 volte, a partire dalla serie \"Era Glaciale\", il dorso delle carte \u00e8 rimasto sempre uguale per consentire l'uso di carte di diverse espansioni nello stesso mazzo.\nNel set l'unica carta gi\u00e0 stampata nella serie base \u00e8 la \"Montagna\", che \u00e8 anche l'unica terra base dell'espansione.\nNovit\u00e0.\nL'espansione non introduce nel gioco nuove regole o abilit\u00e0, ma ci sono comunque alcune novit\u00e0: per la prima volta alcune carte richiedono il lancio di una moneta, una meccanica che aumenta l'incidenza del caso nel gioco e per questo molto criticata, per la prima volta delle terre hanno abilit\u00e0 che non sono abilit\u00e0 di mana, e inoltre vengono presentati nuovi tipi di creatura che avranno molto successo nel futuro del gioco, come i genii o gli efreet."}
{"id": "1357101", "revid": "767487", "url": "https://it.wikipedia.org/wiki?curid=1357101", "title": "Bolidi sull'asfalto - A tutta birra!", "text": "Bolidi sull'asfalto - A tutta birra! \u00e8 un film del 1970 diretto da Bruno Corbucci.\nIl film, ambientato nel mondo delle corse motociclistiche, ha come protagonista il pluricampione del mondo Giacomo Agostini. Sono comprese nel film numerose sequenze girate nei circuiti di Vallelunga, di Modena, di Riccione e del N\u00fcrburgring, con la partecipazione di piloti professionisti come Renzo Pasolini, Angelo Bergamonti, Silvio Grassetti e altri."}
{"id": "1357115", "revid": "767487", "url": "https://it.wikipedia.org/wiki?curid=1357115", "title": "Isabella duchessa dei diavoli (film)", "text": "Isabella duchessa dei diavoli \u00e8 un film del 1969 diretto da Bruno Corbucci con colonna sonora di Sante Maria Romitelli.\nIl film \u00e8 un adattamento di \"Isabella\", fumetto creato da Giorgio Cavedon e Renzo Barbieri, divenuto noto per essere la prima striscia apertamente erotica in Italia.\nTrama.\nUn barone alsaziano massacra la famiglia di un duca francese. Isabella, la bambina del Duca, sfugge al massacro, viene allevata dagli zingari e torna vent'anni dopo per vendicarsi."}
{"id": "1357119", "revid": "1048993", "url": "https://it.wikipedia.org/wiki?curid=1357119", "title": "Fabio Traversa", "text": "Biografia.\nSi \u00e8 distinto come valido caratterista sostenendo generalmente parti di uomo fragile e timido. Dopo una lunga gavetta in teatro, fu chiamato da Nanni Moretti - suo ex compagno di classe al Liceo - a recitare nel cortometraggio \"P\u00e2t\u00e9 de bourgeois\" (1973) e da allora ha interpretato circa 30 pellicole.\nParticolarmente ricordati sono stati, oltre al ruolo del cameriere malpagato e incatenato nel canile ne \"Il minestrone\" di Sergio Citti (1981), i personaggi di Fabris in \"Compagni di scuola\" (1988) di Carlo Verdone e quello di Mario, lo sposo ne \"Le comiche\" (1990) di Neri Parenti, ai quali ha conferito caratteristiche di sensibilit\u00e0 e umanit\u00e0.\nIn seguito si \u00e8 indirizzato verso la carriera televisiva, interpretando serial di notevole successo come \"Non lasciamoci pi\u00f9\" (1999) e \"Butta la luna\" (2007) di Vittorio Sindoni, nel ruolo dello spregevole Elio Valci. Nello sceneggiato televisivo di Mauro Bolognini del 1982 \"La Certosa di Parma\" \u00e8 l\u2019antiquario a cui si rivolge il rivoluzionario Ferrante Palla."}
{"id": "1357121", "revid": "834", "url": "https://it.wikipedia.org/wiki?curid=1357121", "title": "US Open (golf)", "text": ""}
{"id": "1357126", "revid": "124853825", "url": "https://it.wikipedia.org/wiki?curid=1357126", "title": "Stazione di Benevento", "text": "La stazione di Benevento \u00e8 la principale stazione ferroviaria della citt\u00e0 di Benevento e svolge funzione di interscambio tra diverse linee: una a carattere nazionale, la Napoli\u2013Foggia e le altre a carattere regionale per Campobasso, per Avellino (autosostituita) e per Cancello via Valle Caudina (al cui capolinea la stazione \u00e8 raccordata).\nStoria.\nL'attuale fabbricato viaggiatori fu completato nel 1950.\nStrutture e impianti.\nIl fabbricato viaggiatori \u00e8 stato costruito durante gli anni sessanta, formato da un corpo centrale che ospita 5 grosse vetrate ad arco e due corpi laterali. Al livello inferiore di questo fabbricato vi sono i servizi per i passeggeri, mentre a quello superiore trovano posto uffici di Trenitalia. \u00c8 presente anche una sede Polfer.\nAll'interno si contano 5 binari passanti, pi\u00f9 1 tronco in direzione Napoli, per un totale di 6 binari, per il servizio passeggeri: al servizio dei binari passanti vi sono tre banchine con pensiline ed unite tramite sottopassaggio. Vi sono circa 70 treni al giorno che passano per questa stazione.\nLa stazione di Benevento \u00e8 dotata anche di uno scalo merci con diversi binari sia tronchi che passanti. \u00c8 presente una rimessa per locomotive Diesel.\nMovimento.\nLa stazione \u00e8 servita da treni regionali svolti da Trenitalia e Ente Autonomo Volturno nell'ambito del contratto di servizio stipulato con la Regione Campania, nonch\u00e9 diversi collegamenti a lunga percorrenza, svolti anch'essi da Trenitalia.\nServizi.\nLa stazione gestita da RFI dispone di:"}
{"id": "1357127", "revid": "1305772", "url": "https://it.wikipedia.org/wiki?curid=1357127", "title": "The Blues Brothers (videogioco)", "text": "The Blues Brothers \u00e8 un videogioco sviluppato e pubblicato dalla Titus Software nel 1991, basato sull'omonimo film diretto da John Landis e interpretato da Dan Aykroyd e John Belushi nel 1980.\nNel 1993 venne pubblicato un seguito, \"\".\nModalit\u00e0 di gioco.\nIl gioco pu\u00f2 essere eseguito sia da un giocatore singolo che da una coppia di giocatori; il giocatore ha la possibilit\u00e0 di scegliere se prendere il personaggio di \"Jake\" o il personaggio di \"Elwood\", nel caso in cui i giocatori siano due non \u00e8 possibile prendere entrambi lo stesso personaggio (se il giocatore 1 prende Elwood il giocatore 2 \u00e8 costretto a prendere Jake). Il quadro scorre in orizzontale e verticale seguendo i movimenti del giocatore (se i giocatori sono due il potere di muovere il quadro viene conferito al giocatore 1).\nOgni giocatore parte con tre partite e tre vite (rappresentate da dei cuori), ogni volta che si viene toccati o colpiti da un qualcosa di nemico si perde un cuore, quando si perde l'ultimo cuore si muore e si deve ricominciare dal principio del livello o dal checkpoint (ce n'\u00e8 uno in ogni livello, circa a met\u00e0, e non viene segnalato al giocatore). Durante il percorso i personaggi possono camminare avanti, indietro, saltare, arrampicarsi, abbassarsi, camminare accucciati, possono inoltre entrare nelle porte delle varie stanze all'interno dei livelli per cercare oggetti. Per togliere gli ostacoli il giocatore pu\u00f2 raccogliere delle casse da imballo lungo il percorso e lanciarle contro i nemici per eliminarli dalla strada; non si possono uccidere i nemici saltando loro sopra o colpendoli con sistemi diversi dal lancio delle casse.\nDurante il tragitto si possono raccogliere dischi in vinile (una volta raggiunti i 100 dischi si vince un cuore), vite (quadrati con dentro un cuore), partite in pi\u00f9 (cappello a bombetta e occhiali da sole, solitamente molto difficili da prendere) e punti di domanda (?). Il punto interrogativo pu\u00f2 consegnare al giocatore diversi premi, non sempre positivi, pu\u00f2 aggiungere 10, 20 o 50 dischi in vinile al totale dei raccolti, come pu\u00f2 toglierne 10, 20 o 50 dallo stesso totale, pu\u00f2 inoltre bloccare il personaggio in una specie di balletto che pu\u00f2 essere innocuo se si \u00e8 soli ma pu\u00f2 diventare morte certa se si \u00e8 sotto tiro di qualche poliziotto. Oltre a questi bonus in ogni livello c'\u00e8 un oggetto particolare che il giocatore deve recuperare per poter concludere il livello.\nAlla fine di ogni livello si deve prendere una bandierina, e ci\u00f2 \u00e8 possibile per\u00f2 solo se si ha raccolto l'oggetto da recuperare; se si recupera l'oggetto e si muore non serve andare a riprenderlo perch\u00e9 figura gi\u00e0 nell'inventario nella parte alta dello schermo.\nTrama.\nJake e Elwood sono appena usciti di prigione e devono riuscire a recuperare i 5 oggetti necessari (una chitarra, un microfono, un amplificatore, una locandina e uno spartito) per riuscire a mettere in piedi un concerto blues. Nella loro impresa saranno ostacolati da diversi tipi di nemici (a seconda dei livelli), tra cui gli unici presenti in tutti i livelli sono dei poliziotti armati di pistola.\nCentro commerciale.\nIl primo livello \u00e8 ambientato in un centro commerciale. Qui il giocatore ha una grande quantit\u00e0 di negozi in cui entrare per cercare il primo oggetto da recuperare (una chitarra elettrica) e dischi per poter ottenere vite. Il percorso \u00e8 caratterizzato da una grande presenza di ascensori da prendere. Si incontrano cinque tipi di nemici: un poliziotto armato di pistola che spara non appena si entra nel suo campo visivo (e smette solo quando vi si esce), una specie di sosia di Elvis Presley armato di bastone (praticamente innocuo, ci si pu\u00f2 anche avvicinare e basta non toccarlo per non perdere vite), una vecchietta in un carrello della spesa, una cameriera infuriata che lancia piatti e un contadino armato di forcone che vuole infilzarci.\nFabbrica.\nIl secondo livello \u00e8 ambientato in una fabbrica di prodotti chimici. Qui il giocatore non ha nessun luogo in cui entrare, sia l'oggetto (un microfono) che tutti i vari premi si trovano lungo il percorso.\nIl livello \u00e8 caratterizzato da enormi cassoni industriali su cui bisogna saltare per raggiungere pontili metallici appoggiati a strutture in mattoni; sono presenti anche docce e vasche di acido e rulli metallici. Si incontrano sei tipi di nemici: il poliziotto onnipresente, un dipendente della fabbrica che spara strane misture chimiche, uno che ci vuole picchiare con una chiave inglese, uno che spara chiodi, un lanciatore di blocchi di metallo e un chirurgo armato di mannaia.\nPrigione.\nIl terzo livello \u00e8 ambientato in una prigione. \u00c8 un livello caratterizzato da scale e scalette che portano fin nel profondo della Terra, dove bisogna recuperare un amplificatore. Il posto \u00e8 pieno di celle in cui \u00e8 possibile entrare ma la maggior parte di queste \u00e8 vuota o contiene pochi oggetti.\nQui, oltre all'onnipresente poliziotto, si incontrano le guardie del carcere e degli infermieri pazzi che sparano siringhe. Sono presenti anche dei topi giganti nei livelli pi\u00f9 bassi.\nFogne.\nIl quarto livello \u00e8 ambientato in dei cunicoli fognari. Qui si alternano punti in cui si cammina ad altri in cui si deve nuotare all'interno dei liquami che scorrono nei cunicoli. Si incontrano strani esseri irreali fatti di fango e dei pesci ricoperti di melma. In questo livello si recupera la locandina dello spettacolo.\nCantiere.\nIl quinto livello \u00e8 ambientato in un cantiere, dove bisogna guardarsi da dei cani da guardia, dagli operai che vi lavorano, dai soliti poliziotti, da un imprenditore burocrate e da un hippie che protesta contro l'espansionismo edilizio. Qui bisogna ritrovare lo spartito necessario per il concerto.\nTeatro.\nTerminato il quinto livello si accede ad un breve livello extra in cui il protagonista deve entrare in un teatro presidiato dalle guardie. Questo livello \u00e8 pi\u00f9 un epilogo che un livello vero in quanto non bisogna recuperare oggetti, non si deve raggiungere la bandierina, ci sono pochi nemici ed \u00e8 molto pi\u00f9 breve dei precedenti. Il livello ha termine quando il protagonista raggiunge il palco del teatro.\nColonna Sonora.\nLe canzoni proposte nei vari livelli sono arrangiamenti di canzoni realmente interpretate dai Blues Brothers nel corso della loro carriera; tali arrangiamenti sono stati curati da Dimitri Yerasimos."}
{"id": "1357129", "revid": "767487", "url": "https://it.wikipedia.org/wiki?curid=1357129", "title": "SS-Leitheft", "text": "\"SS-Leitheft\" o Libretti Guida delle SS erano delle pubblicazioni mensili del periodo nazista pubblicati in Germania tra il 1934 e il 1945. Circolavano soprattutto tra gli ufficiali delle SS, sia appartenenti alle \"Allgemeine-SS\" che alle \"Waffen-SS\".\nErano predisposti dall'Ufficio Personale delle SS o \"SS-Hauptamt\" del \"Reichsf\u00fchrer\" delle SS Heinrich Himmler a Berlino ed erano stampati dalla casa editrice M. M\u00fcller &amp; Sohn sempre di Berlino. Ogni numero della pubblicazione \"SS-Leitheft\" conteneva articoli di carattere storico ed ideologico, tutte contenenti fotografie illustrative, spesso di grande interesse e qualit\u00e0.\nGli articoli erano spesso firmati dai pi\u00f9 noti personaggi delle SS.\nServir\u00e0 poi, dopo lo scoppio della seconda guerra mondiale, come mezzo di propaganda e reclutamento, e quindi di supporto al \"Germanische Leitstelle\" a Oslo in Norvegia; a Copenaghen in Danimarca; a Bruxelles in Belgio; a L'Aia nei Paesi Bassi; con il fine di contribuire a far arruolare volontari norvegesi, danesi, valloni, fiamminghi e olandesi tra le file delle Waffen-SS.\nInoltre verr\u00e0 creato anche un'edizione estone di tale pubblicazione.\nSpesso e volentieri questi altri numeri di tale pubblicazione riprendevano gli articoli gi\u00e0 pubblicati nell'edizione in lingua tedesca.\nIl leader spirituale del periodico era il dr. Franz Riedweg, uno svizzero delle SS che divent\u00f2 il capo dell'Ufficio reclutamento volontari, una divisione delle \"SS-Hauptamt\"."}
{"id": "1357131", "revid": "767487", "url": "https://it.wikipedia.org/wiki?curid=1357131", "title": "Ringo e Gringo contro tutti", "text": "Ringo e Gringo contro tutti \u00e8 un film italiano del 1966 diretto da Bruno Corbucci, con Raimondo Vianello e Lando Buzzanca. \nNarra della guerra di secessione tra sudisti e nordisti d'America 8 anni dopo la sua fine.\nTrama.\nIsolati dal resto dei loro ex commilitoni, due soldati sudisti credono che la guerra civile americana non sia finita e per un equivoco rischiano di farla ricominciare."}
{"id": "1357134", "revid": "834", "url": "https://it.wikipedia.org/wiki?curid=1357134", "title": "The Sufferer &amp; The Witness", "text": ""}
{"id": "1357136", "revid": "767487", "url": "https://it.wikipedia.org/wiki?curid=1357136", "title": "Seconda apocalisse di Giacomo", "text": "La Seconda apocalisse di Giacomo \u00e8 un testo della letteratura cristiana primitiva, ritenuto perduto per secoli e poi ritrovato tra i Codici di Nag Hammadi (V.4) in una versione in lingua copta. Fu composto probabilmente alla met\u00e0 del II secolo, in lingua greca, in ambiente gnostico; l'attribuzione pseudoepigrafa \u00e8 a Giacomo il Giusto, \"fratello del Signore\"."}
{"id": "1357138", "revid": "33689", "url": "https://it.wikipedia.org/wiki?curid=1357138", "title": "Lenio Flacco", "text": "Biografia.\nAppartenente alla nobile famiglia \"Laenia\" di Brindisi, Marco Lenio Flacco aveva trasformato la sua casa, posta sulle colline settentrionali del porto, in un cenacolo di cultura: ospitava artisti, letterati, scienziati e poeti, tra cui Orazio (di cui forse era parente) e soprattutto l'amico fraterno M. Tullio Cicerone, in particolare in occasione del suo esilio dell'aprile del 58 a.C., conseguenza degli effetti della legge Clodia. \nQuando poi l'anno seguente il bando fu revocato, Cicerone pot\u00e9 rientrare in Italia e proveniente da Durazzo giunse a Brindisi - come narra lui stesso - il 5 agosto del 57: nel porto oltre ai suoi familiari e la figlia Tullia che festeggiava il compleanno, c'era anche Lenio Flacco: le accoglienze tributate al retore furono raddoppiate dal fatto che nella citt\u00e0 quel giorno ricorreva anche l'anniversario della deduzione a colonia. \nIn pi\u00f9 occasioni nei suoi scritti l'oratore loda l'ospitalit\u00e0 e l'amicizia della famiglia Flacco. "}
{"id": "1357151", "revid": "838137", "url": "https://it.wikipedia.org/wiki?curid=1357151", "title": "Rugby a 15 nel 1971", "text": "Il 1971 vede nel rugby a 15 la conferma del dominio sudafricano, ribadito dai tre successi in terra australiana. I British Lions si recano in tour in Nuova Zelanda e per la prima volta si aggiudicano la serie contro gli All Blacks (due successi a uno).\nLa nazionale italiana tocca il punto pi\u00f9 basso della sua storia, sconfitta a Napoli dal Marocco e retrocessa nella seconda divisione della \"Coppa delle Nazioni\".\nAttivit\u00e0 internazionali.\nCelebrazioni.\nIl 1971 \u00e8 l'anno del centenario della Rugby Football Union e del primo test match della storia. Le celebrazioni erano gi\u00e0 iniziate nell'autunno del 1970 con un match tra una selezione anglo-gallese e una irlandese-scozzese.\nSi disputano cos\u00ec altri match: una sfida supplementare tra Scozia ed Inghilterra a Edimburgo, una settimana dopo la sfida di Londra, valida per la Calcutta Cup e il Cinque Nazioni, ed una sfida (passata alla storia per la sua spettacolarit\u00e0) tra Inghilterra e una selezione di giocatori denominata \"XV del Presidente\".\nI Barbarians.\nNel 1971 la squadra ad inviti dei Barbarians ha disputato i seguenti incontri:"}
{"id": "1357163", "revid": "767487", "url": "https://it.wikipedia.org/wiki?curid=1357163", "title": "Il libro segreto delle streghe - Blair Witch 2", "text": "Il libro segreto delle streghe - Blair Witch 2 (\"Book of Shadows: Blair Witch 2\") \u00e8 un film del 2000 diretto da Joe Berlinger.\n\u00c8 il seguito del film di successo \"The Blair Witch Project - Il mistero della strega di Blair\", girato con la collaborazione nella sceneggiatura dei registi del primo episodio Daniel Myrick ed Eduardo Sanchez.\nTrama.\nNel novembre del 1999, un gruppo di giovani turisti, incuriositi dalla visione del film \"The Blair Witch Project\", decide di recarsi a Burkittsville per girare un documentario sulla leggenda della strega. Il gruppo \u00e8 composto da Stephen Parker, la moglie incinta Tristen Ryler - che si interessano alla misteriosa vicenda in quanto intenzionati a scrivere un libro sull'argomento - Erica Geerson, una ragazza di religione Wiccan, e Kim, una goth dotata di capacit\u00e0 sensitive. I quattro si rivolgono a Jeff Patterson, un ragazzo del posto, che ha avviato tramite pubblicit\u00e0 su Internet un'attivit\u00e0 indipendente di guida turistica e di investigazione sul paranormale, il quale assicura che, durante il \"tour\" nella foresta di Blair, il suo equipaggiamento catturer\u00e0 tutti gli eventi soprannaturali che si dice possano accadere nei boschi, promettendo quindi un ottimo risultato per quella visita.\nDurante la notte il gruppo si accampa tra le rovine della casa di Rustin Parr, e Jeff sistema le telecamere in tutta la zona per riprendere i possibili eventi paranormali, e nel frattempo organizzano una festa attorno ad un fal\u00f2, ballando e bevendo alcolici, ma vengono disturbati da un altro gruppo di turisti, che afferma di avere giurisdizione sulla zona delle rovine della casa. Jeff si libera degli intrusi raccontando loro di aver visto qualcosa nei pressi della vicina Coffin Rock, convincendo cos\u00ec il gruppo ad allontanarsi per indagare. Il mattino dopo Jeff e il suo gruppo si svegliano senza ricordare nulla di quanto accaduto la notte precedente. Tutta l'attrezzatura di Jeff e tutti i documenti di Stephen e Tristen sono stati completamente distrutti, tranne le pellicole delle telecamere, che il gruppo rinverr\u00e0 nello stesso punto in cui, in \"The Blair Witch Project\", furono ritrovati i filmati dei tre ragazzi protagonisti. Poco dopo Tristen comincia a perdere sangue, e il gruppo la porta all'ospedale Burkittsville, dove la ragazza ha aborto spontaneo. Poco prima di essere dimessa, Tristen vede nella stanza dove \u00e8 ricoverata, lo spettro di Eileen Treacle, una bambina (secondo la leggenda) rapita dalla strega nei pressi di un fiume e mai pi\u00f9 ritrovata. Jeff porta poi il gruppo a casa sua, una fabbrica abbandonata nei pressi di una ripida collina che confina con il bosco, protetta da un elaborato sistema di sicurezza, con telecamere di sorveglianza, e un allarme alla porta d'ingresso. Il gruppo comincia quindi a esaminare i nastri di Jeff, per capire cosa \u00e8 successo durante le ore della notte di cui non ricordano nulla, ma l'unica immagine degna di nota che riescono a rinvenire raffigura Erica nuda, che danza attorno ad un albero. Erica tuttavia non ricorda tale evento e, sconvolta e convinta che qualcosa di malvagio li stia perseguitando, si ritira nella sua stanza, pregando e piangendo. Ciascuno dei membri del gruppo comincia ad avere allucinazioni di cose orribili (come mangiare un gufo morto, uccidere delle persone, o di essere rinchiusi in un manicomio). Kim, prendendo in prestito il furgone di Jeff, si reca in citt\u00e0 per fare approvvigionamento di cibo e alcol, vendendo trattata con ostilit\u00e0 e diffidenza dai paesani, e ha un'accesa discussione con la cassiera del negozio, che si rifiuta di battere cassa. Guidando verso casa di Jeff, la ragazza viene attaccata da alcuni paesani che le tirano sassi contro la macchina, e crede di vedere, sulla via del ritorno, alcuni bambini vestiti in abiti ottocenteschi. Tornata da Jeff, riordinando la spesa, Kim si punge su una piccola lima per unghie sporca di sangue, che rinviene sul fondo di una delle buste.\nLa mattina successiva il gruppo pianifica di lasciare Burkittsville, ma Erica scompare misteriosamente, senza che nessuno l'abbia sentita uscire e azionare il sistema di allarme della porta di ingresso (che riproduce i latrati di un cane). Kim scopre gli abiti di Erica, circondati da un cerchio di candele accese. Tentano quindi di chiamare il padre di Erica nel suo ufficio per chiedere sue notizie, ma il segretario dell'uomo spiega che egli non ha mai avuto figli. Jeff scopre poi che il suo furgone \u00e8 distrutto, mentre Kim si giustifica dicendo che ha solo urtato il parafango. Di l\u00ec a poco, Craven, l'autoritario sceriffo della contea chiama Jeff (che non ha mai potuto sopportare in quanto lo ha sempre ritenuto un delinquente e un elemento di disturbo) per comunicargli che l'altro gruppo di turisti che avevano incontrato nei boschi \u00e8 stato trovato a Coffin Rock, brutalmente uccisi e sventrati. Ordina quindi a Jeff di rivelare ci\u00f2 che sa del delitto, ma Jeff nega ogni coinvolgimento e riaggancia. Kim decide quindi di chiamare aiuto, ma, cercando un elenco telefonico scopre dei dossier su ognuno dei turisti del gruppo nella scrivania di Jeff. Tra i membri del gruppo comincia ormai a serpeggiare sempre pi\u00f9 nervosismo e terrore, nessuno di loro riesce pi\u00f9 a fidarsi l'uno dell'altro e la convinzione che qualcosa di orribile si sia abbattuto su di loro prende piede in maniera sempre pi\u00f9 solida. Tristen (la cui salute mentale \u00e8 in rapido deterioramento) vede Erica attraverso una finestra, nuda e intenta a ballare intorno ad un albero, come nel video. Stephen corre fuori per parlare con Erica, ma la passerella che collega l'edificio alla collina crolla sotto di lui. Mentre si issa sulla sponda su cui \u00e8 posta la casa, Stephen vede Eileen Treacle dall'altra parte del fossato. Lo sceriffo chiama di nuovo Jeff e gli dice di trovarsi fuori dalla casa, ed in effetti il monitor di sicurezza mostra che il ponte \u00e8 intatto. Aprendo la porta, Jeff nota che il ponte \u00e8 ancora danneggiato, e sull'altra sponda ci sono alcuni cani che abbaiano. Jeff afferra quindi un fucile per sparare ai cani, i quali per\u00f2 scompaiono misteriosamente. Riponendo il fucile in un armadio, Jeff, Stephen, Kim e Tristen vedono Erica al suo interno, ma con immenso orrore, scoprono che la ragazza \u00e8 morta.\nIn preda alla pi\u00f9 totale disperazione e confusione, i ragazzi riflettono sul da farsi. Tristen suggerisce di avvolgere i nastri al contrario e, avviate seguendo il suo consiglio, le registrazioni portano a galla un'orrenda verit\u00e0: il filmato mostra Tristen guidare il gruppo in un rituale satanico, a base di sesso e alcol, e in seguito assalire il gruppo di turisti rivale, uccidendoli a coltellate, sventrandoli e legando i cadaveri tra di loro su Coffin Rock (come difatti avvenne, il secolo precedente, ad una squadra di poliziotti nello stesso luogo). A questo punto lo sconvolgimento raggiunge il suo apice: Jeff inizia a filmare Tristen, e Stephen le ordina di confessare tutto davanti alla telecamera. Tristen alterna sogghigni e risposte bizzarre a pianti e richiesta di aiuto, attirandoli al secondo piano della fabbrica, dove Stephen accusa Tristen deliberatamente di aver ucciso il loro bambino. Tristen si lega una corda attorno al collo, minacciando di uccidersi. Provocato da lei, Stephen la spinge oltre la balaustra del secondo piano in un momento di rabbia cieca, causandone la morte.\nNel tragico epilogo della storia, Jeff, Stephen, e Kim vengono arrestati. Ciascuno \u00e8 interrogato separatamente, con la polizia che mostra loro i filmati che li riprendono nel commettere i loro crimini. La telecamera di sicurezza del supermercato mostra Kim accoltellare la cassiera al collo con la sua lima per le unghie. La telecamera di sorveglianza della casa di Jeff mostra Jeff nudo uccidere Erica, ordinare i suoi vestiti attorno alle candele e nascondere il suo cadavere nell'armadio. Il video di Jeff mostra Stephen aggredire Tristen, accusandola di essere una strega e spingendola sopra la balaustra, mostrando anche come sia stato Stephen a legare la corda attorno al collo della moglie. Tutti e tre, in preda a violente crisi di panico e di nervi, proclamano la loro innocenza, mentre la polizia procede con il loro arresto.\nProduzione.\nIl regista Joe Berlinger appare in un cameo come Joe a Burkitsville durante le interviste documentaristiche. In una scena quando Erica chiude il freezer si nota un poster col simbolo del gruppo Metal statunitense Biohazard. Uno dei simboli scritti sui muri delle rovine di Rustin Parr \u00e8 il Thorn celtico, simbolo di Colui che porta la Morte.\nLa ripresa in volo all'inizio del film \u00e8 un riferimento a \"\", dello stesso regista Berlinger; il dottore nel manicomio che nutre col catetere il ragazzo, il tutto mentre fuma \u00e8 un riferimento a \"Titicut Follies\"; il nastro girato al contrario \u00e8 un riferimento a \"L'esorcista\"; i cani che abbaiano sono un riferimento a \"Il presagio\", la scena in cui Erica gira intorno all'albero nuda \u00e8 un riferimento al film \"La casa 2\".\nInfine, il nome del personaggio \"Kim Diamond\" \u00e8 un chiaro esplicito riferimento all'artista metal King Diamond. Il cognome dello sceriffo del luogo \u00e8 Craven, chiaro riferimento al noto regista Wes Craven.\nCritica.\nIl film ha ricevuto durante l'edizione dei Razzie Awards 2000 cinque nomination: Peggior film, Peggior regista per Joe Berlinger, Peggior sceneggiatura scritta da Daniel Myrick, Eduardo S\u00e1nchez, Dick Beebe e Joe Berlinger, Peggior coppia (Due attori qualsiasi) e ha vinto il premio come Peggior remake o sequel.\nSequel.\nEduardo S\u00e1nchez e Daniel Myrick, i creatori del primo film, hanno scritto una stesura nel 2009 che ignora i fatti de \"Il libro delle streghe\" per proseguire in modo diretto la trama del primo film. Gli attori Heather Donahue, Joshua Leonard e Michael C. Williams sono stati contattati per figurare in ruoli minori. Sanchez e Myrick hanno proposto il trattamento alla LionsGate, la quale ha ricevuto i diritti cinematografici della serie dalla Artisan Entertainment."}
{"id": "1357169", "revid": "1745361", "url": "https://it.wikipedia.org/wiki?curid=1357169", "title": "Globus pallidus", "text": ""}
{"id": "1357170", "revid": "729019", "url": "https://it.wikipedia.org/wiki?curid=1357170", "title": "Assedio di Sarajevo", "text": "L'assedio di Sarajevo, avvenuto durante la guerra in Bosnia ed Erzegovina, \u00e8 stato il pi\u00f9 lungo assedio nella storia bellica della fine del XX secolo, protrattosi dal 5 aprile 1992 al 29 febbraio 1996.\nVide scontrarsi le forze del governo bosniaco, che aveva dichiarato l'indipendenza dalla Jugoslavia, contro l'Armata Popolare Jugoslava (JNA) e le forze serbo-bosniache (VRS), che miravano a distruggere il neo-indipendente stato della Bosnia ed Erzegovina e a creare la Repubblica Serba di Bosnia ed Erzegovina.\nSi stima che durante l'assedio le vittime siano state pi\u00f9 di , i feriti oltre , l'85% dei quali tra i civili. A causa dell'elevato numero di morti e della migrazione forzata, nel 1995 la popolazione si ridusse a unit\u00e0, il 64% della popolazione pre-bellica.\nLa guerra in Bosnia.\nA partire dalla sua creazione, avvenuta dopo la seconda guerra mondiale, il governo della Jugoslavia mantenne uno stretto controllo sugli spiriti nazionalisti dei popoli jugoslavi, che avrebbero potuto portare a disordini e al collasso della nazione. Con la morte del leader jugoslavo Tito, nel 1980, questa politica di contenimento sub\u00ec un crollo. La prima vittima della guerra \u00e8 motivo di contenziosi tra serbi e bosniaci. I primi sostengono che la prima morte sia stata quella di un serbo, Nikola Gardovi\u0107, padre di uno sposo durante una processione nuziale nel primo giorno del referendum, il 1\u00ba marzo 1992. I bosniaci sostengono invece che questa era una delle morti progettate politicamente nel primo quarto dell'anno, e considerano come prime vittime (sia della guerra in Bosnia che dell'assedio di Sarajevo) Suada Dilberovi\u0107 e Olga Su\u010di\u0107, uccisi dai soldati serbi il 5 aprile nel corso di una manifestazione contro la guerra.\nIn quello stesso 5 aprile, i paramilitari serbi attaccarono l'Accademia di Polizia di Sarajevo, posizione di comando strategica a Vraca, nella parte alta della citt\u00e0.\nL'assedio.\nNei mesi che precedettero la guerra, le forze della JNA iniziarono a schierarsi sulle colline che circondano la citt\u00e0: tutta l'artiglieria e gli altri equipaggiamenti essenziali per la prosecuzione dell'assedio furono accumulati proprio in questo periodo. Nell'aprile 1992 il governo bosniaco chiese formalmente al governo della Jugoslavia di ritirare questo contingente, ma Milo\u0161evi\u0107 acconsent\u00ec solamente a ritirare i soldati che non erano di nazionalit\u00e0 bosniaca (in numero insignificante). Queste forze serbo-bosniache dell'esercito furono trasferite al VRS, che aveva dichiarato l'indipendenza dalla Bosnia pochi giorni dopo che la Bosnia stessa si era separata dalla Jugoslavia.\nIl 2 maggio 1992 Sarajevo fu completamente isolata dalle forze serbo-bosniache. Le principali strade che conducevano in citt\u00e0 furono bloccate, cos\u00ec come anche i rifornimenti di viveri e medicine. I servizi come l'acqua, l'elettricit\u00e0 e il riscaldamento furono tagliati. Solo poche organizzazioni umanitarie, come La Benevolencija, riuscirono a organizzare qualche servizio per fornire generi di prima necessit\u00e0 ai cittadini assediati. Sebbene inferiori di numero ai difensori bosniaci nella citt\u00e0, i soldati serbi intorno a Sarajevo erano meglio armati. Dopo il fallimento dei tentativi iniziali di assaltare la citt\u00e0 con le colonne corazzate della JNA, le forze di assedio cannoneggiarono Sarajevo da almeno duecento bunker situati nelle montagne.\nNella seconda met\u00e0 del 1992 e nella prima met\u00e0 del 1993 l'assedio raggiunse il suo apice per la violenza dei combattimenti. Furono commesse gravi atrocit\u00e0, con i bombardamenti di artiglieria che continuavano a colpire i difensori. Gran parte delle principali posizioni militari e le riserve di armi all'interno della citt\u00e0 erano sotto il controllo dei serbi, che impedivano i rifornimenti ai difensori. I serbi erano ovunque in citt\u00e0 e il grido \"Pazite, Snajper!\" (\"attenzione, cecchino!\") divenne molto comune\". Alcuni quartieri della citt\u00e0, come Novo Sarajevo, furono conquistati dagli attaccanti. Per aiutare la popolazione assediata, l'aeroporto di Sarajevo fu aperto agli aerei delle Nazioni Unite alla fine del giugno 1992. La sopravvivenza della citt\u00e0 da allora dipese in larga parte proprio dai rifornimenti ONU.\nAlcuni contrabbandieri bosniaci che si erano uniti all'esercito all'inizio della guerra portarono illegalmente le armi in citt\u00e0 attraverso le linee serbe, e i raid sulle posizioni serbe all'interno della citt\u00e0 li aiutarono nei loro intenti. Il Tunnel di Sarajevo, principale via per aggirare l'embargo internazionale di armi e per rifornire di munizioni i combattenti, venne completato a met\u00e0 del 1993, e permise anche alla popolazione di scappare: per questo si disse che il tunnel aveva salvato Sarajevo. Tuttavia, nell'aprile 1995 vi erano solo 20 pezzi di artiglieria e cinque carri armati in difesa della citt\u00e0. \nI rapporti indicano una media di circa 329 esplosioni al giorno durante il corso dell'assedio, con un massimo di 3.777 bombe sganciate il 22 luglio 1993. Gli incendi causati dai proiettili danneggiarono seriamente le strutture della citt\u00e0, inclusi gli edifici civili (comprese le strutture sanitarie, di comunicazione e ONU) e culturali. Dal settembre 1993, i rapporti sottolineano il fatto che tutti gli edifici di Sarajevo erano stati danneggiati, e 35.000 completamente distrutti. Tra i danneggiamenti pi\u00f9 rilevanti ci furono quelli della Presidenza della Bosnia Erzegovina e della Biblioteca Nazionale, che bruci\u00f2 completamente insieme a migliaia di testi non pi\u00f9 recuperabili.\nI bombardamenti della citt\u00e0 contribuirono significativamente all'aumento del numero delle vittime. Le uccisioni di massa dovute all'esplosione di ordigni fecero molto scalpore in Occidente. Il 1\u00ba giugno 1993 15 persone rimasero uccise e 80 ferite durante una partita di calcio. Il 12 giugno dello stesso anno 12 persone furono uccise mentre facevano la fila per l'acqua. La pi\u00f9 grande di queste stragi fu un attacco al mercato della citt\u00e0 - passato alla storia come il massacro di Markale - avvenuto il 5 febbraio 1994, in cui morirono 68 civili e 200 furono feriti. In risposta al massacro di Markale, l'ONU impose un ultimatum per le forze serbe affinch\u00e9 ritirassero le armi pesanti oltre un certo punto in un certo periodo di tempo, pena l'inizio di attacchi aerei. Quando si avvicinava la scadenza, le forze serbe accondiscesero. Il bombardamento della citt\u00e0 cal\u00f2 d'intensit\u00e0 lasciando intravedere la fine dell'assedio.\nLa marcia per la pace dei pacifisti italiani.\nDurante i quattro anni di durata, l'assedio fu interrotto solamente per una giornata, tra l'11 e il 12 dicembre 1992, da un gruppo di 500 pacifisti, partiti dall'Italia insieme a don Tonino Bello, e coordinati dall'associazione padovana Beati costruttori di pace. Un secondo tentativo di rompere l'assedio, nell'agosto del 1993, da parte degli stessi organizzatori non ebbe successo, mentre nel corso di una analoga manifestazione svoltasi il 3 ottobre 1993, mentre cercava di deporre un fiore sul ponte Vrbanja sul luogo dove l'anno prima erano state uccise Olga e Suada, mor\u00ec centrato da un cecchino il religioso e pacifista italiano Moreno Locatelli.\nL'intervento della NATO e della Croazia.\nNel 1995, dopo un altro attacco al mercato di Markale nel quale persero la vita 37 persone e 90 ne restarono ferite, le forze internazionali iniziarono a criticare fermamente gli assedianti. Quando i serbi effettuarono un raid contro un sito di raccolta delle armi dell'ONU, i jet della NATO attaccarono depositi di munizioni dei serbi e altri obiettivi militari strategici, era l'inizio dell'Operazione Deliberate Force. Gli scontri sul campo aumentarono di intensit\u00e0, con l'intervento di forze armate bosniache e croate. Dopodich\u00e9 i combattimenti diminuirono e i serbi persero via via sempre pi\u00f9 terreno nell'area di Sarajevo. Il riscaldamento, l'elettricit\u00e0 e l'acqua poterono tornare in citt\u00e0.\nFu raggiunto l'accordo del \"cessate il fuoco\" nell'ottobre 1995, e l'Accordo di Dayton fu siglato sempre nello stesso anno per ristabilire la pace. Segu\u00ec un periodo di stabilizzazione e di ritorno alla normalit\u00e0, con il governo bosniaco che non dichiar\u00f2 la fine dell'assedio di Sarajevo fino al 29 febbraio 1996.\nI crimini di guerra.\nLe forze serbe condussero una campagna di pulizia etnica nelle parti della citt\u00e0 da loro occupate durante l'assedio. Furono anche obiettivo di violenze i non-nazionalisti serbi. Ne \"Il Ponte Tradito: Religione e Genocidio in Bosnia\", Michael A. Sells scrisse:\nDurante la guerra, le forze serbe violentarono sistematicamente donne bosniache musulmane dopo averle separate dagli uomini. Nel 2001 il Tribunale penale internazionale per l'ex-Jugoslavia (ICTY) condann\u00f2 Dragoljub Kunarac, Radomir Kovac e Zoran Vukovic per il reato di stupro.\nLe conseguenze.\nSarajevo rimase pesantemente danneggiata durante i quattro anni di assedio. La collezione di manoscritti dell'Istituto Orientale della citt\u00e0, una delle pi\u00f9 ricche collezioni di manoscritti orientali al mondo, fu deliberatamente distrutta da nazionalisti serbi. L'assedio di Sarajevo fu il peggiore e il pi\u00f9 catastrofico periodo della storia della citt\u00e0 a partire dalla prima guerra mondiale. Prima dell'assedio, la citt\u00e0 si trovava in un periodo di grande crescita e sviluppo ed aveva ospitato anche le Olimpiadi Invernali del 1984.\nLa citt\u00e0 era stata un modello di integrazione multietnica, ma l'assedio spinse le popolazioni a drammatiche divisioni. A parte le migliaia di rifugiati che lasciarono la citt\u00e0, un grandissimo numero di serbi abitanti a Sarajevo partirono per la Republika Srpska. La percentuale di serbi a Sarajevo, da pi\u00f9 del 30% nel 1991 diminu\u00ec a circa il 10% nel 2002. Le regioni di Novo Sarajevo, che sono oggi parte della Republika Srpska, hanno formato Sarajevo Est, dove attualmente vive gran parte della popolazione serba d'anteguerra. Alcuni serbi che rimasero a Sarajevo furono trattati rudemente dai rifugiati che fecero ritorno alle loro case.\nDopo gli anni novanta, caratterizzati dalla negazione del ruolo serbo nelle guerre jugoslave, dal 2000 si \u00e8 cominciato a coinvolgere bosniaci e croati nelle atrocit\u00e0 commesse, come quella di Srebrenica. Per quanto riguarda Sarajevo, viene contestato il fatto che dal 1992 al 1995 serbi subirono operazioni di pulizia etnica, e diverse migliaia furono uccisi. Questi fatti furono trasmessi dai media all'inizio del 2005 quando il Primo Ministro della Repubblica Serba, Pero Bukejlovi\u0107, sostenne che durante l'assedio di Sarajevo fu commesso un genocidio contro i serbi, che super\u00f2 di gran lunga le dimensioni del massacro di Srebrenica.\nNel 2004, gran parte dei danni agli edifici erano stati riparati; i progetti per nuove costruzioni hanno fatto diventare Sarajevo la citt\u00e0 con il maggiore tasso di espansione dell'ex Jugoslavia. La popolazione dell'area metropolitana della citt\u00e0 nel 2002 era di circa unit\u00e0, persone in meno del 1991. Il Presidente del Consiglio dei Cittadini Serbi, Mirko Pejanovi\u0107 (membro in periodo di guerra della Presidenza della Bosnia ed Erzegovina e Decano della Facolt\u00e0 di Scienze Politiche all'Universit\u00e0 di Sarajevo per il periodo 2007-2011), afferm\u00f2:\nCommemorazioni.\nIn occasione del 20\u00ba anniversario dell\u2019assedio di Sarajevo, il 6 aprile del 2012, migliaia di persone si sono ritrovate nella principale via della citt\u00e0, Viale Maresciallo Tito, per assistere a un concerto commemorativo delle vittime della strage. \nSulla strada furono posizionate 11.541 sedie rosse, tante quante le persone uccise. Alcune di esse erano di piccole dimensioni per ricordare i 1500 bambini deceduti. \nInoltre lungo il viale furono dipinte delle linee rosse per simboleggiare il sangue versato durante la guerra."}
{"id": "1357178", "revid": "47767", "url": "https://it.wikipedia.org/wiki?curid=1357178", "title": "Anas laysanensis", "text": "Il germano di Laysan (\"Anas laysanensis\", Rothschild 1892) \u00e8 un uccello della famiglia degli Anatidi endemico dell'isola di Laysan alle Hawaii; i reperti fossili rivelano che il germano di Laysan era un tempo diffuso sull'intero arcipelago delle Hawaii, mentre oggi sopravvive solamente su tre piccole isole.\nDescrizione.\nQuesta anatra dal piumaggio macchiettato marrone scuro, ha la testa marrone scuro tendente al nero e presenta un caratteristico anello bianco che circonda l'occhio, anche la zona della gola \u00e8 di color bianco. Il becco del maschio \u00e8 di colore verde scuro tratteggiato di nero, la femmina invece lo ha di colore arancio con inserimenti di nero. Alcuni maschi mostrano una debole iridescenza sulla testa o sul collo e le piume centrali della coda sono un po' arricciate. L'ala ha uno specchio verde-violaceo iridescente in entrambi i sessi. Le zampe sono di colore arancione, solitamente pi\u00f9 luminoso nel maschio. Allo stato selvatico sono state individuate anatre fino a 12 anni di et\u00e0, mentre in cattivit\u00e0 alcuni esemplari hanno raggiunto i 18 anni di vita.\nRiproduzione.\nL'accoppiamento comincia in autunno e la costruzione del nido comincia in primavera. La femmina costruisce un nido in un piccolo avvallamento del terreno bene celato sulla terra al riparo nella densa vegetazione utilizzando erbe, foglie, ramoscelli e il proprio piumino. Solitamente da aprile ad agosto, vengono deposte circa quattro uova, i piccoli nati cresceranno in circa 40 - 60 giorni.\nStato di conservazione.\nIl declino del germano di Laysan \u00e8 cominciato 1.000-1.600 anni fa, con la colonizzazione delle isole hawaiane da parte dei Polinesiani e associato all'introduzione di predatori non autoctoni. Gi\u00e0 nel 1860, le anatre erano sparite da tutto l'arcipelago delle Hawaii fatta eccezione l'isola Laysan (da cui deriva il nome dell'anatra), molto probabilmente in seguito alla predazione dei ratti introdotti. Come molte specie isolate dell'isola, l'anatra di Laysan si \u00e8 evoluta in un ambiente che difetta dei predatori mammiferi ed \u00e8 quindi priva di difese contro i predatori non indigeni, come gli esseri umani, i ratti, i maiali e i gatti. Per esempio, le anatre di Laysan sono pi\u00f9 portate ad adottare per istinto una tattica difensiva consistente nel restare immobili piuttosto che volare via o scappare di corsa, una strategia molto valida contro uccelli predatori endemici, ma del tutto inefficace a terra contro i predatori introdotti. Anche se pu\u00f2 volare non migra e non si disperde quindi fra le isole.\nL'isola di Laysan ha beneficiato della protezione federale nel 1909, con l'istituzione del rifugio nazionale della fauna selvatica delle isole hawaiane. Tuttavia, la devastazione della vegetazione dell'isola dai conigli introdotti ha portato l'anatra sull'orlo dell'estinzione nel 1912, con una popolazione complessiva composta da 7 adulti e 5 giovani.\nGrazie all'impegno dei biologi che sono riusciti a sradicare i conigli selvatici dall'isola nel 1923, le anatre hanno cominciato a recuperare, arrivando a una popolazione di circa 500 individui negli anni 50, il congresso degli Stati Uniti eman\u00f2 la legge per il pericolo di conservazione della specie nel 1966 e nel 1967 l'anatra di Laysan \u00e8 stata dichiarata una specie in pericolo con protezione federale. Tuttavia, imprevisti come la siccit\u00e0 del 1993 di El Ni\u00f1o e la scarsit\u00e0 di cibo, hanno ridotto il numero di anatre a circa 100. Successivamente con l'impego di radiotrasmittenti applicate alle zampe, si \u00e8 stimato che in genere soltanto il 30% degli anatroccoli sull'isola Laysan sopravvivono. Nel 2004, la popolazione ha raggiunto le 576 anatre.\nNel 2004 e nel 2005, 42 germani di Laysan sono stati spostati presso il rifugio nazionale della fauna selvatica sull'isola Midway questo perch\u00e9 la creazione di una seconda popolazione riduce il rischio di estinzione dato da catastrofi come: calamit\u00e0 naturali (quali la siccit\u00e0, gli uragani e gli tsunami) o malattie aviarie o l'introduzione accidentale di piante e animali non indigeni; che possono decimare la popolazione totale concentrata in un unico e ristretto spazio, mentre \u00e8 improbabile che il disastro colpisca simultaneamente entrambi i luoghi.\nLa seconda popolazione \"di assicurazione\" dei germani di Laysan si \u00e8 sviluppata rapidamente, pi\u00f9 che raddoppiando nel corso dei primi due anni. A partire da gennaio del 2007, sono 100 le anatre del secondo gruppo presso l'atollo di Midway che i ricercatori controllano e hanno scoperto che le anatre si riproducono pi\u00f9 precocemente e depongono pi\u00f9 uova rispetto alla popolazione dell'isola Laysan. Ci\u00f2 suggerisce che l'habitat e il cibo abbondanti, hanno stimolato lo sforzo riproduttivo pi\u00f9 grande nelle anatre, ci\u00f2 contribuisce a portare ottimismo per il successo di questa popolazione reintrodotta."}
{"id": "1357179", "revid": "1610933", "url": "https://it.wikipedia.org/wiki?curid=1357179", "title": "Germano di Laysan", "text": ""}
{"id": "1357180", "revid": "1573940", "url": "https://it.wikipedia.org/wiki?curid=1357180", "title": "Anas melleri", "text": "Il germano di Meller o anatra del Meller (\"Anas melleri\" ) \u00e8 un uccello della famiglia degli Anatidi, endemico del Madagascar.\nDescrizione.\nQuesti uccelli non presentano dimorfismo sessuale, il piumaggio \u00e8 marrone chiazzato e nell'aspetto assomigliano abbastanza ad una femmina di germano reale (\"Anas platyrhynchos\"), tuttavia, in contrasto con la maggior parte delle altre specie di germani, difettano del tipico \"sopracciglio\". Le penne remiganti presentano uno \"specchio\" color verde bordato di bianco. Le zampe sono color arancione, il becco \u00e8 di color verde oliva.\nRiproduzione.\nIl germano di Meller in Madagascar si riproduce durante la maggior parte dell'anno tranne nel periodo maggio-giugno; invece la popolazione che vive sull'isola di Mauritius si riproduce in ottobre ed in novembre.\nDurante la stagione riproduttiva diventa ferocemente territoriale, le coppie restano insieme fino a quando i piccoli non diventano indipendenti.\nSistematica.\nLa somiglianza con la femmina di germano reale, in passato ha portato gli studiosi ad avanzare una stretta parentela con quella specie, questo sulla base della teoria dell'ibridazione quasi-forzata in circostanze non naturali (Konrad Lorenz 1941), \u00e8 persino stato supposto che potesse essere una semplice mutazione di piumaggio (privo di abito nuziale) del germano reale (Paul Johnsgard 1965).\nAl giorno d'oggi, \u00e8 invece considerata come una delle specie pi\u00f9 distinte nel gruppo dei germani, basato sui confronti mitocondriali del DNA, il parente pi\u00f9 stretto \u00e8 apparentemente il germano beccogiallo (\"Anas undulata\"), un'altra specie divergente dal clade dei germani; rimangono tuttavia ancora oscuri gli esatti rapporti di parentela genetica tra il germano di Meller e il germano beccogiallo.\nConservazione.\nQuesta specie \u00e8 classificata come \"in pericolo\" (\"Endangered\") dalla IUCN. Le zone umide del Lago Alaotra, dove storicamente risiede la pi\u00f9 grande popolazione di queste anatre, sono state modificate nel corso del ventesimo secolo per opera dell'uomo; il germano di Meller assieme ad atri uccelli acquatici hanno risentito pesantemente della distruzione del proprio habitat, ci\u00f2 ha comportato una netta diminuzione del numero degli individui.\nLa conservazione di questa specie \u00e8 stata inoltre a lungo impedita dal fatto (completamente errato) che venisse considerata come una semplice variante di germano reale perci\u00f2 non ha meritato interesse speciale (Young &amp; Rhymer 1998). Per la colorazione del piumaggio poco originale e le sue abitudini territoriali, questa specie non \u00e8 molto popolare nemmeno fra gli avicoltori, anche se riesce a riprodursi prontamente in cattivit\u00e0 come la maggior parte delle anatre a patto che disponga di abbastanza spazio e di un buon habitat."}
{"id": "1357181", "revid": "1610933", "url": "https://it.wikipedia.org/wiki?curid=1357181", "title": "Germano di Meller", "text": ""}
{"id": "1357182", "revid": "1573940", "url": "https://it.wikipedia.org/wiki?curid=1357182", "title": "Spatula platalea", "text": "Il mestolone rosso o mestolone argentino (Spatula platalea ()) \u00e8 un uccello della famiglia degli Anatidi.\nDescrizione.\nIl maschio ha un piumaggio variegato castano chiaro marrone scuro, il petto \u00e8 bruno-rossiccio mentre il capo \u00e8 di una tonalit\u00e0 tendente al rosa: un castano chiaro finemente variegato di marrone, gli occhi del maschio sono di color giallo; le femmine sono invece di colorazione pi\u00f9 uniforme sempre variegata castano chiaro e scuro, gli occhi sono di color nocciola. Ci\u00f2 che contraddistingue la specie \u00e8 il grosso becco nero a forma di spatola.\nLa taglia media \u00e8 compresa tra i 45\u201356\u00a0cm di lunghezza, il peso \u00e8 di 500-600 grammi, la prospettiva di vita media \u00e8 di 20-30 anni.\nDistribuzione e habitat.\nIl mestolone rosso \u00e8 diffuso nella parte meridionale del Sudamerica, dove vive in prossimit\u00e0 di laghi, corsi d'acqua e zone acquitrinose, ama acque calme e poco profonde, ricche di vegetazione palustre.\nBiologia.\nRiproduzione.\nNidifica in prossimit\u00e0 dell'acqua, il nido \u00e8 composto da piante palustri e piume, depone in media 7-8 uova, che si schiudono dopo una cova di circa 25-26 giorni.\nAlimentazione.\nIl grosso becco provvisto di lamelle verticali interne consente al mestolone rosso di setacciare l'acqua e di catturare il plancton in essa contenuto, si ciba inoltre di piccoli crostacei, insetti e vegetazione palustre."}
{"id": "1357183", "revid": "84604", "url": "https://it.wikipedia.org/wiki?curid=1357183", "title": "Chiesa di San Nicola di Bari (Villa Santa Maria)", "text": "La chiesa di San Nicola di Bari \u00e8 sita a Villa Santa Maria (CH) nella piazza San Nicola di Bari presso l'incrocio con le vie:\nVia Gradini Ponte, Via Mercato, Via Supportico e Vico Freddo.\nStoria.\nLa chiesa viene realizzata antecedentemente al 1816, epoca in cui venne restaurata in stile romanico. L'interno \u00e8 stato pi\u00f9 volte rimaneggiato e dell'antico stile romanico dell'interno non rimane nulla, ora l'interno \u00e8 in stile barocco. Il restauro termin\u00f2 nel 1826, quando fu celebrata la prima messa da Stanislao Di Lello, committente del restauro. La data del restauro \u00e8 incisa sul fianco sinistro della chiesa. Lo storico Gaetano Sabatini asserisce che l'autore del restauro \u00e8 Giacomo Torrese di Canosa Sannita, autore del santuario della Madonna dei Miracoli a Casalbordino.\nIl grande affresco sulla volta della navata, la cantoria (ove vi \u00e8 l'organo e il campanile sembrano essere relativi al rimaneggiamento dell'Ottocento.\nAgli inizi del XX secolo cos\u00ec come dopo la seconda guerra mondiale si restaurarono le coperture della chiesa. Il 29 settembre 1958 il Provveditorato alle Opere pubbliche comunicava al parroco che avrebbe finanziato con due milioni di lire il restauro della chiesa. Tuttavia, successivamente, lo stesso parroco, a partire dal 1960, chiese a privati, banche ed enti pubblici altri finanziamenti per altri restauri e nel 1961 il Comune concesse 250.000 lire, chieste di nuovo dal parroco, per l'esercizio delle funzioni per l'anno seguente.\nA gennaio 2021 crolla parte del tetto della chiesa.\nStruttura.\nL'esterno.\nLa facciata e la tettoia.\nLa facciata, \u00e8 in stile romanico classico (1953-'54), per ordine di don Giulio Melatti (arciprete), dopo il restauro di questa parrocchiale. Il progetto \u00e8 stato realizzato dall'architetto Armando Sabatini (professore di Educazione artistica alla scuola media di Villa Santa Maria), mentre la direzione artistica fu del geometra Domenico Nardizzi, la facciata \u00e8 edificata in travertino delle Marche. Sopra l'ingresso \u00e8 stata posta una lunetta in mosaico policromo raffigurante l'Eucaristia. Al centro vi \u00e8 la Madonna sembiante la Madonna in Basilica, ai lati vi sono 2 santi venerati a Villa Santa Maria: San Francesco Caracciolo e San Nicola di Bari, il patrono di Villa Santa Maria, nell'atto di protezione della parrocchia stessa.\nLa facciata termina in alto con un timpano triangolare, al cui interno vi \u00e8 una finestella a forma di obl\u00f2.\nLa tettoia \u00e8 a doppio spiovente in tegole creante una facciata a capanna.\nSopra l'abside vi \u00e8 un tamburo ottagonale con tettoia a otto spicchi rivestiti anch'essi da tegole.\nIl campanile.\nAl lato destro di chi guarda la facciata \u00e8 la torre campanaria con tetto in stile romanico-barocco.\nIl campanile \u00e8 in pietra locale e mattoni a cornice sugli angoli.\nSotto la cella campanaria vi \u00e8 un ornamento a triglifi alternati a metope a medaglioni, sopra di esso vi \u00e8 una cornice marcapiano che separa questa zona da un'edicola ottagonale. Sotto la cella campanaria vi \u00e8 un'altra cornice marcapiano.\nIn una loggia vi sono otto campane a funzionamento elettrico, di cui cinque hanno la funzione di \"carillon\" e suona-ore per l'orologio, le altre tre hanno la funzione di richiamare i fedeli alle funzioni religiose. La pi\u00f9 antica \u00e8 del XVIII secolo, la campana madre \u00e8 del 1864, mentre la campana pi\u00f9 piccola venne aggiunta nel 1930 per ricordare l'acquisto da parte della parrocchia di un'ala della casa Caracciolo per realizzarvi un asilo infantile.\nSul lato parallelo alla facciata vi \u00e8 un orologio.\nLa copertura della torre campanaria \u00e8 a cupola. In cima alla tettoia vi \u00e8 una bandiera segnavento.\nL'interno.\nLa chiesa \u00e8 navata unica.\nIl soffitto \u00e8 con volta a botte e cupola (presso l'abside). Detto spazio presenta sul fronte, dietro il presbiterio, un'abside e ai due lati due stretti ambiti con volte a botte, quasi a definire un accenno di transetto.\nAi lati della navata vi sono tre cappelle per lato.\nLe cappelle a sinistra sono dedicata alla Madonna del Carmine, alla Madonna Addolorata e all'Incoronata, mentre quelle a destra sono dedicate a Santa Lucia, a Santa Rita da Cascia, ma anticamente questa cappella era destinata a San Giovanni Battista, come attesta l'iscrizione \"Precursor Domini\", e a Sant'Antonio da Padova.\nL'altare \u00e8 realizzato in gesso marmorizzato.\nSopra la porta di ingresso sporge la cantoria ove si trova l'organo, in stile ottocentesco.\nAll'interno vi sono anche un pulpito e un battistero ligneo racchiuso entro una grata di ferro.\nLe pitture.\nLe pitture di questa chiesa sono state realizzate nel 1844 da Francesco Maria De Benedictis in stile d'ispirazione classicista. Raffigurano \"L'ultima Cena\", \"La Presentazione di Ges\u00f9 al Tempio\" e \"Cristo caccia i mercanti dal Tempio\", siti rispettivamente nella parete di fondo e nelle pareti laterali dell'altare centrale.\nLe opere di scultura.\nLe cappelle ai lati ospitano le statue eponime della cappella, tra cui la statua di San Giuseppe risalente al XVII secolo presenta delle \"conocchie\" riconducibili alla iconografia devozionale napoletana.\nNell'abside vi sono altre statue di San Nicola di Bari e di San Rocco mentre le pareti sono adornate di tre tele. Inoltre, sotto l'altare dell'Addolorata vi \u00e8 la statua del Cristo morto.\nTrattasi di manifatture che richiamano l'epopea sei-settecentesca del presepe napoletano. Infatti le statue lignee sono state sostituite con delle altre con altre statue, sempre lignee e cave, proprio come molte statuette per il presepio, scolpite solamente nella parte esterna, quella visibile, per essere trasportate nelle processioni. Queste opere sono opera di esperti artigiani locali.\nTra le opere minori vi \u00e8 un crocifisso ligneo della prima met\u00e0 del XVI secolo restaurato pi\u00f9 volte nel corso del tempo."}
{"id": "1357184", "revid": "1610933", "url": "https://it.wikipedia.org/wiki?curid=1357184", "title": "Mestolone rosso", "text": ""}
{"id": "1357186", "revid": "1573940", "url": "https://it.wikipedia.org/wiki?curid=1357186", "title": "Anas poecilorhyncha", "text": "Il germano beccomacchiato o anatra dal becco macchiato (Anas poecilorhyncha ) \u00e8 un uccello appartenente al genere delle anatre di superficie (\"Anas\"). \u00c8 un'anatra abbastanza grande e di costituzione massiccia, diffusa unicamente in Asia, dove \u00e8 molto numerosa e occupa un vasto areale. Ne esistono tre sottospecie, che differiscono unicamente per lievi differenze nella colorazione del piumaggio. Deve il nome a due macchie di colore rosso-arancione presenti alla base del becco.\nTassonomia.\nCom'\u00e8 gi\u00e0 stato detto, gli studiosi riconoscono tre sottospecie di germano beccomacchiato:\nDescrizione.\nIl germano beccomacchiato misura 58\u201363\u00a0cm di lunghezza. I maschi pesano 1230-1500 g e le femmine, molto pi\u00f9 piccole, pesano 780-1360 g.\nGli esemplari adulti hanno il corpo ricoperto da un piumaggio marrone-nerastro, con ventre e faccia bianchi. Le zampe e i piedi sono arancioni. Caratteristica della specie \u00e8 la parte anteriore del becco di colore giallo. Nell'aspetto generale, tuttavia, i germani beccomacchiato ricordano molto la femmina del germano reale. Il ventre \u00e8 screziato di macchie marrone e giallo-marrone, e sulla testa sono presenti tre strisce scure, una sulla sommit\u00e0 del capo e altre due ai lati, all'altezza degli occhi. Le femmine si distinguono per la colorazione meno vivida del piumaggio, ma per il resto il dimorfismo sessuale non \u00e8 molto pronunciato. Entrambi i sessi indossano lo stesso piumaggio tutto l'anno. Riguardo alla muta, finora non sono stati ancora effettuati studi adeguati.\nIl germano beccomacchiato della Cina (\"A. p. zonorhyncha\") ha una colorazione pi\u00f9 marrone e con toni pi\u00f9 scuri di quella delle altre due sottospecie meridionali, ma si riconosce soprattutto per la mancanza della striscia bianco brillante lungo il bordo interno dello specchio. \u00c8 inoltre privo delle due macchie arancioni alla base del becco alle quali la specie deve il nome.\nDistribuzione e habitat.\nIl germano beccomacchiato \u00e8 diffuso in Asia, in particolare in Cina, Mongolia, Siberia meridionale, Bangladesh, Cambogia, Laos, Vietnam, Birmania e India.\nLa sottospecie nominale \u00e8 originaria del continente indiano. Il suo areale si estende fino allo Sri Lanka a sud e a Bangladesh, Assam e Manipur a est. La sottospecie \"A. p. haringtoni\", nota anche come germano beccomacchiato della Birmania, \u00e8 nativa di Birmania, Cina meridionale e Vietnam. Vive probabilmente anche in Laos, nonch\u00e9 in Cambogia, e si spinge fino all'estremit\u00e0 meridionale del Vietnam. Il germano beccomacchiato della Cina (\"A. p. zonorhyncha\") si incontra in gran parte della Cina. Si riproduce nel sud della Siberia, in Corea e in Giappone.\nLe popolazioni presenti nel nord della Cina, in Mongolia e in Siberia sono migratrici. Si spostano verso sud, in Cambogia e Thailandia, per trascorrere i mesi invernali. Esemplari erratici raggiungono occasionalmente le isole al largo dell'Alaska e le isole pi\u00f9 settentrionali delle Filippine.\nI germani beccomacchiato prediligono acque poco profonde e zone umide d'acqua dolce, con una fitta vegetazione subacquea. Solo raramente si incontrano nei fiumi. Gli esemplari della sottospecie cinese vivono anche in acque costiere. Tuttavia, sembra che per principio le anatre di questa specie evitino le distese di acqua salata e perfino di acqua salmastra. Nelle regioni in cui \u00e8 presente anche il germano reale, raramente le due specie vivono assieme. Ci\u00f2 sta a indicare che il germano beccomacchiato richiede un habitat dalle esigenze diverse.\nBiologia.\nIl comportamento del germano beccomacchiato non si discosta da quello del germano reale. Vive in piccoli stormi o gruppi familiari, preferibilmente in acque basse e paludose. Si alimenta in acqua mettendosi in posizione verticale con il solo tronco immerso. La dieta \u00e8 composta principalmente da sostanze vegetali e spesso un gran numero di anatre si radunano nelle risaie. In Giappone il germano beccomacchiato \u00e8 l'unica specie che si riproduce regolarmente nelle risaie o nei loro dintorni. Si nutre delle parti verdi di piante acquatiche, ripariali e terrestri, ma anche di semi, frutta, insetti, girini, uova, piccoli pesci, rane e vermi.\nLa riproduzione avviene tra maggio e dicembre. I germani beccomacchiato costruiscono il nido tra le piante che crescono sulle rive dei fiumi. Le femmine depongono un'unica covata all'anno, composta da 8-14 uova. Il periodo di incubazione dura 26-28 giorni. Riguardo al tasso riproduttivo e alle modalit\u00e0 di sviluppo dei pulcini e dei giovani non abbiamo ancora notizie precise. Si presume tuttavia che i piccoli si involino dopo 49-56 giorni dalla nascita."}
{"id": "1357187", "revid": "1610933", "url": "https://it.wikipedia.org/wiki?curid=1357187", "title": "Germano beccomacchiato", "text": ""}
{"id": "1357188", "revid": "1573940", "url": "https://it.wikipedia.org/wiki?curid=1357188", "title": "Spatula rhynchotis", "text": "Il mestolone australiano (Spatula rhynchotis ()) \u00e8 un uccello della famiglia degli Anatidi.\nDescrizione.\nIl piumaggio del maschio in abito nuziale presenta: testa grigio-verde, con una mezzaluna bianca verticale tra becco e occhi, petto bianco variegato di nero, fianchi e ventre rossicci variegati di nero, dorso grigio scuro, gli occhi sono di color giallo. La femmina ha una colorazione uniforme, \u00e8 castana variegata di castano chiaro, il capo \u00e8 castano chiaro a parte la fasce laterali del viso e sopra la testa che sono marroni, gli occhi sono color nocciola. Il becco allungato e largo all'estremit\u00e0 \u00e8 a forma di spatola, di color marrone scuro-nero.\nLe dimensioni vanno in media dai 46\u201353\u00a0cm di lunghezza, il peso medio \u00e8 650 grammi.\nBiologia.\nRiproduzione.\nNidifica in prossimit\u00e0 dell'acqua in nidi composti da piante palustri rinsecchite e piume, a volte su un ceppo o su una cavit\u00e0 di un albero, depone in media 7-8 uova che si schiudono dopo una cova di circa 25-26 giorni; i piccoli crescono nel giro di 45 giorni.\nAlimentazione.\nPrevalentemente vegetariano, si nutre di erbe, alghe e piante palustri; col grosso becco provvisto di lamelle lungo i bordi setaccia la superficie dell'acqua procurandosi il cibo come piccoli insetti e mulluschi palustri.\nDistribuzione e habitat.\n\u00c8 diffuso nell'Australia del sud, Tasmania e Nuova Zelanda; vive nelle paludi e laghi con molta vegetazione palustre. Inoltre si pu\u00f2 trovare occasionalmente lungo il litorale.\nConservazione.\nIn Australia \u00e8 protetto nell'ambito del \"National Parks and Wildlife Act\" del 1974."}
{"id": "1357190", "revid": "486946", "url": "https://it.wikipedia.org/wiki?curid=1357190", "title": "Mestolone australiano", "text": ""}
{"id": "1357191", "revid": "122833116", "url": "https://it.wikipedia.org/wiki?curid=1357191", "title": "Anas rubripes", "text": "Il germano nero americano, anatra nera americana o anatra zamperosse (\"Anas rubripes\", Brewster 1902) \u00e8 un uccello della famiglia degli Anatidi."}
{"id": "1357192", "revid": "1610933", "url": "https://it.wikipedia.org/wiki?curid=1357192", "title": "Germano nero americano", "text": ""}
{"id": "1357194", "revid": "1573940", "url": "https://it.wikipedia.org/wiki?curid=1357194", "title": "Anas sparsa", "text": "Il germano nero africano o anatra nera africana (Anas sparsa ) \u00e8 un uccello della famiglia degli Anatidi.\nDescrizione.\nHa una colorazione marrone scuro uniforme su tutto il corpo ad eccezione di alcune fasce variegate di bianco sul dorso fin sulla coda, becco grigio scuro, occhi marroni, zampe arancioni, le penne remiganti secondarie presentano una colorazione a specchio verde scuro. Non vi \u00e8 dimorfismo sessuale tra i sessi. Le dimensioni medie sono 35\u00a0cm in lunghezza, il peso \u00e8 di circa 320-500 grammi.\nSottospecie.\nCi sono due sottospecie:\nHabitat.\nVive nell'Africa centrale fino all'Etiopia e meridionale, predilige fiumi e acquitrini ricchi di vegetazione all'interno delle foreste negli altopiani.\nRiproduzione.\nLa femmina depone in media 7-8 uova che cova per un periodo di 25-26 giorni, gli anatroccoli nati impiegano circa 6 settimane per crescere.\nAlimentazione.\nSi ciba in prevalenza di vegetali e piante acquatiche, integrati anche da piccoli molluschi e insetti."}
{"id": "1357195", "revid": "1610933", "url": "https://it.wikipedia.org/wiki?curid=1357195", "title": "Germano nero africano", "text": ""}
{"id": "1357196", "revid": "1573940", "url": "https://it.wikipedia.org/wiki?curid=1357196", "title": "Anas superciliosa", "text": "Il germano del Pacifico o anatra nera del Pacifico (Anas superciliosa ) \u00e8 un uccello della famiglia degli Anatidi. \nDescrizione.\nLa specie nidifica in Indonesia, Nuova Guinea, isole Salomone, Vanuatu, Nuova Caledonia, Australia, isole Caroline, Palau, Figi, Tonga, isole Samoa, isole Cook, isole della Societ\u00e0 e Nuova Zelanda."}
{"id": "1357197", "revid": "1610933", "url": "https://it.wikipedia.org/wiki?curid=1357197", "title": "Germano del Pacifico", "text": ""}
{"id": "1357198", "revid": "1543377", "url": "https://it.wikipedia.org/wiki?curid=1357198", "title": "Anas undulata", "text": "Il germano beccogiallo (\"Anas undulata\" Dubois, 1839) \u00e8 un'anatra di superficie; \u00e8 una specie stanziale molto numerosa in Africa meridionale e orientale.\nDescrizione.\n\u00c8 un'anatra di medie dimensioni, lunga 51\u201358\u00a0cm, paragonabile nella taglia al germano reale, dal colore quasi completamente grigio, sebbene la testa sia pi\u00f9 scura e il becco giallo brillante. La faccia inferiore delle ali \u00e8 biancastra, mentre al di sopra troviamo uno specchio alare verde bordato di bianco.\nI sessi sono simili e i giovani hanno una tonalit\u00e0 pi\u00f9 uniforme degli adulti. La razza nord-orientale \u00e8 di colore pi\u00f9 scuro, ha il becco pi\u00f9 brillante e lo specchio alare \u00e8 azzurro.\nBiologia.\nAbita nelle zone d'acqua dolce situate in aperta pianura e per nutrirsi si immerge alla ricerca di vegetali, specialmente di sera o di notte. Nidifica sul terreno, tra la fitta vegetazione nei pressi dell'acqua. Una covata pu\u00f2 essere composta da sei a dodici uova.\nQuest'anatra non effettua migrazioni, ma durante la stagione secca pu\u00f2 compiere brevi spostamenti in cerca dell'acqua disponibile. Tranne che nella stagione riproduttiva, \u00e8 molto gregaria e forma stormi molto numerosi.\nVoce.\nIl maschio emette un fischio simile a quello dell'alzavola, mentre la femmina starnazza come quella di germano reale.\nConservazione.\nIl germano beccogiallo \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA). Il numero degli esemplari della sottospecie nominale meridionale sta diminuendo a causa della competizione e dell'ibridazione con germani reali rinselvatichiti (Rhymer 2006)."}
{"id": "1357199", "revid": "1610933", "url": "https://it.wikipedia.org/wiki?curid=1357199", "title": "Germano becogiallo", "text": ""}
{"id": "1357200", "revid": "1573940", "url": "https://it.wikipedia.org/wiki?curid=1357200", "title": "Anas wyvilliana", "text": "Il germano delle Hawaii (Anas wyvilliana ) \u00e8 un uccello della famiglia degli Anatidi endemico delle Hawaii. Attualmente vive nell'isola Kauai e Niihau ed \u00e8 stata rientrodotta sulle isole Oahu, Hawaii e Maui; secondo la Lista rossa IUCN \u00e8 in pericolo di estinzione (\"Endangered\").\nDescrizione.\nEntrambi i sessi hanno un piumaggio marone chiazzato, l'aspetto \u00e8 molto simile a quello della femmina del germano reale (\"Anas platyrhynchos\") solamente un po' pi\u00f9 scura. Nel maschio il mento e la nuca sono macchiate marrone scuro, alcuni esemplari presentano delle gradazioni tendenti al verdastro nella zona intorno agli occhi e alle regioni auricolari. La maggior parte delle femmine solitamente un sopracciglio giallo cuoio e una linea dell'occhio scura di contrapposizione. Lo \"specchio\" delle penne remiganti \u00e8 verde-azzurro, orlato in entrambi di bianco. Le zampe di entrambi i sessi sono arancioni. Il becco \u00e8 verde oliva nei maschi, arancione o grigiastro nel mezzo nella femmina.\nDimensione e peso.\nMaschio adulto: lunghezza da 47,5\u00a0cm a 50\u00a0cm; peso medio 604 g.\nFemmina adulta: lunghezza da 40\u00a0cm a 42,5\u00a0cm; peso medio 460 g.\nBiologia.\nComportamento.\nSi tratta di un'anatra dal carattere schivo e difficile da osservare tranne nelle zone protette quale il rifugio nazionale della fauna selvatica di Hanalei su Kauai. Queste anatre non si associano normalmente con i germani reali introdotti o domestici, per\u00f2 qualche incrocio \u00e8 avvenuto.\nAlimentazione.\nLa dieta comprende un'ampia variet\u00e0 di alimenti: lumache, insetti, alghe, foglie e semi.\nDistribuzione e habitat.\n\u00c8 diffusa in diversi habitat come: zone acquitrinose della pianura, campagne coltivate, fiumi e piccoli corsi all'interno di dense foreste, laghi e stagni effimeri di montagna fino a 3.000 m di altezza, nonostante sia diffusa in un arcipelago circondato dall'oceano non tollera l'acqua salmastra.\nConservazione.\nLe maggiori minacce a questa specie sono costituite dall'ibridazione con il germano reale introdotto dall'uomo. Altre cause del declino sono caccia indiscriminata, drenaggio delle paludi dovuto allo sviluppo litoraneo dell'uomo, riduzione delle coltivazioni di taro (delle cui foglie si nutre) e probabilmente dai ratti, dai gatti e dai cani."}
{"id": "1357201", "revid": "1610933", "url": "https://it.wikipedia.org/wiki?curid=1357201", "title": "Germano delle Hawaii", "text": ""}
{"id": "1357203", "revid": "287204", "url": "https://it.wikipedia.org/wiki?curid=1357203", "title": "Anas gracilis", "text": "L'alzavola grigia (\"Anas gracilis\", Buller 1869) \u00e8 un uccello della famiglia degli Anatidi.\nDescrizione.\nIl piumaggio ha una colorazione variegata grigio-marrone uniforme su tutto il corpo tranne il dorso marrone opaco, il mento e la gola sono bianchi, il becco verde scuro e gli occhi sono color rosso cupo. Le penne remiganti secondarie dell'ala hanno il caratteristico \"specchio\" blu-nero lucido orlato di bianco. I maschi sono pi\u00f9 grandi delle femmine ma entrambi i sessi sono simili.\nL'alzavola grigia pu\u00f2 essere confusa con la femmina della alzavola castana (Anas castanea) la quale per\u00f2 ha una colorazione della gola e del mento marrone pallido, anzich\u00e9 bianco. Il maschio dell'alzavola castana \u00e8 invece ben distinguibile, essendo principalmente castano-rossiccio nel petto e nei fianchi, colore marrone scuro sopra e con una testa e un collo verde lucido. Le due specie coincidono per habitat, abitudini e verso; spesso si mescolano insieme vivendo a contatto.\nHabitat.\n\u00c8 originaria della Nuova Guinea, Australia, Nuova Zelanda, Vanuatu e Isole Salomone, \u00e8 comune in tutte le zone umide. Molto adattabile, pu\u00f2 vivere anche in acque salmastre e pu\u00f2 essere trovata anche in piccoli stagni in zone aride dell'interno. L'habitat favorito sono stagni, fiumi e paludi, dove questi uccelli possono essere trovati in numeri abbastanza grandi.\nDurante i periodi di siccit\u00e0, \u00e8 molto mobile e va alla ricerca di acqua, coprendo anche grandi distanze.\nAlimentazione.\nLa dieta \u00e8 varia, include piante asciutte della terra, piante acquatiche, semi, crostacei ed insetti e le loro larve. Possono nuotare in superficie, filtrare il fango tramite il becco, capovolgersi e mangiare sottacqua nuotando, o sostare sulla superficie dell'acqua sopra materia vegetale."}
{"id": "1357206", "revid": "1610933", "url": "https://it.wikipedia.org/wiki?curid=1357206", "title": "Alzavola grigia", "text": ""}
{"id": "1357207", "revid": "124906191", "url": "https://it.wikipedia.org/wiki?curid=1357207", "title": "Stazione di Foggia", "text": "La stazione di Foggia \u00e8 la principale stazione ferroviaria del capoluogo foggiano e una delle pi\u00f9 trafficate della rete ferroviaria pugliese, essendo un importante punto di snodo del Sud Italia per volume di traffico merci e passeggeri.\nServita dall\u2019alta velocit\u00e0 con collegamenti da e per Milano e altre destinazioni della dorsale adriatica, \u00e8 il punto di diramazione delle linee Ancona-Lecce e di quella per Napoli; a livello interregionale fornisce i collegamenti per Potenza.\nLa gestione degli impianti \u00e8 affidata a Rete Ferroviaria Italiana (RFI) societ\u00e0 del gruppo Ferrovie dello Stato, che classifica la stazione nella categoria \"Gold\", mentre quella delle aree commerciali del monumentale fabbricato viaggiatori era di competenza di Centostazioni.\nStoria.\nLa stazione di Foggia viene inaugurata il 25 aprile 1864 con l'apertura del tronco Ortona-Foggia della ferrovia Adriatica. Con il passare degli anni nuove linee sono state inaugurate, rendendo la stazione un nodo di importanza fondamentale tra le direttrici che corrono dal nord al sud dell'Italia e dall'Adriatico al Tirreno.\nNel 1943 la citt\u00e0 di Foggia fu bombardata dagli Alleati a causa del nodo ferroviario e dei numerosi aeroporti in funzione nella piana circostante.\nIl fabbricato viaggiatori fu ricostruito dopo le distruzioni belliche nel 1951 su progetto dell'arch. Roberto Narducci, riproponendo alcuni elementi architettonici utilizzati da lui stesso nella realizzazione della stazione di Roma Ostiense.\nStrutture e impianti.\nL'edificio viaggiatori, costruito negli anni sessanta, si erge per una lunghezza totale di circa 300 metri e si affaccia imponente nella piazza che lo ospita. Il corpo centrale, dove si trova l'ingresso, \u00e8 pi\u00f9 grande e sporge leggermente in avanti rispetto alla restanti parti laterali. Al piano terra si trovano i servizi per viaggiatori quali biglietteria, bar, edicola, tabaccheria,la dirigenza del movimento e la sede della Polfer, mentre i piani superiori sono adibiti a uffici di Trenitalia.\nPer il traffico passeggeri si contano 8 binari passanti, intercalati da 4 banchine munite di pensilina e collegate tramite sottopassaggio, di cui il secondo \u00e8 asservito alle manovre e, pertanto, non accessibile dalle banchine, pi\u00f9 5 binari tronchi (1, 3 e 5 tr. Nord, 4 e 6 tr. Sud) per un totale di 13 binari.\nPer la sosta dei carri merci \u00e8 utilizzato il piazzale posto sul lato Sud, di fianco al primo binario. Il fascio merci comprende otto binari passanti, undici binari tronchi e un'area denominata la \u201cSuccursale\u201d, dotata di un ulteriore fascio che comprende ben 16 binari. Sono presenti, inoltre, altri binari tronchi di minore importanza ed alcuni magazzini. Lo scalo merci, situato sul lato Nord dell'impianto, comprende altri 7 binari tronchi, una piattaforma di carico, un magazzino e, all'interno dell'area dello scalo, il terminal per il carico-scarico delle auto a seguito e per il carrellamento stradale di carri ferroviari.\nMovimento.\nElevato il numero di passeggeri che transitano nella stazione, secondo RFI 4.000.000 di passeggeri all'anno, frutto dell'interscambio esistente tra varie linee, e del collegamento tra la stazione e i diversi centri dell'area; ci\u00f2 la rende la seconda stazione pugliese, dopo Bari Centrale, a cui fanno seguito Barletta, Brindisi, Lecce e Taranto.\nServizi.\nLa stazione, la cui area commerciale \u00e8 gestita da CentoStazioni, dispone di:"}
{"id": "1357209", "revid": "1573940", "url": "https://it.wikipedia.org/wiki?curid=1357209", "title": "Spatula hottentota", "text": "L'alzavola ottentotta o anatra ottentotta (Spatula hottentota ()) \u00e8 un uccello della famiglia degli Anatidi.\nDescrizione.\n\u00c8 la pi\u00f9 piccola specie appartenente al genere \"Spatula\", presenta una testa e una nuca nera mentre guance e gola sono bianco-nocciola. La parte posteriore \u00e8 bruno-nero, il petto \u00e8 colore marrone variegato di nero. Le penne delle ali presentano uno specchio verde. Il becco \u00e8 grigio-azzurro, i piedi sono grigi.\nLa lunghezza \u00e8 compresa tra i 30\u201335\u00a0cm, il peso \u00e8 di circa 240 grammi, le femmine sono leggermente pi\u00f9 piccole.\nBiologia.\nAlimentazione.\nSi nutre di insetti, molluschi, semi e vegetali. \nRiproduzione.\nVengono deposte in media 5-8 uova, la cova dura 22 giorni, i piccoli nati impiegano circa 5 settimane per crescere.\nVoce.\nSi tratta di una specie abbastanza silenziosa, il maschio emette un verso ad alta frequenza, la femmina invece emette un \"quack\" nasale.\nDistribuzione e habitat.\n\u00c8 diffusa nel sud-est dell'Africa e in Madagascar, frequenta laghi e stagni in spazi aperti e disabitati."}
{"id": "1357210", "revid": "1610933", "url": "https://it.wikipedia.org/wiki?curid=1357210", "title": "Alzavola ottentotta", "text": ""}
{"id": "1357212", "revid": "1573940", "url": "https://it.wikipedia.org/wiki?curid=1357212", "title": "Spatula puna", "text": "L'alzavola della puna (Spatula puna ()) \u00e8 un uccello della famiglia degli Anatidi.\nDescrizione.\nQuesta specie non presenta dimorfismo sessuale; la met\u00e0 superiore della testa e la parte posteriore del collo sono neri, mentre la met\u00e0 inferiore della testa e la gola sono bianco panna, il becco \u00e8 azzurro ed una linea nera lo percorre dalla punta sino all'inizio della fronte, dorso bruno, petto macchiettato bruno chiaro/scuro; fianchi, ventre e parte posteriore variegati di nero, bianco e grigio; lo \"specchio\" delle ali remiganti e verde scuro con contorni bianchi.\nIl colore del piumaggio \u00e8 abbastanza simile a quello dell'alzavola argentata (\"Spatula versicolor\") e per questo in passato \u00e8 stata ritenuta una sottospecie di quest'ultima, che tuttavia oltre ad avere un becco azzurro e giallo, ha dimensioni pi\u00f9 grandi ed \u00e8 diffusa in aree diverse da quelle di \"Spatula puna\".\nDistribuzione e habitat.\n\u00c8 originaria della regione della Puna, che si estende nelle aree comprese tra Per\u00f9, Bolivia, nord del Cile e nord dell'Argentina; abita gli altopiani delle Ande a quote comprese tra i 3.000 e i 4.600 metri di altitudine. Il suo habitat sono laghi, lagune e fiumi della cordigliera andina.\nBiologia.\nAlimentazione.\nAnatra onnivora, cerca nutrimento fra la vegetazione galleggiante e nei fondali fangosi, dove trova molluschi.\nRiproduzione.\nIl nido \u00e8 posto generalmente in piccoli isolotti posti nei canneti e ben nascosto dall'erba alta, depone mediamente 4 uova. Nel periodo riproduttivo le coppie si isolano, solo raramente formano gruppi."}
{"id": "1357213", "revid": "1610933", "url": "https://it.wikipedia.org/wiki?curid=1357213", "title": "Alzavola della puna", "text": ""}
{"id": "1357215", "revid": "1573940", "url": "https://it.wikipedia.org/wiki?curid=1357215", "title": "Speculanas specularis", "text": "L'anatra dagli occhiali (Speculanas specularis ) \u00e8 un uccello della famiglia degli Anatidi. \u00c8 l'unica specie del genere Speculanas.\nDistribuzione e habitat.\n\"S. specularis\" \u00e8 diffusa nelle valli andine del Cile meridionale e dell'Argentina centro-occidentale. Segnalata come accidentale nelle isole Malvinas."}
{"id": "1357217", "revid": "1610933", "url": "https://it.wikipedia.org/wiki?curid=1357217", "title": "Anatra dagli occhiali", "text": ""}
{"id": "1357241", "revid": "1573940", "url": "https://it.wikipedia.org/wiki?curid=1357241", "title": "Spatula smithii", "text": "Il mestolone del Capo (Spatula smithii, sinonimo\u00a0 Anas smithii ) \u00e8 un uccello della famiglia degli Anatidi.\nL'epiteto specifico di questo uccello commemora lo zoologo scozzese Andrew Smith (1797 \u2013 1872).\nDescrizione.\nQuesta specie ha un grande becco a spatola. Gli adulti hanno il piumaggio grigio-bruno chiazzato e le zampe sono leggermente arancio. Come avviene in molte anatre dell'emisfero meridionale, i due sessi appaiono simili, ma il maschio ha la testa pi\u00f9 pallida della femmina, la parte anteriore dell'ala azzurro pallida separata dallo specchio verde da un bordo bianco e occhi gialli. La parte anteriore dell'ala della femmina \u00e8 grigia.\nIl mestolone del Capo pu\u00f2 essere confuso solamente con una femmina di mestolone comune vagante, ma \u00e8 abbastanza pi\u00f9 scuro e pi\u00f9 robusto di questa specie.\nDistribuzione e habitat.\nVive in Sudafrica, ma pi\u00f9 a nord, in Namibia, Botswana, Zimbabwe e Angola meridionale, \u00e8 raro.\nBiologia.\nQuest'anatra non \u00e8 migratrice, ma effettua solamente alcuni movimenti stagionali locali. Quando non nidifica \u00e8 gregario e pu\u00f2 formare grandi stormi.\n\u00c8 un uccello delle regioni acquatiche aperte, come le praterie allagate o le paludi con un po' di vegetazione emergente, e si nutre raccogliendo vegetali dalla superficie, spesso spostando il suo becco da un lato all'altro per filtrare il cibo dall'acqua. Durante la stagione della nidificazione questo uccello mangia anche molluschi e insetti. Il nido \u00e8 una bassa depressione sul suolo, rivestita con materiale vegetale e piumino, e solitamente si trova vicino all'acqua.\nQuesta \u00e8 una specie abbastanza silenziosa. Il maschio emette un richiamo che risuona come un \"cawick\", mentre la femmina emette un \"quack\" simile a quello del germano reale."}
{"id": "1357242", "revid": "1610933", "url": "https://it.wikipedia.org/wiki?curid=1357242", "title": "Mestolone del Capo", "text": ""}
{"id": "1357246", "revid": "111786044", "url": "https://it.wikipedia.org/wiki?curid=1357246", "title": "Coppa Mitropa 1974-1975", "text": "La Coppa Mitropa 1974-1975 fu la trentacinquesima edizione del torneo e venne vinta dagli austriaci del , alla prima vittoria nella competizione.\nTorneo.\nFinale.\n\"Gare giocate il 28 maggio e 11 giugno\""}
{"id": "1357255", "revid": "2056951", "url": "https://it.wikipedia.org/wiki?curid=1357255", "title": "Prix d'interpr\u00e9tation masculine", "text": "Il Prix d'interpr\u00e9tation masculine \u00e8 un premio assegnato al festival di Cannes al miglior attore dei film presentati in concorso nella selezione ufficiale.\nStoria.\n\u00c8 stato assegnato per la prima volta nel 1946. In sole quattro edizioni, dal 1979 al 1981 e nel 1991, \u00e8 stato assegnato anche un premio al miglior attore non protagonista, il Prix du second r\u00f4le masculin.\nSolo tre attori hanno ricevuto questo riconoscimento pi\u00f9 di una volta: Dean Stockwell (1959, 1962), Marcello Mastroianni (1970, 1987) e Jack Lemmon (1979, 1982)."}
{"id": "1357271", "revid": "107845", "url": "https://it.wikipedia.org/wiki?curid=1357271", "title": "Periodo di garanzia", "text": ""}
{"id": "1357280", "revid": "1573940", "url": "https://it.wikipedia.org/wiki?curid=1357280", "title": "Kerstin Kielgass", "text": "Atleta capace di nuotare ad altissimi livelli dai 100\u00a0m fino agli 800\u00a0m sl, la Kielgass ha vinto 3 medaglie olimpiche: un bronzo individuale nei 200\u00a0m sl a Barcellona 1992 e due in staffetta, argento ad Atlanta 1996 e bronzo a Sydney 2000 sempre nella 4x200\u00a0m sl.\nVincitrice anche di due titoli mondiali nei campionati di Perth 1991 e 1998 nella 4x200\u00a0m sl.\nNel suo palmar\u00e8s vi sono inoltre numerosi titoli europei (soprattutto in staffetta), ma anche due affermazioni individuali: nel 1995 a Vienna nei 200\u00a0m sl e nel 1997 a Siviglia negli 800\u00a0m sl."}
{"id": "1357284", "revid": "74173", "url": "https://it.wikipedia.org/wiki?curid=1357284", "title": "Savinka (Oblast' di Leningrado)", "text": "Savinka (in lingua russa \u0421\u0430\u0432\u0438\u043d\u043a\u0430) \u00e8 una citt\u00e0 dell'Oblast' di Leningrado, in Russia. Il villaggio, che \u00e8 un \"selo\", \u00e8 bagnato dal fiume Ojat', affluente dello Svir'."}
{"id": "1357285", "revid": "110157", "url": "https://it.wikipedia.org/wiki?curid=1357285", "title": "Chiesa della Madonna in Basilica", "text": "La chiesa della Madonna in Basilica si trova a Villa Santa Maria (CH), nella contrada eponima della chiesa.\nStoria.\nLa chiesa, secondo una leggenda popolare, \u00e8 sita nel luogo ove era il nucleo originario del paese, tuttavia la chiesa sorse probabilmente contemporaneamente al monastero della Madonna in Basilica sulla strada che da Aufidena passava per Trebula e si ricongiungeva all'altra strada che portava da Ostia Aterni ed arrivava a \"Larinum\" come citato dalla tavola Peutingeriana. Questo percorso viario \u00e8 documentato dai resti di un ponte presso Quadri, ove presso la chiesa di Santa Maria del Pianto c'erano delle pietre miliari.\nLa prima citazione della chiesa \u00e8 del 703 quando \u00e8 nominata nel \"Chronicon Volturnense\" ove si nota che il duca di Benevento Gisulfo don\u00f2 all'abbazia di San Vincenzo al Volturno l\"'ecclesiam Sanct\u00e6 Mari\u00e6 quae vocatur in duas Basilicas, quae est iuxta Sangri fluvii alveo sita, ubi ad antiquo tempore nulla abitatio hominum memoratum, sed tantu, silva publica\". Quindi la badia di San Vincenzo possedeva due chiese di Santa Maria nell'odierna provincia di Chieti e la chiesa riferibile alla Madonna in Basilica \u00e8 sita in una conca sul Sangro.Questa collocazione \u00e8 confermata da un diploma risalente al 784 con cui Carlo Magno riconfermava questa chiesa alla badia di San Vincenzo al Volturno citando il testo in latino di cui sopra.Dal testo in latino si evince che l'insediamento benedettino scelto si trovava in una zona disabitata e ricco di boscaglie. L'opera dei monaci comprendva la costruzione di una chiesa e di un monastero, cui, verosimilmente venne seguita da quella di una costruzione di un primo centro abitato nei pressi delle zone dette Pietra Grossa e Vallone Liscia, nella zona detta attualmente Macerine.\nIn seguito dalle leggi di soppressione del 1810 il monastero fu privato del diritto di esattoria feudale, fatto che ne caus\u00f2 l'abbandono. I benedettini si trasferirono ad Atessa nella chiesa di San Pasquale portando con s\u00e9 l'archivio che altrimenti sarebbe andato perso; tuttavia qualcuno non \u00e8 concorde con questa tesi perch\u00e9 nell'archivio parrocchiale fin dal XVII secolo non si fa il nome dei benedettini.\nDella chiesa altomedievale rimangono dei fusti delle colonne in granito, altre colonne furono inglobate dai pilastri che all'aspetto appaiono contemporanei del resto dell'edificio.\nLa statua della Madonna in Basilica sita all'interno della chiesa viene chiamata dagli abitanti di Villa Santa Maria anche Statua della Madonna in Basilico, perch\u00e9 la tradizione vuole che sia stata trovata in un campo di basilico, tuttavia questa tradizione orale del paese non \u00e8 confermata da fonti e rimane la veridicit\u00e0 del testo in latino suddetto che dice \"duas Basilicas\" e quindi il nome pi\u00f9 corretto \u00e8 Chiesa della Madonna in Basilica.\nStruttura.\nL'esterno.\nL'accesso \u00e8 consentito da un portale in mattoni sovrastato da un timpano triangolare accesso che immette nel transetto.Accanto allo stipite sinistro vi \u00e8 un fusto di colonna calcarea con, sopra di esso un capitello troncopiramidale lavorato a forme geometriche e ad alveoli.Sulla facciata principale si apre un portone in mattoni in stile settecentesco chiuso in prossimit\u00e0 dell'architrave mediante delle leggere volute. Il timpano in questa facciata \u00e8 stato eliminato con il conseguente ampliamento dell'edicola centrale in cui vi \u00e8 inserito un teschio con le ossa incrociate.Accanto alla facciata principale vi \u00e8 una lapide con una scritta che indica che la famiglia Caracciolo ottenne nel 1626 una commenda sul monastero e sulla chiesa.Il campanile, sito in prossimit\u00e0 dell'abside, \u00e8 stato rimaneggiato in una ripresa successiva alla costruzione. La prima fase costruttiva \u00e8 relavita alle prime due cellule, la seconda \u00e8 relativa alla cellula campanaria che \u00e8 sovrastata da un cuspide piramidale. Le due fasi sono confermate dal tipo di materiali usati ed al taglio delle aperture, in basso si usano delle feritoie mentre in alto degli oculi circolari circondati da una ghiera di mattoni. Anche le due campane sono di epoca differente: la prima risale all'epoca dei Caracciolo di San Buono mentre la seconda al 1890.\nUna caratteristica dell'immagine della chiesa dall'alto \u00e8 che rivela le varie fasi di costruzione, soprattutto evidenti nell'assetto asimmetrico del prospetto principale che ha inglobato la navatella sinistra e nelle diverse altezze della navata principale. Inoltre l'interpretazione delle pareti murarie consente di interpretare le varie modifiche nel corso dei tempi:\nLa tipologia della pianta della chiesa \u00e8 riconducibile al barocco, ricondotta da alcuni tra la fine del Settecento ed l'inizio dell'Ottocento in cui si nota la riutilizzazione delle tre navate nello stile dell'hinterland di Vasto.\nLa cupola \u00e8 a calotta semisferica senza tamburo e lanterna inglobata anella copertura. La rinucnia alla luce fa dell'interno una chiesa buia facendo in modo cos\u00ec di ridurre la larghezza della navata centrale.\nLa facciata \u00e8 a salienti.\nL'interno.\nL'interno \u00e8 a tre navate a soffitto senza tamburo ed a calotta semisferica.\nNella navata destra vi sono 3 cappelle, mentre nella navata sinistra vi \u00e8 una sola navata (ottocentesca, della famiglia Castracane) chiusa da un cancello in ferro battuto, all'interno vi sono le sepolture di Saverio ed Alessandro Castracane.\nNella 1\u00aa cappella a destra dell'ingresso principale vi sono dei reperti archeologici scoperti durante la realizzazione di un gasdotto nella met\u00e0 degli anni novanta. Questa sala \u00e8 destinata all'esposizione delle attivit\u00e0 di ricerca didattico-educativa \"Progetto giovani 2000\".\nIl vano absidale rialzato \u00e8 stato modificato nel 1965 per volont\u00e0 della commissione organizzatrice della festivit\u00e0 in onore della Madonna in Basilica. Nei lavori vennero rifatti la copertura lignea, i quattro nuovi portoni, l'altare in marmo con balaustra e presbiterio, la scala in ferro conducente alla nicchia ed i pannelli in rame raffiguranti la leggenfa locale che narra che la statua della Madonna in Basilica, conservata a Monteferrante, fu ritrovata da alcuni abitanti del luogo presso un albero ove sorge la chiesa. Il prospetto absidale consta di vari elementi d'interesse storico-architettonico:\nSempre a destra vi \u00e8 una lapide che attesta che Decio Caracciolo, prima di divenire vescovo di Bari era rettore di Santa Maria dove il cappellano Giulio Cesandro di Dogliola risiedeva nel 1568.\nNella chiesa vi \u00e8 anche un organo costruito nel 1848. \u00c8 attribuito ai fratelli Ciavarelli. Lo strumento consta di 32 canne in stagno. \u00c8 posto su una cantoria in muratura poggiante su due colonne con parapetto mistilineo convesso nella parte centrale e decorato con degli angeli che suonano.\nLa navata centrale \u00e8 coperta da una volta a botte con lunette suddivisa in tre parti, la centrale \u00e8 pi\u00f9 grande. Queste tre sezioni sono suddivise da altrettanti archi trasversali doppi nel transetto.\nLe navate laterali e le cappelle laterali constano di cupole ellittiche ribassate.\nL'aula \u00e8 suddivisa da tre campate.\nNell'innesto della navata centrale col transetto si apre una volta a sezione semicircolare mentre con l'innesto del transetto con le navate minori si ergono delle volte a botte.\nNel 1965 fu scoperta una cripta lunga come una delle navate con delle cappelle atte alla tumulazione.\nI dipinti.\nNella chiesa vi sono delle tele di artisti abruzzesi (di cui Francesco Maria De Benedictis e Ferdinando Palmerio).\nFolklore.\nLa chiesa \u00e8 oggetto di devozione della popolazione di Villa Santa Maria che celebrano la festa della Madonna in Basilica dal 9 all'11 agosto che viene preceduta da una novena che viene celebreata ogni alba nei giorni precedenti dal 1\u00ba agosto."}
{"id": "1357286", "revid": "1305772", "url": "https://it.wikipedia.org/wiki?curid=1357286", "title": "Savinka", "text": ""}
{"id": "1357287", "revid": "287204", "url": "https://it.wikipedia.org/wiki?curid=1357287", "title": "Tour dei British and Irish Lions 1971", "text": "Nel 1971 la selezione di rugby a 15 delle Isole Britanniche, chiamata all'epoca \"British Lions\" (in luogo dell'attuale denominazione di oggi di \"British and Irish Lions\"), effettu\u00f2 un tour in Nuova Zelanda, che incluse anche un breve prologo con due incontri in Australia. Nonostante la sconfitta iniziale contro la selezione del Queensland, il tour ebbe un grande successo perch\u00e9 vide una vittoria contro i New Zealand M\u0101ori e due contro gli \"All Blacks\". Capitano della squadra fu il gallese John Dawes e alla guida tecnica del team vi fu il suo connazionale Carwyn James.\nIl successo del tour si fond\u00f2 sulla lezione sub\u00ecta nella spedizione di cinque anni prima, quando i Lions persero 4 incontri su 4 contro la Nuova Zelanda. L'ossatura del team vincente del 1971 fu quella del che vinse il Cinque Nazioni di quell'anno realizzando il Grande Slam: la Nazionale gallese forn\u00ec il maggior numero di giocatori del tour.\nFu l'unico tour dei Lions a concludersi con una vittoria sugli All Blacks, risultato che, a posteriori, fu spiegato con una crescita di fiducia nelle proprie possibilit\u00e0; nel 2003, infatti, il gallese Gerald Davies, parlando di quel tour, disse che \u00ab\u2026crebbe la fiducia in noi stessi e iniziammo a credere nella possibilit\u00e0 di battere gli All Blacks\u00bb.\nI Lions vinsero il primo test-match contro la Nuova Zelanda a Dunedin per 9-3, grazie a due piazzati e una meta, contro un piazzato dei padroni di casa. Tale vittoria accrebbe la sicurezza dei Lions nei propri mezzi, e il secondo test-match a Christchurch li vide onorevolmente sconfitti per 22-12 (cinque mete a due per gli \"All Blacks\"); gli errori di tale incontro non furono ripetuti nel terzo, disputatosi a Wellington: i Lions concessero agli oceanici solo una meta (non trasformata), realizzandone (e trasformandole) a propria volta due. L'ultimo match di Auckland avrebbe potuto dare ai padroni di casa l'opportunit\u00e0 di pareggiare la serie, ma i Lions tennero benissimo il campo: parit\u00e0 perfetta alla fine del primo tempo (8-8, frutto di una meta trasformata e un piazzato per parte), continuata nel secondo tempo grazie a un piazzato britannico e una meta neozelandese; un drop del gallese J. P. R. Williams (l'unico della sua carriera internazionale) a pochi minuti dalla fine diede il vantaggio per 14-11 ai Lions e i neozelandesi non furono capaci di andare oltre il pareggio grazie a una meta non trasformata. Il risultato finale di 14-14 diede cos\u00ec ai Lions la vittoria per 2-1 nella serie."}
{"id": "1357288", "revid": "1573940", "url": "https://it.wikipedia.org/wiki?curid=1357288", "title": "Coris", "text": "Coris () \u00e8 un genere di pesci appartenenti alla famiglia dei Labridae.\nDistribuzione.\nQueste specie sono diffuse in tutti gli oceani; una specie, \"Coris julis\", anche nel mar Mediterraneo.\nDescrizione.\nHanno un corpo abbastanza allungato. Le dimensioni variano dai 9,2 cm di \"C. centralis\" ai 60 raggiunti occasionalmente da \"C. formosa\" e \"C. bulbifrons\". Anche la colorazione varia molto da specie a specie.\nTassonomia.\nIn questo genere sono riconosciute 27 specie:"}
{"id": "1357294", "revid": "1305772", "url": "https://it.wikipedia.org/wiki?curid=1357294", "title": "Peter Petrelli", "text": "Peter Petrelli \u00e8 un personaggio della serie televisiva \"Heroes\", interpretato da Milo Ventimiglia.\nFiglio di Angela Petrelli e Arthur Petrelli, Peter, assieme al fratello Nathan, \u00e8 cresciuto a New York, dove, nel corso degli anni, assume pian piano la coscienza di essere destinato a \"salvare il mondo\". Spinto da questo ideale e determinato a seguirlo anche \"salvando una persona alla volta\", Peter inizia e conclude brillantemente un corso per infermieri specializzati e decide, biasimato dal fratello pi\u00f9 ambizioso, di dedicarsi all'assistenza di anziani malati terminali. Di animo gentile e premuroso, \u00e8 sempre stato visto come il fratello pi\u00f9 \"debole\" proprio per questo suo atteggiamento di attenzione verso il prossimo, contrapposto alla determinata ambizione e all'arrivismo del fratello. Tuttavia, durante il corso della storia, sar\u00e0 proprio questa sua incrollabile forza di volont\u00e0 nel fare del bene a spingerlo nella sua crociata per salvare il mondo e dargli la determinazione per sconfiggere i suoi avversari.\nBiografia.\nPrima stagione - Volume uno: Genesi.\nAll'inizio della serie Peter viene presentato come un giovane, fin troppo idealista, con la strana ossessione di possedere il potere del volo, potere che riuscir\u00e0 a scatenare le prime volte solo in presenza del proprio fratello, anch'egli possessore di questo potere. Un giorno decide di incontrare il ricercatore Mohinder Suresh per mostragli le sue capacit\u00e0, ma questi, scettico, lo crede un pazzo con false speranze. In sua compagnia va a casa di Isaac Mendez, un pittore che dipinge il futuro sotto gli effetti della droga, ma questi non risponde. Perci\u00f2 i due tornano a casa in metropolitana. Qui il tempo si ferma e Peter \u00e8 l'unico in grado di muoversi, quando compare una versione futuristica di Hiro Nakamura. Questi gli d\u00e0 una missione da compiere: \u00abSalva la \"cheerleader\", salva il mondo\u00bb. Peter dice tutto quello che ha visto a Mohinder, ma non gli crede. Successivamente Peter torna da Isaac, che gli mostra i quadri appena dipinti: una \"cheerleader\" uccisa da una misteriosa entit\u00e0.\nPeter decide allora di cercare la studentessa. La sua ragazza, Simone, gli mostra la foto di un quadro di Isaac distrutto da suo fratello Nathan, dal quale si scopre che la scuola frequentata dalla \"cherleader\" \u00e8 la Union Wells High School di Odessa, Texas: se salver\u00e0 la \"cherleader\" Peter morir\u00e0, ma lui, ricordando l'importanza della vita della ragazza, parte per il Texas. Riesce a trovare la scuola e anche un articolo di giornale che parla di Jackie Wilcox, una \"cherleader\" che ha salvato un uomo da un incendio senza procurarsi ustioni. Convinto di aver trovato la persona che cerca chiede informazioni a Claire Bennet, ignaro che in realt\u00e0 sia proprio lei la \"cherleader\" che sta cercando. Pi\u00f9 tardi la sente gridare e la vede arrivare sconvolta e coperta di sangue nel luogo in cui Jackie \u00e8 stata uccisa da Sylar. Peter le ordina di scappare mentre lui tiene impegnato il killer, ma nella colluttazione precipita dal primo piano e rimane a terra in fin di vita. Ma Claire, vedendolo in difficolt\u00e0, accorre per aiutarlo. Appena si avvicina, Peter assorbe il suo potere e guarisce da tutte le sue ferite capendo quindi che il suo potere non \u00e8 saper volare, ma assorbire i poteri di soggetti avanzati che incontra. Grazie al suo potere riesce a respingere gli attacchi telepatici dell'agente Matt Parkman quando questi cercher\u00e0 di leggere nella sua mente dopo averlo arrestato sospettandolo per l'omicidio di Jackie. Dopo essere stato fatto rilasciare dall'influente fratello, Peter cade in coma, quando nel suo corpo si attiva l'ultimo potere assorbito, quello della divinazione.\nDurante il coma Peter ha un unico incubo: gli altri soggetti avanzati fuggono da lui, tranne Nathan che lo tranquillizza. Da quel sogno capisce che sar\u00e0 lui a provocare l'esplosione di New York e decide quindi di andare in cerca di un'altra persona dotata di poteri che lo possa aiutare istruendolo sull'uso cosciente delle sue doti. Trova questa persona in Claude Rains, un uomo dotato del potere dell'invisibilit\u00e0. Sotto la sua guida Peter sar\u00e0 in grado, con sempre maggior padronanza, di rievocare e replicare i poteri assorbiti da tutti gli \"heroes\" da lui incontrati. Il ragazzo per\u00f2 viene osservato dall'Impresa che, grazie ai quadri di Isaac, ha capito che sar\u00e0 lui a esplodere. Per questo tentano di catturare lui e Claude, il quale, capendo i rischi che sta correndo addestrandolo, se ne va. Peter allora va da Isaac per conoscere il futuro provocando per\u00f2 involontariamente la morte di Simone durante un diverbio con lui.\nA questo punto Peter cerca aiuto da Nathan: questi gli consiglia di andare da Mohinder, ma quando arriva nel suo appartamento viene aggredito da Sylar. Essendosi reso invisibile, Sylar lancia schegge di vetro ovunque per individuarlo e una di queste gli trafigge il cranio, uccidendolo. Dopo aver fatto svenire Sylar, Mohinder porta Peter da sua madre dove tutti ne piangono la morte. Ma Claire si rende conto che \u00e8 la scheggia a non permettergli di rigenerarsi, quindi la estrae e lo salva. Dopodich\u00e9 cerca inutilmente di convincere Nathan a far restare la ragazza a New York, poich\u00e9 la crede \"la chiave per salvare il mondo\".\nDopo una lunga fuga con Claire, durante la quale conosce Ted Sprague assorbendo il suo potere radioattivo, arriva il giorno dopo le elezioni vinte da Nathan. Sylar si appresta a far esplodere New York grazie al potere da poco rubato a Ted, ma viene fermato dagli altri \"heroes\". Peter lo affronta e gli tiene testa per un po' grazie alla superforza assorbita da Niki Sanders. Aiutato da Hiro Nakamura, Peter riesce a fermare il killer, ma lo scontro porta al limite le capacit\u00e0 di controllo dei suoi poteri, tra i quali quello di controllo delle radiazioni: il ragazzo comincia a prendere fuoco e sta per esplodere. Claire, l'unica a potersi avvicinare senza subire danni dalle radiazioni, \u00e8 sul punto di ucciderlo per evitare l'esplosione, quando l'intervento del fratello Nathan Petrelli salva la situazione trasportando in cielo Peter, permettendogli di liberare tutta l'energia trattenuta senza causare danni.\nSeconda stagione - Volume due: Generazioni.\nSubito dopo la sua esplosione, Peter si rigenera in tempo per salvare Nathan, che per\u00f2 si \u00e8 ustionato gravemente ed \u00e8 in pericolo di vita. Subito dopo viene avvicinato e rapito da Bob Bishop e da sua figlia Elle, due agenti dell'Impresa, che lo rinchiudono in una cella, intenzionati a togliergli i poteri o a ucciderlo, in caso non riescano nell'intento. Durante la prigionia nella loro base, Peter entra in contatto con Adam Monroe, che gli fa capire che non lo aiuteranno mai e che sar\u00e0 rinchiuso in quella cella per il resto della vita, proprio come lui. Cos\u00ec Peter decide di fuggire, liberando anche Adam, ma viene fermato dall'Haitiano, che gli cancella la memoria, lo rinchiude in un container, chiudendo i suoi documenti e dei biglietti aerei per il Canada all'interno di una scatola, e gli mette al collo il ciondolo con il simbolo che porta sempre con s\u00e9. Dopo questi fatti, Peter scompare nel nulla e tutti lo credono morto tranne Nathan, nel frattempo salvato dal sangue di Monroe, che spera ancora nel suo ritorno.\nPoco tempo dopo viene ritrovato al porto di Cork, in Irlanda da alcuni membri di una gang di delinquenti irlandesi capeggiati da Ricky McKenna, non ricordando n\u00e9 chi sia, n\u00e9 di avere dei poteri. Si unisca alla banda e incontra Caitlin McKenna, sorella del capo della banda, con la quale instaura una relazione amorosa. Per un po' aiuta la gang in alcune rapine e gli viene consegnata la scatola lasciata nel container dall'Haitiano scoprendo cos\u00ec le informazioni sulla sua vita passata.\nCon il potere della manipolazione del continuum spazio-temporale copiato da Hiro Nakamura si teletrasporta involontariamente, con la sua ragazza, a New York nel giugno del 2008, cio\u00e8 un anno avanti nel futuro, dove trovano uno scenario apocalittico: macerie ovunque e nessuna traccia di vita umana. Infatti il 97% della popolazione mondiale \u00e8 morta a causa del virus Shanti, e loro vengono confinati come potenziali infetti. Mentre cerca inutilmente di salvare Caitlin, Peter ritorna per errore da solo nel presente dove incontra di nuovo Adam Monroe, che lo aiuta a riacquistare definitivamente la memoria. L'uomo lo accompagna da Victoria Pratt, la genetista dell'Impresa che aveva scoperto il virus, e dopo averla interrogata, Adam la uccide davanti a uno stupefatto Peter. Quindi, si dirigono alla sede di Odessa, nel Texas con l'intenzione, secondo Peter, di distruggere il virus. Arrivati sul posto, il tempo si ferma e Peter incontra Hiro Nakamura, che gli racconta il vero motivo della prigionia di Adam: lui aveva cercato di diffondere il virus trent'anni prima, e per questo l'Impresa aveva deciso di rinchiuderlo, e ora vuole riprendere dal punto dove era stato interrotto per punire l'umanit\u00e0 dei suoi crimini. Alla fine distrugger\u00e0 il virus polverizzandolo salvando il mondo da una possibile epidemia.\nTerza stagione.\nVolume tre: Criminali.\nLa terza stagione si apre con il Peter del futuro che, sfuggito al tentativo di ucciderlo da parte di Claire diventata cattiva, ritorna nel presente per evitare la distruzione del mondo e tutti i problemi causati dalla rivelazione fatta al mondo dal fratello Nathan sull'esistenza dei soggetti avanzati e dei loro poteri.\nAppena arrivato nel presente, spara a Nathan proprio durante la conferenza, e inseguito dal Peter dell'epoca, prende il suo posto imprigionandolo nel corpo di Jesse Murphy, rinchiuso nel Livello 5 dell'Impresa. Dopo l'evasione di un gruppo di super-criminali, per non destare sospetti, Jesse/Peter li segue fino a partecipare con loro ad una rapina in una banca. Mentre Sylar e Noah, venuti a salvarlo su comando della madre Angela, cercano di fermare e arrestare gli altri fuggitivi, il tempo si ferma e il Peter del futuro libera e porta quello del presente con s\u00e9, per fargli vedere cosa succeder\u00e0 da l\u00ec a 4 anni. Qui il suo \"io\" del futuro gli rivela che tutti ora hanno poteri speciali acquisiti con una formula particolare: questo preoccupa il Peter del futuro che sta tentando in tutti i modi di cambiare il corso della storia per evitare questo dilagare di super poteri. Quindi gli svela che l'unica possibilit\u00e0 che gli rimane \u00e8 quella di assorbire il potere di Sylar per capire al meglio come deve agire; ma in quell'esatto momento arriva Claire che spara al Peter del futuro, obbligando quello del passato a fuggire. Cerca un primo aiuto da Mohinder, ma arrivato nel suo studio lo trova completamente trasformato in un qualcosa di disumano da una errata formula che aveva elaborato sulla base degli ormoni di Maya; da lui riesce comunque a scoprire, leggendogli nella mente, dove si trova Sylar: a casa Bennet in Costaverde. Peter quindi raggiunge il luogo, ma qui lo aspetta diverse grandi sorprese una dietro l'altra: Sylar ora ha un figlio di nome Noah (come Noah Bennet) ed \u00e8 buono (rifiuta addirittura il nome di Sylar, preferendo il suo vero nome Gabriel). Seguendo quindi il suggerimento della sua versione futura, acquisisce il potere della comprensione dei sistemi complessi da Sylar, anche dopo l'avvertimento di quest'ultimo della pericolosit\u00e0 a causa della continua \"fame di sapienza\". In quel momento arrivano Claire Bennet, Daphne Millbrook e Knox e incominciano una battaglia per cercare di catturare Peter. Durante la colluttazione, il figlio di Sylar viene ucciso da Benjamin Knox. Il padre disperato si fa esplodere, distruggendo tutta la Costaverde. Peter si risveglia di fianco a s\u00e9 stesso del futuro morto, con Claire che incomincia a torturarlo, colpevolizzandolo di tutte le morti che c'erano state fino ad allora. Fortunatamente arriva Nathan, ora presidente degli Stati Uniti, che ferma Claire e libera Peter. Nathan lo invita a leggergli la mente in modo che possa essere sicuro della veridicit\u00e0 delle informazioni che desidera, ma la fame di sapere lo porta ad aprirgli la calotta come Sylar con le sue vittime. Dopo averlo ucciso si teletrasporta nel presente, dove viene preso in custodia dalla madre che lo induce in un coma farmacologico per evitare che possa arrecare altri danni visto che rischia di diventare come Sylar. Dopo qualche tempo, \u00e8 per\u00f2 lo stesso Sylar a liberarlo, implorando di aiutarlo a capire cosa \u00e8 successo ad Angela Petrelli, che crede sua madre, e giace inerme in un letto della Compagnia. A tal proposito, chiede a Peter di leggerle la mente, per chiarire la faccenda, ma tutto quello che Peter riesce a vedere non \u00e8 altro che uno strano simbolo. Sylar sostiene di averlo gi\u00e0 incontrato in precedenza e mostra a Peter un biglietto da visita della Pinehearst Company, consegnatogli nella propria cella da Daphne Millbrook. Dopo aver relegato Sylar in una cella si teletrasporta alla sede della Pinehearst, in Texas, e, resosi invisibile, si infiltra nel complesso. Peter giunge in una stanza dove si sta svolgendo una riunione di vari \"villains\" (Flint, Benjamin Knox, Maury Parkman, Daphne Millbrook) tenuta niente meno che da suo padre, Arthur Petrelli, fino ad allora ritenuto morto. Peter riabbraccia il padre, ma quest'ultimo gli ruba tutti i poteri, lasciandolo indifeso e rinchiudendolo, ma sar\u00e0 proprio Sylar a liberarlo di nuovo, mandato da Angela Petrelli. Per\u00f2 Sylar decide di unirsi all'attivit\u00e0 di Arthur Petrelli. Peter cos\u00ec fugge via, incontrando Claire, che a sua volta stava scappando dai \"villains\" mandati da Arthur per rapirla. I due si recano alla Compagnia e l\u00ec le loro strade si separano. Peter parte in volo col fratello verso Haiti, in cerca delHaitiano, uno dei pochi al mondo a poter sconfiggere Arthur Petrelli. Nathan lo aiuta portandolo in volo sull'isola. Trovato l'Haitiano sconfiggono insieme il dittatore locale Samedi, poi Nathan si allontana rivelando di voler contribuire al progetto del padre, nonostante continui a serbargli rancore per le menzogne che gli ha raccontato. Peter quindi torner\u00e0 a casa da solo e su ordine della madre si reca con l'Haitiano alla Pinehearst con lo scopo di uccidere suo padre. Alla Pinehearst per\u00f2 Peter esita prima di ucciderlo, allora interviene Sylar, il quale, dopo essersi accertato di non essere un Petrelli, anticipa Peter e uccide Arthur. Successivamente Peter si trova quindi a dover lottare con il fratello Nathan, ora a capo della Pinehearst al posto del padre, distruggendo il laboratorio e di tutto quanto utile alla creazione della formula.\nVolume quattro: Fuggitivi.\nDue mesi pi\u00f9 tardi Peter compare di nuovo nelle sue vesti di infermiere, ora i suoi poteri sono cambiati e ne riesce ad assorbire e controllare solo uno alla volta. Viene a sapere da Claire che Nathan intende imprigionare tutti i soggetti avanzati per conto del governo, e, consigliato dalla madre Angela, cerca di contrastarlo. Per\u00f2 viene catturato e imprigionato, a liberarlo, insieme ad altri \"heroes\" catturati, ci penser\u00e0 Claire. In seguito si allea con Matt Parkman e Mohinder Suresh per fermare il fratello. L'obiettivo \u00e8 liberare i soggetti avanzati catturati ed eliminare l'organizzazione governativa, ma ben presto sia Mohinder che Matt vengono catturati e Peter rimane solo. Costretto quindi alla fuga, salvato dallo stesso Nathan dopo che Emile Danko stava per ucciderlo, trova aiuto in sua madre Angela. Angela Petrelli decide di raccogliere tutta la sua famiglia e i suoi cari a Coyote Sands dove svela le origini dell'Impresa. \u00c8 presente anche Nathan, che viene perdonato da Peter per i suoi errori. Qui scoprono che Sylar ha assunto l'identit\u00e0 di Nathan ed \u00e8 intenzionato ad incontrare il Presidente. I fratelli Petrelli decidono di raggiungere quindi la Casa Bianca, dove hanno un conflitto con il serial killer, che si scaraventa fuori dalla finestra assieme a Nathan; non prima per\u00f2 che Peter riesca a toccarlo con mano assorbendo un suo potere: ovvero quello di mutare aspetto; tuttavia non potendo pi\u00f9 volare non pu\u00f2 seguire i due e dunque, con l'aiuto di Claire e delle guardie del presidente si organizza per sostituire questi ed attende Sylar in limousine; quando il killer sopraggiunge riesce dunque a sedarlo e imprigionarlo scongiurandone la minaccia, ma Nathan nel frattempo era gi\u00e0 stato ucciso.\nPeter viene tenuto all'oscuro del fatto che suo fratello sia morto e che sia stato sostituito da Sylar grazie ai poteri di Matt che ne resetta la memoria; dunque non sa che il corpo che lui e i suoi familiari bruciano \u00e8 quello del mutaforma e non del vero Sylar.\nQuarta stagione - Volume cinque: Redenzione.\nNella quarta stagione Peter cerca di riprendere la sua vecchia vita e ritorna a fare il paramedico utilizzando i suoi poteri per salvare pi\u00f9 vite possibile. Noah Bennet, che sta conducendo indagini sul circo di Samuel Sullivan, gli chiede aiuto. Peter non vuole pi\u00f9 avere a che fare con certe questioni ma trova l'occasione di salvargli la vita quando viene attaccato da Edgar. All'ospedale dove lavora nel frattempo conosce Emma, che ha il potere della sinestesia, che la spaventa. Peter l'aiuta a comprendere il suo potere e ad accoglierlo. In un episodio Hiro Nakamura, che si presenta a casa sua in cattive condizione di salute. Lo porta in ospedale e venuto a sapere della sua malattia (un cancro al cervello) decide di aiutarlo, dunque, replicato il potere del giapponese si reca da Noah, dal quale spera a ragione di poter avere un aiuto. L'uomo lo porta alla casa di un ragazzo di nome Jeremy Greer, dotato di impressionanti poteri di guaritore; tuttavia il ragazzo, che sta da poco sperimentando l'altra faccia del suo potere (togliere la vita alle cose) \u00e8 sconvolto e cerca di allontanarli con un fucile, finendo per sparare allo stesso Peter, che poco dopo per\u00f2 guarir\u00e0 grazie al suo potere. Tuttavia tornato all'ospedale non trova pi\u00f9 traccia di Hiro.\nSuccessivamente Sylar, che crede di essere Nathan, gli chiede aiuto, in preda ad una crisi esistenziale. Peter accetta di aiutarlo e i due si mettono ad indagare sul recente passato di Nathan. Ben presto scopriranno tutta la verit\u00e0, trovando il corpo ucciso del vero Nathan, e ascoltando la vera storia da Matt Parkman, ricoverato in ospedale, dove viene guarito dallo stesso Peter. Sylar intrappolato nella testa di Matt ritorna nel suo corpo originale, tuttavia l'identit\u00e0 di Nathan \u00e8 ancora prevalente. Nathan per\u00f2 \u00e8 convinto che Sylar presto avr\u00e0 il sopravvento ma Peter cerca di tranquillizzarlo promettendogli di restargli vicino. Durante la cena del ringraziamento il vero Sylar riemerge dal subconscio di Nathan minacciando di uccidere sia Angela Petrelli che Peter per vendetta e li blocca con la telecinesi; Peter tuttavia sprona il fratello a combattere ed a ribellarsi dal suo carceriere finch\u00e9 appunto Nathan non riprende il controllo del suo corpo e, terrorizzato, vola via. Peter, deciso a non rinunciare al fratello copia il potere dell'Haitiano e si appresta a combattere Sylar, il quale per\u00f2 lo trova per primo e lo combatte nei sotterranei dell'ospedale, fortunatamente Peter sopprime tutti i suoi poteri e lo sconfigge a suon di pugni finch\u00e9 non riemerge il fratello; sfortunatamente per\u00f2, Nathan ha gi\u00e0 deciso di non voler pi\u00f9 combattere e chiede a Peter come ultimo favore di lasciarlo andare, il ragazzo tristemente accetta e lascia che il fratello si butti dal tetto arreso al vero proprietario di quel corpo: Sylar. Peter assieme a Noah organizzer\u00e0 poi il funerale del fratello Nathan e chiamer\u00e0 anche la nipotina Claire per avvisarla della morte del padre biologico, la ragazza tenta di consolarlo, ma Peter \u00e8 assetato di vendetta e vorrebbe essere una persona migliore in onore del fratello. Dunque, appena venuto a conoscenza di un atto terroristico ad opera di un folle in un ufficio decide di intervenire e, nel tentativo di disarmare l'uomo viene ferito da una pallottola (riuscendo tuttavia a salvare la situazione) fortunatamente per lui la nipote biologica l'aveva seguito poich\u00e9 preoccupata di un simile comportamento da parte sua e permettendogli di copiare il suo potere lo salva. Qualche giorno dopo Peter scoprir\u00e0 che Emma ha contatti con Samuel, senza sospettare che sia malvagio, ed entrando nell'appartamento di Emma tenter\u00e0 di metterla in guardia ma lei non gli creder\u00e0, pi\u00f9 tardi a pranzo con la madre Angela, il ragazzo le chieder\u00e0 se ha avuto una qualche visione del futuro in quanto preoccupato per Emma, la donna non gli risponder\u00e0 ed allora Peter copier\u00e0 il suo potere per rispondersi da s\u00e9. Quella sera il sogno premonitore di Peter preannuncia l'uccisione di moltissime persone causate da Emma stessa e Sylar che arriva per aiutarla. Peter chiede a sua madre dove sia il serial killer. Si presenta a casa di Matt Parkman e dopo avergli copiato il potere, entra nella mente di Sylar intrappolato in un incubo causato dal poliziotto. Il giovane riesce a salvare la sua nemesi e lo convince ad allearsi con lui; tuttavia al loro risveglio dal mondo onirico in cui Matt aveva rinchiuso Sylar scoprono di essere nella cantina di Matt e risalite le scale si trovano davanti il \"soldato\" di Samuel cio\u00e8 Eli. Dopo aver sconfitto Eli e salvato Matt, Peter legge la mente del circense scoprendo i piani di Samuel e si dirige al Circo dei fratelli Sullivan assieme a Sylar dopo aver convinto Matt. Arrivati sul posto Peter affida a Sylar il compito di salvare Emma mentre lui tenter\u00e0 di sconfiggere Samuel. Dopo aver nuovamente copiato il potere del volo da Sylar per controllare la zona dall'alto e trovare l'uomo egli gli piomba davanti e col tocco ne assorbe il potere ed incomincia un duello di estrema pericolosit\u00e0 dal quale emerge vincitore solo grazie all'aiuto di Hiro, che trasporta via tutte le persone speciali del circo privando Samuel dei suoi poteri extra e facendo dunque modo che Peter lo sconfigga con un pugno.\nPrologo al volume sei: Il mondo nuovo.\nUscito vittorioso dallo scontro con Samuel, Peter riabbraccer\u00e0 Emma, salvata da Sylar e, al luna park ormai vuoto, assister\u00e0 all'esibizione di Claire Bennet, intenzionata a rivelare al mondo intero dell'esistenza dei soggetti avanzati, la quale si lancia dalla ruota panoramica.\nVita sentimentale.\nSimone Deveaux.\n\u00c8 il primo amore di Peter. Lui \u00e8 infatti l'infermiere del padre di Simone Deveaux, Charles Deveaux, proprietario del palazzo, e, come le rivela nel terzo episodio della prima serie, si innamora di lei dalla prima volta che la vede. Ma lei \u00e8 fidanzata col pittore preveggente Isaac Mendez, con cui ha un rapporto burrascoso, tanto che arriva a lasciarlo. In \"Un grande passo\" i due si baciano e passano la notte assieme, iniziando una sorta di relazione che per\u00f2 risentir\u00e0 sempre dell'indecisione della donna, non sicura di voler lasciare Mendez (nonostante pi\u00f9 di una volta si getti fra le braccia dell'altro, spesso dopo momenti difficili con l'ex), fino a che Peter non assister\u00e0 invisibile alla riconciliazione fra i due ex-compagni. Furibondo per ci\u00f2 che ha visto e per il tradimento di Isaac, che lo ha venduto alla Compagnia, Peter si reca dal pittore e durante una colluttazione fra i due, Simone ne rester\u00e0 uccisa per un colpo sparato dal pittore, che accusa Petrelli di averla ammazzata. Sconvolto, il ragazzo scappa e chiede aiuto al fratello Nathan Petrelli.\nNiki Sanders.\nNel presente, la relazione fra i due non avviene mai, ma nell'episodio \"Fra cinque anni\" che illustra alcuni possibili eventi futuri, viene mostrato che Niki, dopo aver perso la famiglia, \u00e8 diventata la donna di Peter, fa la spogliarellista in un night ed ha mandato via definitivamente Jessica. Tuttavia, il fidanzato le ha mentito sull'esplosione di New York, e quindi sulla morte del figlio Micah, incolpando Sylar, e quando finalmente le rivela la verit\u00e0, la donna lo lascia. Poich\u00e9 gli eventi vengono modificati, la storia fra i due ragazzi non ha compimento. Tuttavia si incontrano in Kirby Plaza: Niki infatti aiuta Peter mentre combatte contro Sylar, ma poich\u00e9 D.L. ha bisogno di aiuto, Peter le dice di tornare dalla sua famiglia. Niki lo guarda poi mentre esplode in volo con Nathan.\nElle Bishop.\nIn \"Quattro mesi fa\", Elle Bishop e Bob Bishop catturano Peter subito dopo l'esplosione, e lo rinchiudono in una cella per evitare che faccia male ad altre persone, convincendolo che in realt\u00e0 sia per il suo stesso bene. A causa dello strano rapporto che la ragazza ha con gli uomini, Elle comincia a provare una sorta di perversa attrazione, non ricambiata, per Peter, usandolo come \"giocattolino\" e dandogli spesso per puro sadismo la scossa, anche se una volta gli rivela informazioni sul suo passato dopo che il ragazzo l'ha stuzzicata. Quando Peter finalmente capisce l'inganno, sfrutta la cosa a suo favore e la bacia, per distrarla e fuggire con Adam Monroe. Elle e l'Haitiano li inseguono, ma quest'ultimo salva Petrelli cancellandogli per\u00f2 la memoria. Elle lo insegue fino in Irlanda, ma dopo aver ucciso Ricky McKenna, fratello della fidanzata di Peter, le viene tolto l'incarico.\nCaitlin McKenna.\n\u00c8 la seconda fidanzata ufficiale di Peter. I due si mettono insieme nella seconda stagione, quando il ragazzo finisce a Cork senza memoria. Peter infatti viene trovato dal fratello di Caitlin, Ricky McKenna, che prima picchia e cerca di sfruttare Peter, poi inizia a proteggerlo dopo che gli ha salvato la vita e si \u00e8 fidanzato con la sorella. Caitlin cerca di convincere Peter ad aprire la scatola contenente informazioni sul suo passato, e, poco dopo esserci riuscita, riceve la notizia dell'assassinio del fratello da parte di Elle Bishop, che sta cercando Peter. I due partono poi per Montr\u00e9al, come indicato nel biglietto aereo contenuto nella sua scatola, da l\u00ec per\u00f2 Peter teletrasporta entrambi nel futuro infestato dallo Shanti virus, dove vengono divisi dalle autorit\u00e0. Peter poi ritorna nel presente erroneamente, senza Caitlin, dove fa di tutto per impedire che il futuro che ha visto si avveri, principalmente per lei.\nPoteri e abilit\u00e0.\nIl potere originale di Peter consiste nella capacit\u00e0 di assorbire e riprodurre i poteri degli altri ed \u00e8 detto \"mimica empatica\": questa abilit\u00e0 lo ha portato a divenire sin dall'inizio la perfetta nemesi di Sylar (che come lui acquisisce i poteri degli altri soggetti avanzati, anche se in modo decisamente pi\u00f9 cruento) e, pi\u00f9 avanti, anche del padre (che per\u00f2 priva il portatore originale dei suoi poteri); \u00e8 quindi destinato a divenire il pi\u00f9 potente degli \"heroes\".\nNel corso della terza stagione, tuttavia, proprio il padre Arthur lo priva di tutti i poteri. Successivamente riacquista la sua abilit\u00e0 ma in forma ridotta: ora riesce ad assorbire i poteri solo uno per volta e, una volta acquisito uno nuovo, perde quello gi\u00e0 posseduto; non \u00e8 poi in grado di copiare abilit\u00e0 multiple da chi possiede pi\u00f9 capacit\u00e0 e in quel caso non \u00e8 chiaro se copia un potere casuale (quando copia i poteri di Sylar la prima volta diventa solo un mutaforma) o l'ultimo usato dall'utilizzatore (quando copia i poteri di Sylar/Nathan riesce solo a volare). In compenso riesce ad esercitare un controllo perfetto ed innato del potere di cui si \u00e8 dotato.\nTra i tanti poteri che Peter ha acquisito e avuto occasione di usare durante le varie stagioni vi sono: volo, manipolazione dello spaziotempo, telepatia, psicocinesi, invisibilit\u00e0, radioattivit\u00e0, superforza, elettrocinesi, supervelocit\u00e0, intangibilit\u00e0, geocinesi, criocinesi e il potere di annullare gli altri poteri come l'Haitiano."}
{"id": "1357297", "revid": "1543377", "url": "https://it.wikipedia.org/wiki?curid=1357297", "title": "The Mamas &amp; the Papas (album)", "text": "The Mamas &amp; the Papas \u00e8 il secondo album discografico del gruppo statunitense dei The Mamas &amp; the Papas, pubblicato nel settembre 1966.\nBen quattro brani inclusi in quest'album e pubblicati in formato singolo entrarono nella classifica Billboard Hot 100: \"I Saw Her Again\" (quinto posto in data 30 luglio 1966), \"Words of Love\" (quinto posto raggiunto il 21 gennaio 1967), \"Dancing in the Street\" (al settantatreesimo posto il 14 gennaio 1967) e \"Dancing Bear\" (cinquantunesimo posto il 6 gennaio 1968).\nFormazione.\nMusicisti aggiunti\nNote aggiuntive"}
{"id": "1357299", "revid": "94902", "url": "https://it.wikipedia.org/wiki?curid=1357299", "title": "I Simpson il Film", "text": ""}
{"id": "1357301", "revid": "287204", "url": "https://it.wikipedia.org/wiki?curid=1357301", "title": "NGC 3680", "text": "NGC 3680 \u00e8 un ammasso aperto visibile nella costellazione del Centauro.\nOsservazione.\nLa sua posizione non \u00e8 facile da recuperare, trovandosi in un campo privo di stelle luminose e lontano dalla scia luminosa della Via Lattea: la stella pi\u00f9 brillante che si trova nelle vicinanze \u00e8 infatti la B Centauri, una gigante arancione di magnitudine 4,5; l'ammasso si pu\u00f2 rintracciare 4,5 gradi a nord-ovest di questa. Le componenti pi\u00f9 luminose sono di decima magnitudine, dunque con un binocolo 10x50 l'oggetto sar\u00e0 visibile solo come una macchia nebbiosa; una buona risoluzione \u00e8 invece possibile gi\u00e0 con un telescopio da 100mm di apertura. Il loro colore indica che si tratta di stelle in fase gi\u00e0 avanzata, e che quindi l'et\u00e0 dell'ammasso deve essere maggiore rispetto alla media.\nQuest'ammasso si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come l'Europa e quasi tutto il Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra gennaio e giugno.\nStoria delle osservazioni.\nNGC 3680 venne individuato per la prima volta da James Dunlop nel 1826, quando prestava servizio come sovrintendente dell'osservatorio del Nuovo Galles del Sud in Australia; l'astronomo John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 2418.\nCaratteristiche.\nNGC 3680 \u00e8 un ammasso di piccole dimensioni e relativamente povero, pur essendo comunque ben contrastato sui campi stellari di fondo; la sua distanza \u00e8 stimata attorno ai 544\u00a0parsec (circa 1770 anni luce) ed \u00e8 quindi situato in una regione inter-braccio o al pi\u00f9 sul bordo interno del Braccio di Orione, a una elevata latitudine galattica.\nSi tratta di un ammasso piuttosto vecchio ed evoluto, la cui et\u00e0 \u00e8 stimata attorno a 1,2 miliardi di anni; grazie a ci\u00f2 viene spesso utilizzato come un oggetto di riferimento per le teorie sull'evoluzione stellare, similmente ad altri ammassi aperti molto vecchi come NGC 188 e soprattutto M67, anche se quest'ultimo \u00e8 pi\u00f9 vecchio, pi\u00f9 popoloso e probabilmente con una metallicit\u00e0 maggiore. Il diagramma colore-magnitudine costruito sulle componenti di NGc\u00a03680 mostra come la sequenza principale sia molto popolata di stelle di massa medio-piccola, anche se la percentuale di incertezza aumenta per le stelle meno luminose della magnitudine 14 a causa della contaminazione con stelle di fondo non appartenenti all'ammasso."}
{"id": "1357302", "revid": "1833487", "url": "https://it.wikipedia.org/wiki?curid=1357302", "title": "Evelina Gori", "text": "Biografia.\nEsord\u00ec in televisione nel 1965 in un episodio della serie \"Le inchieste del commissario Maigret\", con protagonista Gino Cervi.\nLa sua carriera, tuttavia, decoll\u00f2 solamente nel 1999, quando Enrico Oldoini la volle nel ruolo della storica nonna Elide della serie televisiva \"Don Matteo\".\nDa allora ha interpretato numerosi film in ruoli di abile e raffinata caratterista, come \"Fantozzi 2000 - La clonazione\" (1999) di Domenico Saverni, ma soprattutto \"Sotto il sole della Toscana\" (2003), di Audrey Wells.\nEvelina Gori si \u00e8 anche dedicata al lavoro di costumista, disegnando il guardaroba di \"Piano 17\" (2005) dei Manetti Bros.\nMorte.\n\u00c8 deceduta a Roma, il 27 luglio 2005, all'et\u00e0 di 96 anni."}
{"id": "1357317", "revid": "1610933", "url": "https://it.wikipedia.org/wiki?curid=1357317", "title": "Hiro Nakamura", "text": "Hiro Nakamura \u00e8 un personaggio della serie televisiva \"Heroes\", interpretato da Masi Oka e doppiato da Nanni Baldini.\n\u00c8 un giovane impiegato giapponese appassionato di fumetti, di supereroi e fantascienza. Per questo motivo, una volta scoperto il suo potere non ne \u00e8 spaventato, ma anzi ne \u00e8 entusiasta. Il suo migliore amico, che lo accompagna in tutte le sue vicissitudini, \u00e8 Ando Masahashi.\nBiografia.\nPrima stagione - Volume uno: Genesi.\nHiro \u00e8 un impiegato giapponese che lavora nella ditta del padre, la Yamagato Felloship. Un giorno scopre di poter modificare lo spazio-tempo. Mentre cerca di affinare le sue capacit\u00e0 si ritrova a New York. Qui, con sua grande sorpresa, scopre di essere protagonista di un fumetto, \"9th Wonders\", e leggendolo scopre il nome dell'autore: Isaac Mendez. Va da lui cercando di capire come abbia fatto a descrivere il suo arrivo a New York una settimana prima del fatto, ma lo trova morto con il cranio aperto sul pavimento. Interrogato dalla polizia come unico indiziato, scopre di aver viaggiato nel futuro di cinque settimane e vede fuori dalla finestra il principio di un'esplosione atomica, riuscendo a salvarsi usando il suo potere e ritornando nel presente. Cos\u00ec decide di cercare di tentare di cambiare il futuro, teletrasportandosi in America con il suo migliore amico, Ando, per mettersi alla ricerca di Isaac Mendez per avvertirlo degli avvenimenti imminenti. Le loro avventure li portano da Tokio a Las Vegas e poi a New York, per salvare il mondo. A Las Vegas, Ando decide di provare a usare il potere di Hiro per vincere ai tavoli e una banda di giocatori d'azzardo che avevano raggirato li catturano e li abbandonano nel deserto. Qui i due litigano e Ando se ne va, lasciando Hiro da solo. Questi si rifugia in un bar dove fa colazione e vede atterrare Nathan Petrelli davanti al locale. Qui lo avvicina, rivelandogli il suo potere sulla modifica del continuum spazio-tempo e dicendogli di averlo visto. Dopo che questi gli parla del suo viaggio nel futuro, Nathan chiede a Hiro come sono andate le elezioni e se ne va compiaciuto dalla notizia della sua vittoria schiacciante. In seguito si riconcilia con Ando e cercando di telefonare a Isaac per l'ennesima volta parlano con Peter Petrelli che riferisce a Hiro il messaggio che ha ricevuto dalla sua versione futuristica: \u00ab\"Salva la cheerleader, salva il mondo\"\u00bb.\nQuindi continuando il viaggio, i due amici si fermano a mangiare in un locale dove conoscono una cameriera di nome Charlie dotata di una super-memoria. Facendo amicizia, Hiro s'innamora di lei, per\u00f2 Charlie muore uccisa da Sylar, e nemmeno il tentativo di Hiro di tornare indietro nel tempo per salvarla avr\u00e0 successo, dato che morir\u00e0 comunque di tumore al cervello. Dopo questa sfortunata tappa, Hiro e Ando giungono alla scuola frequentata dalla \"cheerleader\" da salvare e, alla notizia della morte di una \"cheerleader\" di nome Jackie Wilcox, Hiro crede che la missione sia fallita, ma Ando lo convince a non mollare la sua missione. I due si dirigono dunque a New York, dove fanno la conoscenza di Isaac Mendez e Nathan Petrelli (che Hiro aveva gi\u00e0 incontrato nel Nevada). per\u00f2, dopo la morte di Charlie, Hiro ha perso i suoi poteri e per riaverli indietro deve procurarsi la spada di Takezo Kensei, che fa parte della collezione di Linderman. Ripartono cos\u00ec per Las Vegas, dove Ando, s'innamora di Hope, una truffatrice braccata dalla polizia, che decide di aiutare, mentre Hiro, capendo le vere intenzioni della donna, cerca di avvertire Ando, ma questa lo rinchiude in una stanza. Viene liberato grazie a un uomo che si presenta come un detective, ma che si rivela essere l'ex-complice di Hope. Questi stanno per ucciderli quando il potere di Hiro si riattiva per pochi secondi facendo fermare la pallottola. Capendo i rischi che Ando sta correndo, decide di proseguire da solo. Grazie a Nathan riesce a raggiungere il luogo dove si trova la spada e sta per prenderla, ma viene fermato da una guardia che viene tramortita da Ando, che, certo che l'amico avrebbe fatto sicuramente scattare gli allarmi, nel frattempo si era fatto assumere nella sicurezza. Per salvarsi i due si teletrasportano nel futuro dove trovano New York comunque distrutta.\nNel futuro parla con la sua versione futuristica che gli racconta la storia dell'esplosione: Sylar era esploso nel cuore di New York cambiando il mondo per sempre. Ora tutti gli \"heroes\" sono ricercati come terroristi e Hiro si sta nascondendo nello studio di Isaac, dove sta studiando il modo per fermare Sylar, che lui aveva tentato vanamente di uccidere prima che esplodesse: l'unico modo \u00e8 tornare indietro nel giorno in cui Peter lo incontr\u00f2 sulla metropolitana, dicendogli di salvare la \"cheerleader\" dal killer, impedendogli cos\u00ec di assorbirne il potere rigenerativo e diventare indistruttibile. Hiro riconosce la ragazza dalla foto e rivela alla sua versione futuristica che nella sua linea temporale la \"cheerleader\" \u00e8 ancora viva; questo, di conseguenza, renderebbe Sylar mortale e Hiro potrebbe riuscire a ucciderlo. In quel momento Matt, l'Haitiano e l'FBI catturano l'Hiro del presente e lo interrogano torturandolo, scoprendo che Claire \u00e8 ancora viva. Claire in realt\u00e0 \u00e8 ancora viva anche nel futuro, ma ha cambiato identit\u00e0 per non essere catturata n\u00e9 da Sylar, n\u00e9 da Nathan Petrelli, suo padre biologico. Matt uccide il signor Bennet, poich\u00e9 questo nasconde la figlia e non vuole dirgli dov'\u00e8, ma tutto \u00e8 inutile poich\u00e9 Claire viene catturata e uccisa da Sylar, che ha ucciso anche Candice Wilmer e Nathan Petrelli, a cui si \u00e8 sostituito come presidente degli Stati Uniti. Matt, capendo chi \u00e8 davvero il prigioniero, cerca di ucciderlo con l'intento di uccidere cos\u00ec anche l'Hiro del futuro. Il piano per\u00f2 fallisce e l'Hiro del presente viene liberato, ma l'Hiro del futuro muore durante la missione. Ancora sconvolto, l'Hiro del presente si teletrasporta con Ando nel presente, pochi giorni prima dell'esplosione di Sylar.\nHiro e Ando cominciano a cercare Sylar e lo trovano nello studio di Isaac, che ha ucciso da poco, intento a dipingere il futuro. Poco dopo per\u00f2 vengono intercettati dal killer che sente il battito dei loro cuori grazie al super udito e i due sono costretti a teletrasportarsi da un'altra parte. Lo inseguono fino alla casa di sua madre, ma quando arrivano il killer l'ha gi\u00e0 uccisa accidentalmente. Hiro ferma il tempo per uccidere Sylar, ma un suo momento di distrazione fa ripartire il tempo. Il killer spezza in due la spada e Hiro e Ando si rivolgono a un fabbricante di spade, amico del padre di Hiro, che decide di insegnare al figlio come uccidere Sylar. Ando per\u00f2, prende una spada e cerca di ucciderlo da solo, salvandosi solo grazie a Hiro che lo riporta a Tokio. Il ragazzo poi si materializza davanti a Sylar in \"Kirby Plaza\" e lo trafigge con la spada. Il killer prima di cadere a terra lo scaraventa via: per salvarsi dall'impatto Hiro si teletrasporta involontariamente nel Giappone del 1671 davanti a Takezo Kensei in persona.\nSeconda stagione - Volume due: Generazioni.\nNella seconda stagione Hiro incontra il suo mito, Takezo Kensei, ma questo si rivela ben diverso da quello che il ragazzo credeva: \u00e8 un giovane inglese che vive disonestamente. Cos\u00ec Hiro diventa il maestro di vita di colui che sarebbe diventato il suo maestro di vita. Kensei inizialmente non sembra prenderlo seriamente e Hiro arriva a fingersi lui per salvare la figlia del fabbricante di spade, compiendo cos\u00ec una delle leggende che lo riguardano. Finalmente Kensei capisce gli effetti delle sue azioni e decide di combattere seriamente per salvare anche il padre della ragazza, ma viene trafitto dalle frecce dei suoi avversari e cade a terra morto. Hiro estrae le frecce disperandosi per il grave mutamento temporale appena avvenuto, ma appena queste vengono estratte le ferite si rimarginano e Kensei torna in vita. Anche lui \u00e8 un soggetto avanzato dotato del potere della rigenerazione spontanea. Dopo questa scoperta Hiro lo incoraggia a compiere le sue imprese leggendarie per riassestare correttamente il corso temporale. Il ragazzo riesce nell'impresa e ringrazia Hiro per i suoi insegnamenti. Hiro per\u00f2 resta nel 1671 perch\u00e9 innamorato della figlia del fabbricante di spade. In questo periodo Hiro manda dei messaggi ad Ando, nel frattempo tornato in America, nascondendoli nell'impugnatura della spada, e aiuta Kensei con le sue missioni leggendarie. Quando Yaeko, la figlia del fabbricante di spade, scopre la verit\u00e0, s'innamora di Hiro e lo bacia proprio mentre Kensei li stava osservando di nascosto. L'eroe quindi passa dalla parte del nemico e gli consegna Hiro e Yaeko, ma grazie ai poteri di Hiro, scappano. Dopo un sanguinoso duello, durante il quale Kensei giura che finch\u00e9 sarebbe vissuto avrebbe distrutto tutte le cose che stanno a cuore a Hiro, a cominciare da Yaeko, questo si rende conto che le armi del nemico, che aveva sovraccaricato in precedenza, stanno per esplodere. Hiro cerca vanamente di salvare Kensei, apparentemente disintegrato dall'esplosione. Torna da Yaeko e mentre parlano, lei gli dice che fin quando avr\u00e0 voce narrer\u00e0 le gesta di Takezo Kensei cos\u00ec che il piccolo Hiro avr\u00e0 le sue storie da raccontare, risolvendo il problema della rottura dello spazio tempo. Dopo aver salutato, Hiro torna nel suo tempo, portando ad Ando un souvenir del suo viaggio.\nTornando nel presente, cinque mesi dopo la sua partenza, Hiro ritrova Ando che gli d\u00e0 una brutta notizia: durante la sua assenza qualcuno ha ucciso suo padre. Hiro allora torna indietro nel tempo per cercare di salvarlo, ma sar\u00e0 il padre stesso a dirgli che non pu\u00f2 usare il suo potere per cambiare il volere divino: Hiro allora lo teletrasporta indietro nel tempo nel giorno del funerale della madre, dove incontra se stesso da bambino. Hiro decide di rispettare la volont\u00e0 del padre e assiste all'omicidio, scoprendo che \u00e8 stato commesso proprio da Kensei, ancora vivo nel loro tempo, sotto la nuova identit\u00e0 di Adam Monroe. Sapendo chi \u00e8 l'assassino di suo padre, Hiro decide di trovarlo e di ucciderlo per vendicarsi. Scopre inoltre che trent'anni prima fu proprio suo padre a impedire ad Adam di distruggere, liberando una variante potentissima del virus Shanti, il mondo, imprigionandolo e nascondendo il virus a Odessa, nel Texas, esattamente dove Adam \u00e8 ora diretto in compagnia di Peter Petrelli, convinto dallo stesso Monroe. Hiro ci si teletrasporta all'istante, fermando poi il tempo per avvertire Peter delle vere intenzioni di Monroe di liberare l'infezione, ma questi non gli crede e lo colpisce lasciandolo senza sensi. Mentre Matt e Nathan, giunti anche loro a Odessa, convincono Peter della malafede di Adam, Hiro riprende i sensi e riesce a fermare Adam giusto in tempo, trasportandolo e rinchiudendolo in una bara vicino a quella del proprio padre.\nTerza stagione.\nVolume tre: Criminali.\nAll'inizio della terza stagione troviamo Hiro a capo della Yamagato Corporation, la grande azienda ereditata dal padre, il quale gli fa avere un video con una raccomandazione: non aprire mai la cassaforte, per la salvezza del mondo. Hiro, incurante dell'avvertimento del padre, l'apre lo stesso trovandovi dentro una formula chimica. Dopo aver visto il video con le istruzioni del padre, la formula viene rubata da Daphne, una ragazza dotata della supervelocit\u00e0. Essa \u00e8 talmente veloce che non si ferma neanche quando Hiro blocca il tempo, mettendolo KO. Dopo averla rintracciata a Parigi, la segue in Germania, dove Hiro prova a prendere la seconda parte della formula all'Haitiano ma senza successo, lasciando fuggire Daphne con entrambe le parti della formula.\nSuccessivamente prova ad entrare nella Pinehearst, la compagnia per la quale lavora Daphne. Per riuscirci, finge di uccidere Ando utilizzando alcuni trucchi che preleva da un negozio di magia giapponese. Cos\u00ec gli viene dato l'incarico di andare in Africa da Usutu. Va l\u00ec insieme ad Ando, ma incontra varie difficolt\u00e0 a causa del potere dell'africano di dipingere il futuro. Al terzo tentativo, Usutu ammette la sconfitta e offre anche a lui una ciotola del pasto che permetteva di vedere attraverso il tempo. In questo modo scopre varie cose, tra cui che Arthur Petrelli \u00e8 in realt\u00e0 ancora vivo. Ignaro che gi\u00e0 lo sanno, Hiro vuole andare subito dalla famiglia Petrelli a rivelarglielo, ma sente un urlo e, uscendo dalla capanna, trova Usutu steso a terra, morto, con la testa mancante. Arriva Arthur da dietro una pianta e gli afferra la testa con forza, facendogli perdere la memoria fino al decimo anno d'et\u00e0. Approfittando del momento di distrazione di Arthur, Ando spinge a terra Hiro e strizzandogli gli occhi vengono teletrasportati in un locale di Tokyo. Sostenendo di aver 10 anni, Ando sar\u00e0 costretto a spiegargli il funzionamento del suo potere speciale e, dopo un po' di addestramento, giungono in un negozio di manga giapponesi, definito da Hiro: \u00abLa fonte di tutta la conoscenza\u00bb. Non credendo alle parole del suo compagno, Hiro trova una copia di \"9th Wonders\", il fumetto disegnato dal pittore Isaac Mendez, e i due rivelano l'ultima pagina, mostrando l'immagine di un'eclissi con la didascalia \u00absta arrivando\u00bb.\nDurante il periodo dell'eclissi, Hiro sar\u00e0 senza poteri come tutti gli altri soggetti avanzati, e per di pi\u00f9, dopo aver appreso le tragedie della sua vita da adulto si chiuder\u00e0 nel bagno di una fumetteria, deciso a non voler pi\u00f9 crescere. Saranno le parole del saggio Sam (il proprietario della fumetteria) a ridare coraggio ad Hiro, il quale torna dunque quindici anni indietro nel tempo, dove scopre la verit\u00e0 sulla madre Ishi usata come catalizzatore della formula. Proprio la madre, essendo dotata di un potere analogo a quello di Linderman, lo guarir\u00e0 dall'amnesia e gli passer\u00e0 il catalizzatore per impedire il funesto futuro svelatogli dal figlio, morendo poi tra le sue braccia. Avendo con questo gesto provocato nuovamente le ire di Arthur, Hiro sar\u00e0 privato di tutti i poteri dall'anziano signore e lasciato prigioniero nel tempo.\nDa tale situazione sar\u00e0 salvato solo grazie ai poteri congiunti di Daphne e del potenziato Ando, ed assieme ai due e a Matt, provveder\u00e0 poi a distruggere definitivamente la formula, rimanendo tuttavia senza poteri.\nVolume quattro: Fuggitivi.\nNel quarto volume Hiro, ormai senza poteri cerca di convincere Ando a intraprendere la carriera da supereroe, comprandogli addirittura una moto, una base segreta, un dispositivo di localizzazione inserito sottopelle ed un costume fabbricato da lui stesso. L'amico tuttavia non \u00e8 convinto e se ne va. Hiro tenter\u00e0 di rintracciarlo ma durante la missione verr\u00e0 catturato e trasportato sull'aereo insieme a sutti gli altri prigionieri colpevoli solo di essere soggetti avanzati e perci\u00f2 ricercati dal governo (il quale tuttavia ignora il fatto che Hiro sia stato privato dei poteri).\nFortunatamente per il giapponese il volo viene dirottato da Peter e Claire e i prigionieri riescono a fuggire. Nonostante possa essere risparmiato dai federali in quanto normale umano, Hiro decide di aiutare comunque i fuggitivi. Infine verr\u00e0 recuperato dall'amico Ando, giunto in suo soccorso e, seguendo la divinazione di Parkman si recher\u00e0 in India ad impedire un matrimonio indesiderato dalla sposa, e da essa riceveranno un fax inviato da Rebel, che chiede ai due di salvare Matt Parkman, dandogli anche un indirizzo a cui trovarlo.\nRaggiungono dunque tale indirizzo e scoprono la pi\u00f9 inaspettata sorpresa: il Matt Parkman in questione non \u00e8 il poliziotto, bens\u00ec il figlio Matt Parkman Jr. Dopo aver parlato alla madre Janice ed averle spiegato cosa sta accadendo ai soggetti avanzati la donna accetta di lasciare il bambino sotto la loro protezione; fuggendo i due vengono poi bloccati dagli agenti federali e nel mezzo della battaglia Hiro, grazie al tocco attivante del piccolo Matt recupera i suoi poteri (con l'eccezione del teletrasporto e del viaggio temporale) di modo di riuscire a fuggire senza troppi problemi.\nNonostante i molti problemi dovuti al trasporto di un bambino piccolo (da cui emerge il distacco che Hiro nutre verso i bambini a causa del rapporto con suo padre) i due giapponesi riescono a raggiungere Matt ed a presentargli suo figlio, ridandogli una ragione di vita dopo la morte di Daphne.\nIn seguito Hiro e Ando si recheranno all'edificio 26 per distruggerlo. Durante il sabotaggio Hiro incomincia ad avere problemi con il recuperato potere; mal di testa, squilibri, epistassi. Nonostante ci\u00f2 il piano riesce ed i due giapponesi liberano tutti i prigionieri, tra cui Mohinder, che dopo una breve visita consiglia ad Hiro di non usare pi\u00f9 il suo potere poich\u00e9 le conseguenze sarebbero disastrose. In cerca di una cura a questa sua nuova misteriosa situazione il giapponese torna in patria con l'amico Ando.\nQuarta stagione - Volume cinque: Redenzione.\nHiro e l'amico Ando fondano un servizio di eroi a pagamento e, dopo molto tempo, nonostante la sorella Kimiko la consideri una buffonata ricevono l'incarico di una bambina di salvare il suo gattino. Durante lo svolgimento della missione Hiro si sente male e Ando gli consiglia di andare da un dottore; Hiro confessa di esserci gi\u00e0 andato e di aver saputo di star morendo a causa del suo potere.\nSu consiglio di Ando torna indietro nel tempo per impedire al giovane se stesso di fare l'eroe, ma giunto sul posto non se la sente di fare una cosa del genere e si limita ad impedire l'inizio dell'inimicizia tra Ando e la sorella Kimiko, impedendo a lui di rovinarle per sbaglio il vestito preferito. In questo modo, tornato nel presente scopre i due essere una coppia; contento decide che prima di morire cambier\u00e0 il passato delle persone che ama per far s\u00ec che siano felici.\nKimiko, comunicher\u00e0 in seguito la sua decisione che sia Hiro ad accompagnarla all'altare quando lei e Ando si sposeranno; il giapponese accetta ma Ando gli fa capire che secondo lui dovrebbe essere sincero con la sorella e dirgli la verit\u00e0 sulla sua salute. Hiro si prende tempo per pensarci e, dopo aver salvato una cinquantina di volte lo stesso uomo da un tentativo di suicidio, prende il coraggio a due mani e rivela a Kimiko di aver ancora poco da vivere. In seguito svanisce involontariamente nel nulla, solo per ricomparire a casa dell'amico Peter Petrelli e svenire tra le sue braccia.\nIl giapponese viene dunque ricoverato in ospedale, e mentre Peter cerca di trovare il modo di curarlo, lui fa la conoscenza di Emma. Subito Hiro prova a far capire alla ragazza la bellezza del suo potere ma lei vorrebbe solo disfarsene, sicch\u00e9 per convincerla il giapponese organizza un numero di magia per i bambini dell'ospedale combinando i suoi poteri con quelli della dottoressa, cosa che sembra funzionare. In seguito Emma chiede perch\u00e9 continui ad usare il suo potere nonostante lo stia uccidendo e Hiro le dice che \u00e8 stata una ragazza conosciuta tempo fa ad insegnargli a \u00abfare sempre quello che sai fare senza preoccuparti dei tuoi mali\u00bb. A questo ricordo sparisce, e torna indietro di tre anni, alla tavola calda dove lavorava la ragazza in questione: Charlie.\nGiunto sul posto il giapponese si prodiga a compiere la sua missione: salvare la ragazza da Sylar. Si reca dunque nel punto esatto in cui il killer le aveva teso l'imboscata e qui attende il suo arrivo. Hiro comprende ascoltandolo, che Sylar pu\u00f2 curare il tumore di Charlie, ma decide comunque di non scendere a patti con lui e lo teletrasporta nel bagagliaio di un autobus prima che possa fare del male alla cameriera.\nIn seguito viene per\u00f2 raggiunto da Samuel, il quale \u00e8 interessato a far s\u00ec che il passato non cambi troppo per fare in modo che il presente non si trasformi, dunque manipola Hiro affinch\u00e9 Sylar, prezioso per i suoi piani non muoia, n\u00e9 che i fatti dell'Homecoming subiscano la minima alterazione. Hiro allora parla al se stesso del passato e lo convince a partire per salvare Charlie, di modo che la storia segua il suo svolgimento.\nComunque salvata la ragazza dall'assassino rimane un problema: l'aneurisma di lei. Per impedirle di morire Hiro libera Sylar dal bagagliaio e gli propone uno scambio: il killer curer\u00e0 Charlie e il giapponese gli dar\u00e0 delle informazioni preziose sul futuro. Il killer accetta e salva Charlie, ma a qual punto l'unica cosa che Hiro gli dice \u00e8 che sar\u00e0 sempre solo un uomo malvagio e morir\u00e0 in solitudine. Detto ci\u00f2 lo abbandona in strada, di modo che si diriga verso l'Homecoming.\nPoco dopo essersi ricongiunto con la ragazza per\u00f2, Hiro ha una sorpresa inaspettata da Samuel, il quale fa svanire Charlie nel tempo di modo da ricattare Hiro per far s\u00ec che rimedi al suo posto un errore commesso otto settimane prima: l'omicidio di Mohinder. Il dottore \u00e8 stato ucciso dal giostraio in quanto in possesso di un film particolare (la nascita di Samuel) che gli avrebbe rivelato come incrementare i suoi poteri, ma Suresh l'aveva distrutto e per questo Samuel, in preda all'ira lo ha eliminato. Hiro sotto ricatto torna indietro nel tempo e ruba il filmato prima che Mohinder lo distrugga, ma accorgendosi poi che Samuel avrebbe comunque ucciso lo scienziato decide di nasconderlo al \"Riverdale Psychiatric Hospital\" in Florida, dove sarebbe stato al sicuro.\nSvolto il lavoro si reca dunque da Samuel aspettandosi che questi mantenga la parola, ma questi temporeggia al fine di tenere Hiro all'interno della sua \"famiglia\" per continuare a sfruttarne i poteri. Tuttavia, Lydia divenuta sospettosa sul perch\u00e9 Samuel non abbia usato i poteri del giapponese per far tornare Joseph chiede il suo aiuto per essere riportata nel passato ed assistere alla morte dell'uomo, scoprendo cos\u00ec che fu lo stesso Samuel il colpevole. Prevedendo ci\u00f2 il giostraio incolpa pubblicamente Edgar di fronte agli altri membri della famiglia, e decide di giustiziarlo pubblicamente, Hiro tuttavia riesce a salvare l'uomo portandolo lontano e promettendo di aiutarlo, ma questo dopo che avr\u00e0 riavuto Charlie. Sfortunatamente Samuel lo scopre ed ordina a Damian di usare il suo potere su di lui per stravolgergli il cervello. Tuttavia Hiro riesce a scappare e torna da Ando e dalla sorella. Grazie all'amico poi, riesce a farsi capire nonostante il linguaggio assurdo che si ritrova a dover usare a causa del trattamento di Damien e, assieme all'inseparabile socio, corre al salvataggio di Mohinder Suresh.\nL'impresa di salvataggio riesce e Hiro teletrasporta tutti e tre a casa di Noah Bennet. Qui sta male e perde conoscenza, ritrovandosi in una specie di sogno, nella tavola calda dove lavorava un tempo Charlie. Ad aspettarlo c'\u00e8 Adam Monroe assieme a suo padre Kaito Nakamura in veste di giudice, davanti ad una corte marziale che l'accusa di aver infranto il \"Codice dell'eroe\", avendo volutamente alterato la linea temporale per un tornaconto personale punibile con la morte.\nNel frattempo che lui vive il suo sogno, il suo corpo viene trasportato in barella per essere ricoverato, mentre nel sogno \u00e8 ancora sotto processo dichiarandosi non-colpevole e chiedendo un avvocato. In sua difesa c'\u00e8 Ando. Dopo che Hiro risponde a tutte le accuse dicendo che ha sempre usato il suo potere solo per fare del bene e non per scopi personali, salvando il mondo due volte. Nel mondo reale Hiro intanto ha una crisi cardiaca e non risponde al defibrillatore. Nel sogno poi gli compare la sua vecchia spada samurai e davanti a lui Adam Monroe lo sfida a duello. Hiro combatte con tutte le sue forze, mentre i dottori cercando di salvargli la vita con il defibrillatore. Adam cerca di spingerlo oltre la porta (la morte), Hiro per\u00f2 riesce a sconfiggerlo uccidendolo. Dopodich\u00e9 vede sua madre che gli dice di essere molto fiera di lui. Hiro le dice che \u00e8 pronto a morire, ma lei gli dice che invece non \u00e8 ancora il suo momento ed \u00e8 venuta per guarirlo. Subito dopo Hiro si risveglia dal coma e mentre se ne va assieme all'amico, apparentemente guarito da ogni malattia e intenzionato ad andare al circo dei Sullivan per sconfiggere Samuel, trova un'invecchiata Charlie tra i pazienti. Scopre cos\u00ec che lei era stata teletrasportata nel 1944 e che da allora aveva vissuto una vita tranquilla in una fattoria, si era sposata ed aveva avuto quattro figli e sette nipoti. Inizialmente Hiro vuole tornare indietro a prenderla, ma Ando gli dice che se lo far\u00e0 la sua famiglia sparir\u00e0 per sempre. Il giapponese da cos\u00ec un ultimo addio al suo unico vero amore decidendo di lasciarla vivere la sua vita.\nIn seguito si teletrasporta con Ando a Central Park per aiutare Peter Petrelli nel suo scontro col perfido circense, qui potenziando il suo potere con quello dell'amico teletrasporta via tutte le persone speciali togliendo cos\u00ec i poteri a Samuel, che rimasto solo con Peter viene facilmente sconfitto.\nHeroes Reborn.\nHiro viene intrappolato in un cyber spazio da un soggetto avanzato, Hachiro Otomo, che lavora per la societ\u00e0 Renautas, che ha usato il suo potere per teletrasportare le persone da loro scelte in una Terra futuristica per ripopolarla a causa dell'imminente tempesta solare che spazzer\u00e0 via l'umanit\u00e0. Ma quando Hachiro comprende che quelle che lavorano alla Renautas sono persone cattive, crea un cyber personaggio, Katana Girl, che dopo un anno libera Hiro dal cyber spazio, con l'aiuto di Noah Bennet. Hiro e Noah tornano indietro nel tempo di un anno, al giorno in cui Hiro venne intrappolato nel cyber spazio, lo stesso giorno in cui a Odessa ci fu l'attentato all\"Humans &amp; Evos United\", un'occasione per celebrare e stimolare la coesistenza pacifica tra le persone normali e quelle dotate di abilit\u00e0 soprannaturali. Hiro e Noah provano salvare Claire che era stata data morta quel giorno, scoprendo che \u00e8 deceduta dando alla luce due gemelli (Nathan e Malina) tra l'altro Hiro scopre che l'esplosione che rovin\u00f2 l\"'Humans &amp; Evos United\" \u00e8 stata provocata da Harris, un replicante alle dipendenze della Renautas che fece saltare in aria con dell'esplosivo le sue copie; Hiro avrebbe potuto anche fermarlo ma viaggiando diverse volte nel futuro ha visto degli scenari catastrofici che si sarebbero avverati se l'attentato non fosse andato a buon fine. I gemelli di Claire possono salvare l'umanit\u00e0 dalla tempesta solare che avverr\u00e0 tra un anno ma la Renautas non lo permetter\u00e0, quindi Hiro torna indietro nel tempo con i piccoli e Angela Petrelli nel 1999 cos\u00ec quando arriver\u00e0 il momento saranno gi\u00e0 adolescenti pratici nell'uso dei loro poteri. Quello stesso giorno Noah conosce una versione pi\u00f9 vecchia di Hiro che vive con Nathan, ormai diventato adolescente, infatti Hiro non riusc\u00ec a tornare nel suo tempo perch\u00e9 Nathan con i suoi poteri ha privato il teleporta dei suoi, quindi Hiro rimase intrappolato nel passato crescendo Nathan come se fosse suo figlio insieme a Anne, un'infermiera di cui si innamorer\u00e0, mentre Malina \u00e8 stata cresciuta da Angela. Poi arriva Harris con l'intento di catturare Nathan, ma Hiro gli d\u00e0 il tempo di scappare tenendo occupato Harris dicendo addio a Nathan e Anne, regalando a suo figlio il fumetto di 9th Wonders di Isaac Mendez che compr\u00f2 quando venne a New York la prima volta, il fumetto che gli cambi\u00f2 la vita, spiegandogli che tutti hanno un proprio destino e che Nathan deve adempiere al suo mentre Hiro far\u00e0 altrettanto; il destino del personaggio rimane sconosciuto infatti non \u00e8 dato sapere quale sia stato l'esito dello scontro con Harris.\nVita sentimentale.\nPrima tra tutte c'\u00e8 Charlie, tra lei e Hiro \u00e8 nata subito una forte amicizia che poi \u00e8 sfociata in amore, ma lei muore uccisa da Sylar. Lui prova anche a salvarla tornando indietro nel tempo salvo scoprire che sarebbe morta ugualmente a causa del suo tumore. Hiro prover\u00e0 a salvarla ancora tornando a ritroso nel tempo convincendo Sylar a usare i suoi poteri per guarirla dal tumore, ma la donna di cui \u00e8 innamorato le verr\u00e0 strappata via da Arnold, uno dei soggetti avanzati che lavora per Sullivan, che la porta indietro nel tempo, Hiro la rivede nel presente ormai invecchiata, ma felice, perch\u00e9 ha vissuto il pieno la sua vita infatti si \u00e8 sposata e ha avuto dei figli e dei nipoti.\nQuando viagger\u00e0 indietro nel tempo in Giappone nel 1671 conoscer\u00e0 Yaeko, la donna che secondo la storia era l'amata di Takezo Kensei (Adam Monroe); Hiro finir\u00e0 con l'innamorarsene anche se il suo sentimento verr\u00e0 ostacolato dalla sua convinzione che lei \u00e8 destinata a stare con Adam, ma quando la donna vedr\u00e0 Hiro usare i suoi poteri capir\u00e0 il suo valore e ricambier\u00e0 il suo sentimento, sar\u00e0 proprio il loro amore la causa scatenante dell'odio di Adam nei confronti di Hiro, quest'ultimo per\u00f2 capendo che non \u00e8 destinato a stare con lei dato che appartengono a due tempi diversi, ritorna al presente e le dice addio.\nAlla fine si innamorer\u00e0 di Anne, un'infermiera con cui crescer\u00e0 Nathan, il figlio di Claire, che loro due alleveranno come un figlio, passando insieme tanti anni felici, ma quando Harris verr\u00e0 a prendere Nathan, Hiro si vedr\u00e0 costretto a dire addio alla compagna e al figlio per farli fuggire, Anne lo abbraccia prima di separarsi da lui per sempre.\nPoteri e abilit\u00e0.\nHiro possiede il potere di alterare lo spazio-tempo, questo gli permette di viaggiare nel tempo e di teletrasportarsi a grandi distanze solo visualizzando un luogo con la mente.\nInoltre Hiro \u00e8 in grado di bloccare e rallentare il tempo a suo comando, semplicemente strizzando gli occhi e muovendo (a volte) la testa. Le uniche persone immuni ai suoi poteri sono Daphne Millbrook, in parte, in quanto dotata di supervelocit\u00e0, e Peter Petrelli (quando era ancora in possesso della mimica empatica).\nArthur Petrelli nella terza stagione lo priver\u00e0 di ogni potere, tuttavia grazie al tocco del figlio neonato di Matt Parkman, Hiro recupera gran parte dei suoi poteri, ritornando capace di bloccare il flusso temporale, senza per\u00f2 poter usare il teletrasporto. Nella quarta stagione Hiro dimostra di poter comunque viaggiare nel tempo, seppur gli richieda uno sforzo maggiore che lo porta quasi alla morte, nonch\u00e9 di teletrasportarsi durante i viaggi temporali. Alla fine della quarta stagione per\u00f2, dopo esser guarito dalla sua malattia, riprende il pieno controllo di tutti i suoi originali poteri.\nCuriosit\u00e0.\nNella serie \"Heroes\" si incontrano spesso riferimenti ad altre opere, anche cinematografiche. Con il personaggio di Hiro ad esempio molti sono i riferimenti fatti a Star Trek: in un'occasione viene chiamato \"Sulu\", in altre scene si vede fare il saluto vulcaniano e l'attore che interpreta suo padre \u00e8 George Takei, interprete dello stesso Sulu di Star Trek. Altro esempio di riferimenti ad altre opere sono quelli fatti alla trilogia di Ritorno al futuro. Specie durante la prima stagione infatti Hiro spesso spiega di aver paura di usare il potere per \u00abevitare di alterare il continuum spazio-tempo\u00bb e in alcune scene ha anche occasione di esclamare \u00abGrande Giove...\u00bb\nAltri riferimenti sono a manga giapponesi: nella seconda stagione, Hiro ferma il tempo gridando \"Muda muda muda\", che \u00e8 il grido di battaglia di Dio Brando, il malvagio della serie Le Bizzarre Avventure di JoJo, dotato di questo stesso potere.\nPer quanto riguarda il nome di Hiro, \u00e8 uno stereotipo di nome giapponese: \"Nakamura\" \u00e8 un tipico cognome del Giappone, dove \"Hiro\" \u00e8 invece un nome poco comune. In una puntata viene rivelato che il nome di Hiro deriva da Hiroshima. Inoltre \"Hiro\" \u00e8 anche un nome onomatopeico con il termine inglese per dire \"eroe\" (hero), e la quinta puntata della prima stagione \u00e8 stata intitolata proprio \"Hiros\", che \u00e8 anche la pronuncia inglese esatta di \"Heroes\" (anche se \u00e8 cos\u00ec intitolata in quanto si incontrano i due Hiro, del presente e del futuro, quindi una sorta di nome plurale).\nNel 2010 il rapper francese Soprano ha dedicato al personaggio una canzone contenuta nel suo album La Colombe, intitolandola appunto Hiro."}
{"id": "1357324", "revid": "599013", "url": "https://it.wikipedia.org/wiki?curid=1357324", "title": "Angelo Paggi", "text": "Biografia.\nSvolse per diversi anni l'attivit\u00e0 di mercante nella sua citt\u00e0 natale. Nel 1829, all'et\u00e0 di 40 anni, abbandon\u00f2 il commercio ed apr\u00ec un istituto israelitico per l'istruzione dei bambini. Fu insegnante ed educatore nello stesso istituto, sviluppando un metodo \"logico, facile ed ameno insieme\". Cambi\u00f2 nome da Mordecai ad Angelo.\nLa Comunione israelita lo volle a Firenze, dove il Paggi si trasfer\u00ec nel 1836 con la moglie e i cinque figli. Insegn\u00f2 per dieci anni nelle Pie Scuole Israelitiche fiorentine, mentre i figli Alessandro e Felice avviarono nel 1841 una casa editrice. Tra i testi pubblicati vi furono anche le opere del padre, apparse nella collana \u00abBiblioteca Scolastica\u00bb. Angelo Paggi scrisse inoltre una grammatica e un lessico ebraici per i suoi figli.\nPer opera della moglie Benvenuta Bemporad, sorse a Firenze un istituto femminile israelitico, diretto dalle figlie Olimpia ed Ottavia."}
{"id": "1357325", "revid": "287204", "url": "https://it.wikipedia.org/wiki?curid=1357325", "title": "NGC 5281", "text": "NGC 5281 \u00e8 un ammasso aperto visibile nella costellazione del Centauro.\nOsservazione.\nSi trova 3 gradi a sud-ovest di Hadar, la brillante , in piena Via Lattea e immerso nei suoi ricchissimi campi stellari. \u00c8 un ammasso molto piccolo ma brillante, e un binocolo 10x50 pu\u00f2 individuarlo senza difficolt\u00e0, anche se spesso sembra presentarsi come una singola stella sfocata o al pi\u00f9 un piccolissimo gruppo di stelline; un telescopio da 150mm di apertura riesce in parte a risolverlo, ma la concentrazione di stelle \u00e8 cos\u00ec elevato che occorrono strumenti maggiori per scinderlo del tutto. A sud-ovest appare dominato da una stella rossa di ottava magnitudine.\nQuest'ammasso si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come l'Europa e quasi tutto il Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra febbraio e luglio.\nStoria delle osservazioni.\nNGC 5281 venne individuato per la prima volta da Nicolas Louis de Lacaille nel 1751, nelle sessioni osservative durante la sua permanenza a Citt\u00e0 del Capo in Sudafrica; l'astronomo John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 3640.\nCaratteristiche.\nNGC 5281 \u00e8 un ammasso di piccole dimensioni e molto concentrato, anche se non particolarmente ricco; la sua distanza \u00e8 stimata attorno ai 1108\u00a0parsec (circa 3610 anni luce) ed \u00e8 quindi situato sul bordo esterno del Braccio del Sagittario, in primo piano rispetto alla grande associazione OB Centaurus OB1, dominata dalla nube RCW 75 e la cui distanza \u00e8 stimata sui 2000\u00a0parsec.\nSi tratta di un oggetto molto giovane, avendo un'et\u00e0 di circa 14 milioni di anni appena, anche se esistono stime che riportano un'et\u00e0 fino a 40 milioni di anni. Contiene diverse stelle calde e massicce di classe spettrale B e A e alcune stelle dalle caratteristiche esotiche, fra le quali spicca la stella Be HD\u00a0119682; ad essa \u00e8 associata la forte sorgente di raggi X 1WGA\u00a0J1346.5-6255, facente parte della categoria degli analoghi \u03b3\u00a0Cassiopeiae. Si ritiene che si tratti di una blue straggler, data la sua grande massa e la sua posizione insolita nel diagramma colore-magnitudine rispetto alle altre stelle dell'ammasso di pari massa, gi\u00e0 evolute in giganti rosse."}
{"id": "1357327", "revid": "110157", "url": "https://it.wikipedia.org/wiki?curid=1357327", "title": "Chiesa della Madonna del Rosario (Villa Santa Maria)", "text": "La chiesa della Madonna del Rosario \u00e8 sita a Villa Santa Maria (Provincia di Chieti) in Via Congrega, nella contrada della Congrega.\nLa chiesa domina il paese dall'alto di uno sperone roccioso. Vari interventi di consolidamento della roccia dello sprone si sono rivelati inutili, dato che negli anni settanta \u00e8 crollato un pezzo di tale roccia sulle abitazioni sottostanti. La chiesa \u00e8 sita su uno dei punti pi\u00f9 alti del paese.\nLa chiesa viene chiamata anche della Congrega per il fatto che constava di una congregazione o confraternita di frati.\nAttualmente \u00e8 in restauro.\nDescrizione.\nL'esterno \u00e8 in stile neoromanico rurale abruzzese (pietra locale) mentre l'interno \u00e8 barocco.\nL'esterno.\nLa facciata \u00e8 a parallelepipedo con terminazione piana con contrafforti a scarpa sul retro e sul lato sinistro, lati privi di sostegni in controterra. L'unico ornamento della facciata \u00e8 il portale. Sopra il portale vi \u00e8 un timpano curvilineo spezzato con una scritta scolpita lungo un architrave attualmente illeggibile.\nNonostante una lapide sul lato sinistro della chiesa citi la data del 1639, il complesso della chiesa sembra appartenere alla seconda met\u00e0 del XVIII secolo.\nLa chiesa \u00e8 provvista di una torre campanaria. \u00c8 di forma quadrangolare ed unito alla chiesa al lato destro. Attualmente \u00e8 attorniato da ponteggi per il consolidamento della struttura.\nL'interno.\nL'interno \u00e8 costituito da un'unica navata.\nLo schema \u00e8 quello tipico di una confraternita con il piano superiore destinato alle funzioni religiose ed alle riunioni della Congrega e di un livello sotterraneo che era destinato alla sepoltura dei confratelli, cui si accedeva dalla zona absidale.\nL'interno \u00e8 ad aula. L'ingresso passa sotto la cantoria dell'organo. La volta \u00e8 a doppia botte con lunette. Le volte a botte, che sono trasversali rispetto alla struttura della chiesa, sono separate da lesene con altrettanti altari siti nelle cappelle laterali.\nL'altare dell'abside \u00e8 in stucco policromo a marmorizzato.\nIl pavimento \u00e8 in quadrotti di laterizi di anonimo, mentre la cantoria \u00e8 in muratura e convesso verso la zona centrale. Sotto la cupola vi sono dei seggi atti a fasciare i muri. Nei seggi si sedevano i membri della congrega, sono pi\u00f9 recenti al resto della chiesa barocca.\nDell'oratorio rimane l'unica traccia nei seggi della congregazione nello stile della Confraternita del Purgatorio di Bucchianico (1735-80), o della confraternita dell'Orazione e Morte di Castel di Sangro (1738-45) o del Suffragio di Montereale (1745 circa)."}
{"id": "1357328", "revid": "36017795", "url": "https://it.wikipedia.org/wiki?curid=1357328", "title": "Presidente del consiglio d'amministrazione", "text": ""}
{"id": "1357329", "revid": "149587", "url": "https://it.wikipedia.org/wiki?curid=1357329", "title": "Chiesa della Congrega", "text": ""}
{"id": "1357335", "revid": "767487", "url": "https://it.wikipedia.org/wiki?curid=1357335", "title": "Tot\u00f2 di notte n. 1", "text": "Tot\u00f2 di notte n. 1 \u00e8 un film del 1962, diretto da Mario Amendola.\nTrama.\nNin\u00ec Cantachiaro e Mim\u00ec sono due scapestrati suonatori ambulanti che si esibiscono, senza alcun successo, nelle strade di citt\u00e0. Quando il compagno d'arte ottiene una cospicua eredit\u00e0, Nin\u00ec lo convince ad investirla interamente per girare i pi\u00f9 importanti locali notturni, in modo da potersi, a loro volta, fare un nome nell'ambiente.\nIn realt\u00e0, i due non faranno altro che sperperare tutto il loro patrimonio e tornare, come prima, a mendicare nelle piazze di Roma.\nProduzione.\nIl soggetto del film, come deducibile dal titolo, \u00e8 una parodia dei \"mondo movie\", documentari che cercano di spiazzare lo spettatore con riprese shock o ritenute, per l'epoca, tab\u00f9.\nAlcune sequenze vennero \"riciclate\" e rimontate in \"Tot\u00f2 sexy\", altra farsa con lo stesso filo conduttore.\nDistribuzione.\nUscito nelle sale italiane il 7 novembre del 1962, ottenne una limitazione d'et\u00e0 (vietato ai minori di 14 anni) per alcune scene velatamente erotiche.\n\u00c9 stato, in seguito, edito in versione home video.\nAccoglienza.\nLa critica, come il pubblico, lo ritiene uno dei peggiori lavori di Tot\u00f2. Morando Morandini, a tal proposito, sostiene che sia una \u00abspenta parodia di \"Europa di notte\" (...) salvata solo da alcuni lezzi dei due protagonisti\u00bb. Giovanni Grazzini ribadisce le parole precedenti, sottolineando come i due comici \u00abaccennino talvolta una fiammella di ilarit\u00e0\u00bb."}
{"id": "1357336", "revid": "1537043", "url": "https://it.wikipedia.org/wiki?curid=1357336", "title": "Ferrovia Salerno-Avellino-Benevento", "text": "Per ferrovia Salerno\u2013Avellino\u2013Benevento s'intende una relazione passeggeri Trenitalia che utilizzava:"}
{"id": "1357338", "revid": "1525059", "url": "https://it.wikipedia.org/wiki?curid=1357338", "title": "Bescanuova", "text": "Bescanuova (in croato \"Ba\u0161ka\"; in tedesco \"Weschke\") \u00e8 un comune di 1.668 abitanti dell'isola di Veglia nella regione litoraneo-montana in Croazia.\nNota come localit\u00e0 di villeggiatura, possiede una vasta spiaggia di ciottoli e un vasto panorama dal crinale su cui si estende. Dalla citt\u00e0 partono sentieri che la collegano con altri centri dell'isola.\nStoria.\nIl primo insediamento fu quello romano, nel 1380 i Veneziani la bruciarono nel corso di una battaglia e nel 1525 nacque nuovamente sul bordo del mare, dove ancora oggi si possono notare le file di case, ben conservate, con le facciate collegate l'una all'altra.\nA Bescanuova nel 1851 \u00e8 stata ritrovata la cosiddetta lapide di Bescanuova, una delle prime opere in alfabeto glagolitico risalente al 1100.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Bescanuova \u00e8 drasticamente diminuita in seguito agli esodi che hanno seguito la prima e la seconda guerra mondiale.\nNel censimento croato del 2011, la municipalit\u00e0 contava 1.674 abitanti, dei quali il 93,97% della popolazione di madrelingua croata. Altri gruppi linguistici minoritari sono i gli albanesi, i bosniaci, i serbi e gli sloveni. \u00c8 presente una modestissima minoranza italiana, lo 0,12% della popolazione complessiva che fa riferimento alla \"Comunit\u00e0 degli Italiani di Veglia\" con sede nella citt\u00e0 di Veglia.\nGeografia antropica.\nLocalit\u00e0.\nIl comune di Bescanuova \u00e8 diviso in 4 insediamenti (\"naselja\") di seguito elencati. Tra parentesi il nome in lingua italiana, talvolta desueto."}
{"id": "1357348", "revid": "287204", "url": "https://it.wikipedia.org/wiki?curid=1357348", "title": "NGC 5316", "text": "NGC 5316 \u00e8 un ammasso aperto visibile nella costellazione del Centauro.\nOsservazione.\nSi individua con molta facilit\u00e0 nella parte sudorientale della costellazione, 1,5 gradi a sud-ovest della brillantissima Hadar (), in direzione di un campo stellare molto ricco; si evidenzia anche con un binocolo 10x50, in cui appare come una macchia nebulosa su cui brillano 4-5 deboli stelline di ottava e nona magnitudine. Un telescopio da 80mm di apertura permette di risolvere completamente l'ammasso in una ventina di stelle in prevalenza di colore rosso-arancio; strumenti da 200mm di diametro rivelano anche le componenti meno luminose.\nQuest'ammasso si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come l'Europa e quasi tutto il Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra febbraio e luglio.\nStoria delle osservazioni.\nNGC 5316 venne individuato per la prima volta da James Dunlop nel 1826, nelle sessioni osservative condotte quando era sovrintendente dell'osservatorio del Nuovo Galles del Sud in Australia; l'astronomo John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 3666.\nCaratteristiche.\nNGC 5316 \u00e8 un ammasso piuttosto ricco e di media concentrazione, ben contrastato rispetto ai campi stellari circostanti; la sua distanza \u00e8 stimata attorno ai 1215\u00a0parsec (circa 3960 anni luce) ed \u00e8 quindi situato sul bordo esterno del Braccio del Sagittario, in primo piano rispetto alla grande associazione OB Centaurus OB1, dominata dalla nube RCW 75 e la cui distanza \u00e8 stimata sui 2000\u00a0parsec.\nLa sua et\u00e0 \u00e8 stimata sui 160 milioni di anni ed \u00e8 pertanto un ammasso di et\u00e0 intermedia; contiene alcune stelle giganti rosse piuttosto luminose, la cui magnitudine assoluta \u00e8 stata stimata come pari a -1,85. La componente pi\u00f9 brillante \u00e8 visibile sul lato nordoccidentale dell'ammasso e ha una magnitudine apparente di 9,31."}
{"id": "1357356", "revid": "1243", "url": "https://it.wikipedia.org/wiki?curid=1357356", "title": "Varese FS", "text": ""}
{"id": "1357361", "revid": "287204", "url": "https://it.wikipedia.org/wiki?curid=1357361", "title": "Rugby a 15 nel 1972", "text": "Attivit\u00e0 internazionale.\nIncontro celebrativo.\nSi disputa a Edimburgo questo incontro per festeggiare il centenario della Scottish Rugby Union\nAltri tour.\nCalifornia in Nuova Zelanda:\nAltri test ufficiali.\nSu tutti spicca il test tra Irlanda e Francia, disputato per aiutare la federazione irlandese, in grave crisi economica.\nI Barbarians.\nNel 1972 la selezione ad inviti dei Barbarians disputa i seguenti incontri:"}
{"id": "1357363", "revid": "1305772", "url": "https://it.wikipedia.org/wiki?curid=1357363", "title": "Palazzo Castracane", "text": "Il palazzo Castracane \u00e8 sito a Villa Santa Maria (Chieti) presso l'incrocio tra la via Mercato, via Sangrina e via Congrega.\nIl palazzo \u00e8 stato realizzato verso la met\u00e0 del secolo scorso nel sito in cui la zona era gi\u00e0 raggiunta da via Mercato dall'inizio del XVII secolo.\nDescrizione.\nIl palazzo \u00e8 in stile romanico rurale abruzzese (in pietra locale).\nLa costruzione risale all'800.\nIl nome del palazzo \u00e8 dovuto al cognome della famiglia che vi abita.\nLa famiglia \u00e8 una delle pi\u00f9 agiate del paese, la quale ha sfornato personalit\u00e0 importanti a livello cittadino, e vanta una cappella a proprio nome nella chiesa del paese della Madonna in Basilica con le tombe di Saverio Castracane e Alessandro Castracane.\nLa struttura dell'edificio risente del dislivello del sito ove \u00e8 posto il palazzo stesso: una struttura a ponte lo collega ad uno degli edifici di lato con caratteristico sottopasso carrabile con accesso rivolto verso l'inizio di Via della Congrega.\nGli interni ospitarono dapprima visite di tedeschi, poi di inglesi.\nL'edificio \u00e8 suddiviso su tre livelli al primo del quale \u00e8 posto un portale con arco a tutto sesto e sovrastante stemma con data del 1862. Il portale d'accesso \u00e8 in legno. Il portale \u00e8 incorniciato, mediante le pareti del muro circostante, da lesene. Nel secondo livello vi sono delle pseudolesene a vivaci decorazioni. Invece il lato verso la Val di Sangro \u00e8 suddiviso su cinque livelli su cui livello pi\u00f9 basso vi \u00e8 una caratteristica sequenza di stalle e fondaci. Sulla facciata posteriore vi \u00e8 un avancorpo. Quest'ultima facciata \u00e8 chiusa da un recinto che delimita uno spazio verde. Ai lati del portone vi sono due panchine in pietra. Alla sinistra di chi vi entra vi \u00e8 una finestrella ad obl\u00f2. Il piano terra \u00e8 suddiviso dal livello superiore mediante una cornice marcapiano.\nLe pareti delle stanze site all'interno sono tappezzate da stoffe pregiate o dipinte da motivi arcaicizzanti, specialmente la camera da pranzo e il salotto. Nel salotto vi \u00e8 anche un pianoforte. In alcuni ambienti vi sono anche degli affreschi.\nI fondaci hanno degli archi e delle volte, inoltre nella cantina vi \u00e8 anche una sorgente d'acqua salubre."}
{"id": "1357366", "revid": "767487", "url": "https://it.wikipedia.org/wiki?curid=1357366", "title": "Slim Thug", "text": "Nella sua adolescenza era campione di freestyle in un club dove si svolgevano gare settimanalmente, dove attir\u00f2 l'attenzione di Michael 5000 Watts che lo fece firmare con la sua casa discografica, la Swishahouse, nel 1998. Slim fu uno dei pi\u00f9 famosi artisti della casa. Nel 2000, dopo solo un anno e mezzo dalla firma, decise di mettersi in proprio nella produzione di mixtape, stanco di dover dividere i suoi guadagni con altri artisti e voglioso di guadagnare pi\u00f9 denaro. Egli prese quindi le distanze dalla Swishahouse, senza alterare i suoi rapporti con essa, e form\u00f2 la sua casa discografica indipendente, la Boss Hogg Outlawz Records, assieme al fratello, Rayface.\nIl suo primo album ufficiale fu \"Boss Hogg Outlawz\", assieme all'amico E.S.G., nel 2001. Fin dal 2004 Slim Thug \u00e8 legato alla Geffen Records, pur apparendo a fianco di alcuni artisti della Swishahouse.\nBiografia.\nNegli ultimi anni di scuola, Slim era gi\u00e0 una superstar del rap nell'area a Nord di Houston. Concentrandosi sulla sua musica, Slim portava soltanto un blocchetto per gli appunti e una penna a scuola, per poter scrivere le sue rime sul momento. Divenne a 18 anni membro della Swishahouse, guidata da Michael 5000 Watts. Slim dice che il suo soprannome nasce proprio nell'adolescenza, quando era alto e molto magro. Thug deriva invece dal fatto che vesta sempre con occhiali da sole e capelli con trecce e la gente pensi a lui come un teppista (in inglese, Thug).\nNel 2002 litig\u00f2 con due artisti della Swishahouse, Lil Mario e Big Pic, che avevano messo su internet dei suoi mixtape illegalmente con la sola scusa della gelosia che provavano per lui, che stava rapidamente avendo successo nel sud degli Usa e aveva gi\u00e0 conquistato l'area di Houston mentre loro due avevano litigato con la Swishahouse. Essi avevano attaccato Slim in molte loro canzoni, senza mai menzionarlo.\nNel 2003 la Swishahouse pubblic\u00f2 un album intitolato \"The Day Hell Broke Loose 2\", con una canzone, \"Still Tippin\", che lanci\u00f2 Mike Jones e Chamillionaire originalmente, sostituito poi da Paul Wall.\nL'album iniziale di Slim, \"Already Platinum\", viene pubblicato il 12 luglio 2005. Il cd raggiunse la seconda posizione nelle classifiche americane di Billboard, ottenendo poi il disco d'oro.\nSlim Thug litig\u00f2 poi con Lil' Flip. La faida inizi\u00f2 da Lil'Flip, che, nell'album di Z-Ro \"From the South\", aveva insultato Paul Wall senza menzionarlo. Slim Thug, pensando di esserne il destinatario, realizz\u00f2 un diss contro Lil'Flip, ovvero \"Buss The Tech\".\nSlim Thug si fa anche chiamare il \"Grande Boss del Sud\" per il successo dei suoi mixtape.\nSi \u00e8 parlato di una relazione tra Slim Thug e Letoya Luckett delle Destiny's Child. I due hanno confermato, assicurando che la loro relazione \u00e8 finita ma sono rimasti buoni amici.\nSlim \u00e8 in buoni rapporti con molti rapper di Houston (a parte che con Lil'Flip, E.S.G. e altri) e ha trovato buoni compagni di lavoro come Jay-Z e 50 Cent. Slim Thug ha anche collaborato con The Game.\nNel 2006 ha vinto un Mtv Music Award per il miglior video R&amp;B grazie a \"Check On It\" con Beyonc\u00e8.\nHa anche collaborato in un remix con Hilary Duff.\nNel 2015 ha collaborato con Gu\u00e9 Pequeno nella canzone #Bosslife(Bosseggiando pt.2)."}
{"id": "1357372", "revid": "1525059", "url": "https://it.wikipedia.org/wiki?curid=1357372", "title": "Castelmuschio", "text": "Castelmuschio (in croato \"Omi\u0161alj\", in tedesco \"Moschau\") \u00e8 una piccola citt\u00e0 costiera adriatica della Croazia, nel nord-est dell'isola di Veglia nella regione litoraneo-montana. La citt\u00e0 aveva nel 2001 1790 abitanti, mentre la municipalit\u00e0 con l'insediamento (naselja) di Gnivizze (\"Njivice\") raggiungeva la popolazione di 2.998 abitanti.\nStoria.\nCastelmuschio \u00e8 una delle pi\u00f9 vecchie citt\u00e0 dell'isola e sebbene la citt\u00e0 venisse menzionata nel XII secolo come \"Castri musculi\" (dal latino \"ad musculi\", luogo delle conchiglie) e i primi monumenti scritti hanno la loro origine in quel periodo, l'insediamento ha basi preistoriche.\nIl suo sviluppo risale al tempo dei liburni e dei romani, proseguendo poi con i bizantini, mentre dal XII secolo divenne la sede dei conti di Veglia Frangipani, la cui eredit\u00e0 \u00e8 visibile in quasi tutte le citt\u00e0 dell'isola e anche nelle citt\u00e0 vicine della terraferma, come Buccari, Fiume (a Tersatto), Porto Re, Cirquenizza, Novi, Oto\u010dac, Brinje e altre.\nLa citt\u00e0 e l'isola, sotto il governo della Repubblica di Venezia dal 1480 al 1797, passarono sotto l'Impero asburgico fino al 1918, con in mezzo un breve periodo sotto la dominazione francese durato fino al 1815. Al termine della prima guerra mondiale con il trattato di Rapallo l'isola entr\u00f2 a far parte del Regno dei Serbi, dei Croati e degli Sloveni e dopo la seconda guerra mondiale della Repubblica Socialista di Croazia nell'ambito della Repubblica Federativa Popolare di Jugoslavia.\nDal 1991 con la dissoluzione della Jugoslavia l'isola di Veglia fa parte del nuovo stato croato.\nMonumenti e luoghi d'interesse.\nIl nucleo pi\u00f9 antico della citt\u00e0 \u00e8 ubicato su una rupe che domina la baia di Buccari a circa 80 metri sul livello del mare. In questo luogo si trova il castello dei Frangipani.\nLa citt\u00e0 e l'isola sono stati un importante centro letterario e glagolitico, come testimonia la scoperta, avvenuta presso Bescanuova nel XIX secolo, della \"lapide di Ba\u0161ka\", risalente all'anno all'XI secolo, la pi\u00f9 importante testimonianza scritta dell'uso della lingua croata e della scrittura glagolitica.\nNelle vicinanze di Castelmuschio ci sono i resti della citt\u00e0 romana di \"Fulfinum\", costruita nel I secolo d.C. per i veterani degli imperatori della dinastia flavia. La scomparsa della citt\u00e0 avvenne probabilmente intorno al VI secolo. Nella periferia della citt\u00e0 antica \u00e8 presente una basilica paleocristiana risalente al V secolo, che si collega con l'abbazia benedettina di San Nicola.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Castelmuschio \u00e8 drasticamente diminuita in seguito agli esodi che hanno seguito la prima e la seconda guerra mondiale.\nNel 1900 la cittadina aveva una minoranza italofona, composta soprattutto da cittadini di origine veneta. Dopo la prima guerra mondiale e l'annessione al Regno di Jugoslavia, una parte della comunit\u00e0 italiana emigr\u00f2, altri poterono optare per la cittadinanza italiana, rimanendo a Castelmuschio. In seguito, dopo la seconda guerra mondiale, quasi tutti scelsero la via dell'esodo.\nDal censimento croato del 2011, risulta una larghissima maggioranza di madrelingua croata col 92,62%. \u00c8 presente una piccola minoranza italiana, lo 0,23% della popolazione del comune che fa riferimento alla \"Comunit\u00e0 degli Italiani di Veglia\" con sede nella citt\u00e0 di Veglia.\nGeografia antropica.\nLocalit\u00e0.\nIl comune di Castelmuschio \u00e8 suddiviso in 2 insediamenti (\"naselja\"):\nEconomia.\nIndustria.\nNon distante dall'aeroporto \u00e8 ubicato il deposito petrolifero della JANAF con porto di attracco per le petroliere. Il terminale \u00e8 collegato attraverso un oleodotto sottomarino alla vicina raffineria di Urinj e proseguendo nell'entroterra a Sisak.\nL'impianto potrebbe essere in futuro anche collegato all'Oleodotto dell'Amicizia che attraverso l'Ungheria e la Croazia raggiungerebbe Sisak, e collegandosi con il tratto dell'oleodotto Adriatico, Sisak-Omi\u0161alj, permetterebbe cos\u00ec al petrolio russo di giungere direttamente in Adriatico. Il progetto tuttavia non \u00e8 ancora partito poich\u00e9 sta incontrando molte resistenze, soprattutto degli ambientalisti.\nProssimamente il complesso petrolifero verr\u00e0 intanto sicuramente ampliato con la costruzione di un rigassificatore con annessi depositi di stoccaggio per 10-15 miliardi di metri cubi di gas all'anno.\nNella parte nordorientale del comune si trova invece la localit\u00e0 di Vos [Vesolungo]-Porto Peschiera che si affaccia sull'omonimo vallone, Porto Peschiera, a preminente funzione di terminale per carico pietre.\nTurismo.\nL'altro insediamento della municipalit\u00e0, Gnivizze, in passato piccolo borgo di pescatori, \u00e8 oggi un rinomato centro turistico grazie al clima mite, alle belle spiagge e al mare pulito. La localit\u00e0 si trova in una baia ombreggiata circondata da boschi.\nInfrastrutture e trasporti.\nStrade.\nUn ponte a due campate unisce l'isola alla terraferma. La progettazione dell'infrastruttura risale al 1960, ma i lavori della sua realizzazione vennero iniziati solamente nel 1976. La sua inaugurazione avvenne nel 1980. Il ponte, che si appoggia tra le due campate all'isolotto di San Marco, \u00e8 lungo 1430 metri, con l'arco pi\u00f9 ampio lungo 390 metri, ed \u00e8 in calcestruzzo. Il ponte \u00e8 stato un grande successo, non solo di progettazione e costruzione, ma anche per i benefici che ha portato alla comunit\u00e0 che risiede sull'isola. Si calcola che prima che il ponte fosse realizzato l'isola veniva raggiunta con i traghetti da circa 400.000 veicoli ogni anno, mentre con il ponte si calcola che gli autoveicoli che raggiungono l'isola siano circa 1 milione l'anno, con notevoli vantaggi per il turismo e per l'economia dell'isola.\nAeroporti.\nLa citt\u00e0 \u00e8 sede dell'aeroporto internazionale di Fiume."}
{"id": "1357374", "revid": "1718925", "url": "https://it.wikipedia.org/wiki?curid=1357374", "title": "Basilica Ave Gratia Plena", "text": "La basilica Ave Gratia Plena, o santuario della Madonna della Neve, \u00e8 un edificio di culto cattolico di Torre Annunziata, situato nel quartiere \"Annunziata\" in piazza Giovanni XXIII, dedicato alla Madonna della Neve. Fa parte dell'8\u00ba decanato della Diocesi di Nola.\nStoria.\nVenne costruita originariamente nel 1319 ad opera del principe Nicol\u00f2 D'Alagno, feudatario del posto, con il nome di \"chiesa dell'Annunciata\".\nNella basilica si conserva un'antica icona della Madonna. Secondo la tradizione popolare, il 5 agosto del 1354, nel giorno della festa della Madonna della Neve, l'effigie fu trovata da alcuni pescatori nella acque antistanti lo scoglio di Rovigliano, rinchiusa in una cassa; si decise quindi di custodirla nella chiesa dell'Annunziata, dedicata da allora alla Madonna della Neve.\nI fedeli attribuiscono all'icona sacra la protezione, invocata anche con processioni penitenziali, ottenuta in occasione delle incursioni piratesche del XVI secolo, delle epidemie del 1764 e del 1817, della siccit\u00e0 del 1777, del colera del 1836-37, e soprattutto delle eruzioni vesuviane del 1631, 1794, 1906 e 1822, quest'ultima data ricordata con solenni celebrazioni ogni 22 ottobre.\nSotto Carlo III di Borbone la chiesa divenne abbazia. Il 25 ottobre 1856 venne eretta come parrocchia, e nel 1953 divenne santuario della diocesi di Nola.\nNel luglio 1979 papa Giovanni Paolo II l'ha elevata alla dignit\u00e0 di basilica minore."}
{"id": "1357378", "revid": "98077", "url": "https://it.wikipedia.org/wiki?curid=1357378", "title": "Merinova", "text": ""}
{"id": "1357381", "revid": "767487", "url": "https://it.wikipedia.org/wiki?curid=1357381", "title": "La prima notte del dottor Danieli, industriale, col complesso del... giocattolo", "text": "La prima notte del dottor Danieli, industriale, col complesso del... giocattolo \u00e8 un film del 1970 del regista Giovanni Grimaldi.\nIl film ebbe un buon successo al botteghino: nelle classifiche degli incassi dell'epoca figurava dietro a \"M*A*S*H\" di Robert Altman, e davanti a \"Il giardino dei Finzi Contini\" di Vittorio De Sica e a \"Tora! Tora! Tora!\" di Richard Fleischer.\nIl film \u00e8 stato girato principalmente ad Acireale, mentre altre scene ad Aci Castello, Taormina e nella citt\u00e0 di Catania.\nTrama.\nCarlo Danieli \u00e8 un industriale siciliano, donnaiolo superdotato. Sposa la bella Elena, ma la prima notte di nozze scopre che la ragazza \u00e8 ancora vergine. Abituato a frequentare donne di facili costumi, Carlo resta sconvolto dalla notizia al punto da non riuscire a concludere nulla.\nSi confida con un medico, che per\u00f2 ha la chiacchiera facile: in breve la notizia si diffonde. Anche la madre di Elena, donna Virginia, viene a saperlo dalla figlia, e raggiunge la coppia per cercare di aiutarli.\nCarlo prova tutti i rimedi possibili, infilandosi in situazioni paradossali, infarcite di doppi e tripli sensi piuttosto grevi. Per cercare di ottenere l'effetto sperato, Carlo Danieli comincia a consumare una notevole quantit\u00e0 di acqua Pozzillo, all'epoca imbottigliata nell'omonima frazione di Acireale, considerata terapeutica per coloro che sono afflitti da problemi di erezione. Tuttavia non cambia nulla.\nSar\u00e0 donna Virginia a trovare la soluzione: per aiutare il genero a superare il complesso, pagher\u00e0 una prostituta. Carlo ritrover\u00e0 cos\u00ec la sua virilit\u00e0 e l'onore perduti."}
{"id": "1357383", "revid": "1983214", "url": "https://it.wikipedia.org/wiki?curid=1357383", "title": "Frumu\u0219eni", "text": "Frumu\u0219eni (in tedesco \"Sch\u00f6ndorf\") \u00e8 un comune della Romania di abitanti, ubicato nel distretto di Arad, nella regione storica del Banato.\nIl comune \u00e8 formato dall'unione di 2 villaggi: Aluni\u0219 e Frumu\u0219eni.\nL'esistenza di Frumu\u0219eni \u00e8 documentata per la prima volta in atti della fine dell'XI secolo; sono stati tuttavia effettuati, nella localit\u00e0 chiamata \"Dosul Caprei\", due ritrovamenti di resti di insediamenti risalenti all'Et\u00e0 del ferro ed un altro di un insediamento probabilmente ancora pi\u00f9 antico."}
{"id": "1357384", "revid": "110157", "url": "https://it.wikipedia.org/wiki?curid=1357384", "title": "Michajlovka", "text": "Michajlovka (, traslitterata anche come \"Mikhaylovka\") \u00e8 una citt\u00e0 della Russia europea, nell'oblast' di Volgograd. Fondata nel 1762, ottenne lo \"status\" di citt\u00e0 nel 1948 ed \u00e8 capoluogo del Michajlovskij rajon."}
{"id": "1357385", "revid": "287204", "url": "https://it.wikipedia.org/wiki?curid=1357385", "title": "Frumuseni", "text": ""}
{"id": "1357399", "revid": "453768", "url": "https://it.wikipedia.org/wiki?curid=1357399", "title": "Decano di sala dell'anticamera pontificia", "text": "Il decano di sala dell'anticamera pontificia \u00e8 un membro laico della famiglia pontificia e responsabile dell'appartamento pontificio.\nFunzioni.\nIl decano di sala dell'anticamera pontificia \u00e8 responsabile dell'appartamento pontificio, o delle Udienze, coordina i sediari pontifici nel servizio di accoglienza, cerimoniale, ordine ed \u00e8 coadiuvato da un sotto decano. \u00c8 scelto generalmente tra i sediari pontifici con maggiore anzianit\u00e0 di servizio o anche tra coloro che hanno svolto la funzione di aiutante di camera di Sua Santit\u00e0, e si differenzia nell'abbigliamento per il classico frac di colore nero e sparato bianco, sul quale indossa il \"collare\" proprio dei sediari, soltanto realizzato in oro anzich\u00e9 argento.\nCome indica la sua denominazione, il decano di sala dell'anticamera pontificia, \u00e8 anche responsabile del buon governo dell'appartamento pontificio del quale \u00e8 preposto alla vigilanza e alla cura delle sale, alla regolamentazione degli accessi, e allo svolgimento delle funzioni specialmente quelle a carattere diplomatico. Accompagna il papa negli spostamenti all'interno dell'appartamento e dirige tutte le udienze del pontefice, ivi comprese quelle tenute in altri luoghi del Vaticano, quali la basilica vaticana, piazza San Pietro o l'aula Paolo VI e, durante i periodi di riposo del papa, nel Palazzo Pontificio di Castel Gandolfo. \nAttualmente il decano \u00e8 Roberto Stefanori."}
{"id": "1357405", "revid": "767487", "url": "https://it.wikipedia.org/wiki?curid=1357405", "title": "Vacanze sulla Costa Smeralda", "text": "Vacanze sulla Costa Smeralda \u00e8 un film del 1968 diretto da Ruggero Deodato.\nTrama.\nBaja Sardinia, Costa Smeralda, estate 1968. Due albergatori si contendono il flusso dei turisti che affollano le localit\u00e0 della splendida costiera sarda, senza rinunciare a scherzi anche cattivi.\nIl signor Schiavone, per attirare clienti nel suo Club Hotel, ingaggia il presentatore Pippo Sabaudo. Come contromossa, il suo rivale, commendatore Grassu, invita, come intrattenitore degli ospiti del proprio resort, il cantante Tony Martin di cui si innamora, ricambiata, la figlia di Grassu, Gianna."}
{"id": "1357407", "revid": "1516566", "url": "https://it.wikipedia.org/wiki?curid=1357407", "title": "Volo delle oche selvatiche", "text": "Il Volo delle oche selvatiche (\"Flight of the Wild Geese\") si riferisce innanzitutto specificamente alla partenza di un esercito irlandese giacobita sotto il comando di Patrick Sarsfield, dall'Irlanda alla Francia, in applicazione del Trattato di Limerick. Il fatto avvenne il 3 ottobre 1691, al termine della Guerra guglielmita in Irlanda.\nIn senso pi\u00f9 generale, la locuzione \"Oche selvatiche\" \u00e8 usata nella storia irlandese per riferirsi ai soldati di quel paese che emigrarono per prestare servizio negli eserciti continentali dal XVI secolo fino al diciottesimo (il fenomeno venne infatti contrastato seriamente intorno al 1750).\nServizio in Spagna.\nLe prime truppe irlandesi impiegate come unit\u00e0 militare da una potenza continentale formarono un reggimento nell'esercito spagnolo delle Fiandre durante la Guerra degli ottanta anni verso il 1580. Il reggimento era stato fondato da un cattolico inglese, William Stanley, reclutando in Irlanda nativi e mercenari \"non graditi\" alle autorit\u00e0 britanniche (si veda la Riconquista Tudor dell'Irlanda per ulteriori dettagli). Stanley aveva ricevuto da Elisabetta I d'Inghilterra l'incarico di guidare il reggimento, a favore degli inglesi, in sostegno delle Province Unite. Tuttavia, nel 1585, motivato da fattori religiosi ma anche allettato dalla somma offertagli dagli iberici per cambiar partito, Stanley pass\u00f2 al servizio degli spagnoli con tutto il suo reggimento. Nel 1598 Diego Brochero de Anaya scrisse a Filippo III di Spagna:\nL'unit\u00e0 combatt\u00e9 in Olanda fino al 1600, quando si dissolse in conseguenza alle gravi perdite dovute a combattimenti e a malattie.\nNel 1607 avvenne la Fuga dei Conti, quando gli sconfitti della Ribellione di Tyrone, i conti Hugh O'Neill e Rory O'Donnell, assieme a molti capi dell'Ulster, con i loro seguaci, lasciarono l'Irlanda. Speravano di ricevere aiuto dalla Spagna per rinfocolare la loro ribellione in Irlanda, ma il re Filippo III di Spagna, che non desiderava riprendere le ostilit\u00e0 con i britannici, respinse il loro appello.\nNondimeno, il loro arrivo port\u00f2 alla formazione di un nuovo reggimento irlandese nelle Fiandre, i cui ufficiali erano nobili irlandesi gaelici, e la cui truppa proveniva da seguaci e dipendenti di costoro in Irlanda. Questo reggimento era pi\u00f9 apertamente politico del precedente \"spagnolo\", e in particolare osteggiava decisamente il governo protestante inglese d'Irlanda. Era guidato dal figlio (John) di Hugh O'Neill. Tra gli ufficiali spiccavano Owen Roe O'Neill e Hugh Dubh O'Neill.\nNel 1609, Arthur Chichester, poi divenuto \"Lord Deputy of Ireland\", deport\u00f2 1300 ex-soldati ribelli dall'Ulster costringendoli a prestare servizio nell'esercito svedese. Tuttavia, anche per influsso del clero cattolico, molti di loro disertarono dedicandosi al servizio in Spagna.\nUna nuova fonte di reclutamento deriv\u00f2 dall'esclusione (decretata in principio del XVII secolo) dei cattolici dai pubblici uffici (militari compresi) in Irlanda. Di conseguenza, le unit\u00e0 irlandesi di Spagna iniziarono ad attrarre ufficiali cattolici \"Old English\", quali Thomas Preston e Garret Barry. Questi uomini erano pi\u00f9 favorevoli alla causa inglese rispetto alle loro controparti gaeliche, e si determin\u00f2 un certo malumore per i progetti di usare il reggimento per l'invasione dell'Irlanda nel 1627. Il reggimento fu impiegato come guarnigione a Bruxelles durante la Guerra degli Ottant'Anni tra il 1609 e il 1621 e matur\u00f2 intensi legami con il clero cattolico del locale seminario, in particolare con Florence Conroy.\nMolti di questi soldati irlandesi \"di Spagna\" fecero ritorno in patria dopo la ribellione irlandese del 1641 e combatterono nelle schiere dell'Irlanda confederata \u2014 un movimento cattolico irlandese. Quando i confederati furono sconfitti e l'Irlanda occupata durante la riconquista dell'Irlanda per opera di Oliver Cromwell, circa 34\u00a0000 ex combattenti confederati lasciarono il paese per praticare il mestiere delle armi in Spagna. Alcuni di loro poi disertarono o comunque abbandonarono il campo spagnolo per prestare servizio in Francia, ove si riteneva che le condizioni fossero migliori. Ancora al tempo delle Guerre napoleoniche esistevano tre reggimenti irlandesi nell'esercito spagnolo: \"Irlanda\" (fondato nel 1698), \"Hibernia\" (1709) e \"Ultonia\" (1709). Tuttavia, negli ultimi anni della loro esistenza, soltanto gli ufficiali erano irlandesi (almeno per discendenza), mentre i soldati erano prevalentemente spagnoli o stranieri di altra provenienza. Tutti e tre i reggimenti furono poi disciolti nel 1815.\nServizio in Francia.\nDal 1650 circa, la Francia super\u00f2 la Spagna come m\u00e9ta preferita dei cattolici irlandesi che cercavano un impiego militare. Il principale motivo di tale cambiamento risiedeva nell'ascendente fortuna della Francia quale potenza continentale, interessata ad espandere rapidamente le proprie forze armate (laddove per Madrid valeva un'opposta constatazione storica).\nLa Francia arruolava stranieri in gran copia: Tedeschi, Italiani, Valloni e Svizzeri. Andr\u00e9 Corvisier, forse il pi\u00f9 autorevole storico in fatto di archivi militari francesi, calcola nel 12% in tempo di pace \u2014 e nel 20% in tempo di guerra \u2014 la quota di stranieri nelle truppe francesi dell'epoca. Nei reggimenti irlandesi si guadagnava di pi\u00f9 \u2014 \"ceteris paribus\" \u2014 che nei corrispondenti reparti francesi, e si vestiva la giubba rossa dell'esercito britannico.\nIl punto cruciale di svolta vi fu durante la Guerra guglielmita in Irlanda (1688-1691) quando Luigi XIV di Francia concesse appoggio militare e finanziario ai giacobiti. In cambio di 6\u00a0000 soldati francesi, Luigi chiese 6\u00a0000 reclute irlandesi da impiegare nella Guerra della Lega di Augusta contro gli olandesi. Questi uomini, comandati da Justin McCarthy, visconte di Mountcashel, formarono il nucleo della brigata irlandese di Francia.\nIn seguito, quando gli irlandesi giacobiti di Patrick Sarsfield si sottomisero al Trattato di Limerick (3 ottobre 1691), fu loro permesso di lasciare l'Irlanda per prestare servizio in Francia. L'esodo di Sarsfield riguard\u00f2 14\u00a0000 soldati e 10\u00a0000 donne e bambini. \"Questo specifico episodio \u00e8 propriamente detto, nella cultura popolare irlandese, \"Il volo delle oche selvatiche\".\"\nInizialmente questi reparti non erano integrati nell'esercito francese, ma facevano capo alla corte in esilio di Giacomo II d'Inghilterra \u2014 deposto dalla Gloriosa rivoluzione \u2014 che re Luigi considerava il legittimo re di Inghilterra, Irlanda e Scozia. Pi\u00f9 tardi furono incorporati nella ricordata \"Brigata irlandese dell'esercito francese\".\nAl pari delle prime unit\u00e0 che operarono in Ispagna, i reggimenti irlandesi di Francia erano piuttosto politicizzati, essendo composti di cattolici irlandesi defraudati, che ovviamente avevano un interesse personale in un'ipotetica restaurazione degli Stuart nelle isole britanniche. Notoriamente, la Brigata irlandese si distinse alla battaglia di Fontenoy, combattuta contro gli inglesi nel 1745.\nFino al 1745, alla piccola nobilt\u00e0 cattolica irlandese fu permesso di reclutare in Irlanda soldati per la Francia. Le autorit\u00e0 dell'Irlanda consideravano ci\u00f2 meno destabilizzante che il rischio di avere una massa di giovani irlandesi disoccupati e idonei alle armi in giro per il Paese. Tuttavia, dopo che un contingente irlandese composito, proveniente dalla Francia, (tratto da ciascuno dei reggimenti inclusi nella Brigata irlandese e noti come \"Irish Picquets\") fu usato per rinforzare la Rivolta giacobita del 1745 in I scozia, gli inglesi compresero i pericoli di siffatta politica, e misero al bando il reclutamento in Irlanda a favore di potenze straniere. Da quel momento, il personale dei cosiddetti reparti irlandesi di Francia sar\u00e0 sempre pi\u00f9 costituito da elementi non irlandesi, anche se gli ufficiali continueranno ad essere reclutati in Irlanda.\nDurante la Guerra dei sette anni si fece ogni sforzo per reclutare combattenti tra i prigionieri irlandesi o tra chi aveva disertato l'esercito inglese. A parte questa eccezione, il reclutamento era limitato ad un rigagnolo di volontari irlandesi che riuscivano con la loro intraprendenza a raggiungere la Francia, oppure discendevano da membri della Brigata irlandese trapiantati definitivamente in Francia. Questi erano i reggimenti irlandesi che combatterono per la Francia nella guerra dei Sette Anni: \"Bulkeley, Clare, Dillon, Rooth, Berwich\" e \"Lally.\" Vi era pure un reggimento di cavalleria denominato \"Fitz James.\" Alla fine del XVIII secolo anche gli ufficiali dei reggimenti irlandesi erano tratti da famiglie franco-irlandesi stabilitesi in Francia da diverse generazioni. Bench\u00e9 francesi in tutto fuorch\u00e9 nel cognome, queste famiglie facevano un punto d'orgoglio della loro origine gaelica.\nA seguito degli stravolgimenti connessi alla Rivoluzione francese, la Brigata irlandese cess\u00f2 di esistere il 21 luglio 1791, quando i 12 reggimenti stranieri \"non-svizzeri\" esistenti all'epoca furono integrati nei ranghi della fanteria francese, perdendo le proprie caratteristiche quanto a \"status\", titoli e uniformi. Molti lasciarono il servizio alla deposizione di Luigi XVI (1792), considerato pure che il loro giuramento di fedelt\u00e0 era intercorso con il \"sovrano\", e non con il \"popolo\" francese. Napoleone Bonaparte pi\u00f9 tardi istitu\u00ec un piccolo reparto di veterani della Ribellione irlandese del 1798.\nServizio in Austria.\nIn questo stesso periodo, vi era anche un consistente numero di ufficiali e soldati irlandesi al servizio della monarchia asburgica; molti di loro erano di stanza a Praga. Il pi\u00f9 famoso di tali uomini fu Peter Lacy, feldmaresciallo di Russia, il cui figlio Franz Moritz von Lacy si era valorosamente distinto sotto le bandiere d'Austria. Merita d'essere ricordato anche il collega di Lacy, e suo comandante, maresciallo Maximilian Ulysses Browne, comandante in capo delle forze austriache alla battaglia di Lobositz (1\u00ba ottobre 1756, Guerra dei Sette Anni).\nMolti anni prima, durante la Guerra dei Trent'Anni, alcuni ufficiali irlandesi capitanati da Walter Deveraux avevano assassinato il generale Alberto di Wallenstein per ordine dell'imperatore. Il reclutamento per il servizio in Austria era soprattutto associato al centro-Irlanda e alle famiglie della \"gentry\" Taafe, Nugent e O'Rourke.\nServizio in Svezia.\nNel 1609, Arthur Chichester, poi divenuto Lord Protettore d'Irlanda, deport\u00f2 1300 ex soldati-ribelli dell'Ulster destinati a prestare servizio nell'esercito svedese. Tuttavia, per l'influenza del clero cattolico, molti di loro disertarono, ponendosi al servizio della Spagna.\nServizio in Italia.\nMalgrado che sia un argomento piuttosto negletto dagli studiosi, l'antico e tradizionale \"mestiere delle armi\" in Italia era ampiamente praticato pure dagli irlandesi. Il \"tercio\" di Lucas Taf (circa 500 uomini) prest\u00f2 servizio a Milano verso il 1655. Anche l'esercito dei Savoia comprendeva irlandesi, tanto da dedicare loro un reggimento:il reggimento Desportes.\nNel 1694 a Milano esisteva un reggimento composto esclusivamente di irlandesi.\nDell'intero esercito spagnolo a Milano (20\u00a0000 effettivi circa) il 3-4% era costituito da irlandesi. Non \u00e8 un valore molto alto, ma si trattava di una componente qualitativamente importante. In tale contesto, James FitzJames, I duca di Berwick e di Liria \u00e8 solo uno degli esempi di questo successo. Inizi\u00f2 a servire la monarchia nel 1711 e riusc\u00ec a diventare Tenente generale nel 1732, ambasciatore in Russia, in Austria e a Napoli, dove mor\u00ec.\nEstinzione del fenomeno.\nIl reclutamento in Irlanda and\u00f2 scemando da quando fu posto fuori legge nel 1745. Nel 1732 Sir Charles Wogan indicava in una lettera a Dean Swift che 120\u00a0000 irlandesi erano stati feriti o uccisi nel servizio all'estero \"in questi quattro anni\", al che Swift rispose:\n\"Non posso far altro che esprimere profonda stima per quei gentiluomini che, con tutti gli svantaggi di essere esiliati e forestieri, sono stati capaci di distinguersi per valore e condotta in tutta Europa, penso, al di sopra delle altre nazioni.\"\nFu poco prima che le forze armate inglesi iniziassero ad attingere personale dai cattolici irlandesi. Alla fine del XVIII secolo, le Leggi penali furono gradualmente allentate, e negli anni 1790 fu abrogata la legge che proibiva ai cattolici di portare armi.\nDa quel momento, gli inglesi iniziarono a reclutare irlandesi per le forze armate della Corona \u2014 comprese unit\u00e0 famose come i \"Connaught Rangers\". \u00c8 stato stimato che fino al 40% dell'esercito guidato da Wellington nella Guerra peninsulare fosse irlandese. Verso il 1830 era irlandese pi\u00f9 del 42% dell'esercito britannico (gli inglesi propriamente detti erano il 41%). Parecchi altri reparti di irlandesi furono istituiti nel XIX secolo.\nNel 1914 vi erano reggimenti dichiaratamente irlandesi nell'esercito del Regno Unito: il \"Prince of Wales's Leinster Regiment\", il \"Royal Dublin Fusiliers\", lo \"Irish Guards\", il \"Royal Irish Regiment\", il \"Royal Inniskilling Fusiliers\", il \"Royal Irish Rifles\", il \"Royal Irish Fusiliers\", il \"Connaught Rangers\" (gi\u00e0 ricordato) e il \"Royal Munster Fusiliers\". Quando nel 1922 nacque lo Stato Libero d'Irlanda, cinque di questi reggimenti furono disciolti. La Gran Bretagna mantiene ancora lo \"Irish Guards\" e il \"Royal Irish Regiment\"."}
{"id": "1357408", "revid": "15756", "url": "https://it.wikipedia.org/wiki?curid=1357408", "title": "Subway Stories - Cronache metropolitane", "text": "Subway Stories - Cronache metropolitane (\"SUBWAYStories: Tales from the Underground\") \u00e8 un film collettivo per la televisione del 1997.\nNel 1995 la HBO organizz\u00f2 un concorso, invitando i newyorkesi ad inviare le storie delle loro esperienze vissute sulla metropolitana di New York. Il network selezion\u00f2 dieci storie e le affid\u00f2 nelle mani di altrettanti registi, che realizzarono dieci cortometraggi.\nIn Italia \u00e8 stato distribuito in VHS, allegato a \"L'Espresso\" nella collana \"Prima Fila\".\nEpisodi.\nSubway Car from Hell.\nDiretto da Jonathan Demme, sceneggiatura di Adam Brooks, interpreti: Bill Irwin, Kris Parker \nThe Red Shoes.\nDiretto da Craig McKay, sceneggiatura di John Guare, interpreti: Denis Leary, Christine Lahti, N'Bushe Wright e Kevin Corrigan \nThe 5:24.\nDiretto da Bob Balaban, sceneggiatura di Lynn Grossman, interpreti: Steve Zahn e Jerry Stiller\nFern's Heart of Darkness.\nDiretto da Patricia Benoit, sceneggiatura di Angela Todd, interpreti: Bonnie Hunt\nThe Listeners.\nScritto e diretto da Seth Rosenfeld, interpreti: Lili Taylor, Michael Rapaport e Israel Horovitz\nUnderground.\nDiretto da Lucas Platt, sceneggiatura di Albert Innaurato, interpreti: Zachary Taylor e Mercedes Ruehl\nHoney-Getter.\nDiretto da Alison Maclean, sceneggiatura di Danny Hoch, interpreti: Sarita Choudhury, Nicole Ari Parker e Ajay Naidu \nSax Cantor Riff.\nScritto e diretto da Julie Dash, interpreti: Kenny Garrett, Taral Hicks e Sam Rockwell\nLove on the Train.\nDiretto da Abel Ferrara, sceneggiatura di Marla Hanson, interpreti: Rosie Perez, Mike McGlone e Gretchen Mol\nManhattan Miracle.\nDiretto da Ted Demme, sceneggiatura di Joe Viola, interpreti: Gregory Hines e Anne Heche\nEpilogo.\nI dieci racconti si concludono mostrando il protagonista del primo episodio arrivare in ritardo a una \"jam session\" di musicisti che s'esibiscono per il piacere dei passanti."}
{"id": "1357411", "revid": "1851848", "url": "https://it.wikipedia.org/wiki?curid=1357411", "title": "Guglielmo Trevisan", "text": "Carriera.\nCalciatore.\nClub.\nTriestino, esordisce nella squadra della sua citt\u00e0 il 31 marzo 1935 nella sconfitta interna per 3-1 contro il . Dopo due stagioni in prestito nel Ponziana (societ\u00e0 di Trieste militante in Serie C), nel 1937 torna in forza agli alabardati mettendo a segno 18 reti nel campionato di Serie A 1937-1938. Nelle due stagioni successive mette a segno altre 19 reti, e dopo aver effettuato un provino con la nel 1941 passa al . Nella sua seconda annata in rossoblu realizza 20 reti, record tuttora imbattuto di marcature stagionali per un giocatore genoano in Serie A.\nDopo aver militato nelle file del San Giusto durante la guerra, ritorna in forza al Genoa per altre due stagioni, fino al 1947. In quell'anno Nereo Rocco lo richiama alla Triestina, con cui ottiene il secondo posto in campionato (dietro al Grande Torino) contribuendo con 7 reti in 33 partite arretrando nel ruolo di mezzala. Nel 1950, dopo aver disputato una partita nella Coppa Latina con la maglia della Lazio, riveste il ruolo di allenatore-giocatore con Legnano e , quest'ultimo in Serie C.\nConclude la carriera ad alti livelli con un'ultima stagione nella Triestina, in difficolt\u00e0 economica, con la quale firma un contratto a gettone. In quest'ultima annata viene impiegato come libero alle spalle della retroguardia alabardata.\nNazionale.\nHa giocato con la Nazionale Italiana due partite contro la Germania e l'Ungheria segnando un gol contro quest'ultima. Nel 1950 viene convocato con la Nazionale B, senza tuttavia scendere in campo.\nAllenatore.\nDopo gli esordi come allenatore-giocatore nell'Ortona (dove non percepisce stipendio ma solo gettoni di presenza), guida la (dove subentra ad Aldo Olivieri e vive la doppia retrocessione dalla A alla C), il , il Pisa e il Vittorio Veneto (quest'ultimo in Serie C). Nel corso del campionato 1968-1969 torna alla , dove anche in questo caso subentra ad un allenatore (Enrico Radio).\nNel 1970 entra a far parte del settore tecnico della F.I.G.C. come collaboratore del commissario tecnico Ferruccio Valcareggi e in seguito di Enzo Bearzot."}
{"id": "1357416", "revid": "1525059", "url": "https://it.wikipedia.org/wiki?curid=1357416", "title": "Clana", "text": "Clana (in croato \"Klana\") \u00e8 un comune di abitanti nella regione litoraneo-montana in Croazia, gi\u00e0 italiano dal 1920 al 1947.\nStoria.\nClana fece parte fino alla prima guerra mondiale del comune di Mattuglie nell'impero austroungarico. Dopo il trattato di Versailles venne assegnata all'Italia, facendo parte della provincia di Pola e poi, a seguito dell'annessione di Fiume, dell'omonima provincia. Nel 1925 fu creato comune autonomo dal governo Mussolini. Il 10 febbraio 1947 venne assegnato alla Jugoslavia.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Clana \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nOggi a Clana, secondo il censimento ufficiale croato del 2011, esiste una modestissima minoranza autoctona italiana, pari al 0,35% della popolazione complessiva.\nGeografia antropica.\nLocalit\u00e0.\nIl comune di Clana \u00e8 diviso in 5 insediamenti (\"naselja\") di seguito elencati. Tra parentesi il nome in lingua italiana, spesso desueto."}
{"id": "1357420", "revid": "1543377", "url": "https://it.wikipedia.org/wiki?curid=1357420", "title": "Ghioroc", "text": "Ghioroc \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 3 villaggi: Ghioroc, Cuvin, Mini\u0219."}
{"id": "1357424", "revid": "1632387", "url": "https://it.wikipedia.org/wiki?curid=1357424", "title": "Aberdeen Angus", "text": "L'Angus (o Aberdeen Angus) \u00e8 un'antichissima razza bovina da carne, la pi\u00f9 allevata nel mondo, che prende il nome dalla zona della Scozia di cui \u00e8 originaria.\n\u00c8 un animale molto produttivo, senza corna e dal pelo raso nero o rosso. Non ha un'altezza al garrese notevole, ma ha un peso elevato: le femmine possono arrivare a 750\u00a0kg e i maschi a 1 100\u00a0kg. L'Aberdeen Angus si caratterizza anche per l'ottima adattabilit\u00e0 al pascolo, fertilit\u00e0 e longevit\u00e0. Non ha problemi al parto. La razza si determina facendo riferimento a standard previsti da leggi o dalle associazioni di categoria coinvolte nei paesi dove il suo allevamento \u00e8 diffuso (Regno Unito, Argentina, Australia, Irlanda, Stati Uniti, Canada, Nuova Zelanda, Portogallo e altri paesi). La carne, riconosciuta come di ottima qualit\u00e0, si presenta delicata e morbida ed \u00e8 ricca di grasso di marezzatura. Avendo carne \"grassa\" marezzata, l'importazione in Italia sta avendo successo negli ultimi anni."}
{"id": "1357425", "revid": "767487", "url": "https://it.wikipedia.org/wiki?curid=1357425", "title": "L'ultima minaccia", "text": "L'ultima minaccia (\"Deadline - U.S.A.\") \u00e8 un film del 1952 diretto da Richard Brooks.\nTrama.\nIl direttore di un giornale si oppone alla cessione del quotidiano dopo la morte dell'editore per portare a termine una campagna contro un'organizzazione criminale.\nProduzione.\nIl soggetto e la sceneggiatura del film s'ispir\u00f2 a fatti veri (la chiusura del \"New York World\" dopo la morte di Joseph Pulitzer).\nDistribuzione.\nNella versione originale del film il boss della malavita \u2013 personaggio chiave oggetto dell'inchiesta giornalistica di Humphrey Bogart \u2013 \u00e8 l'italiano Rienzi, di origine siciliana; nella versione italiana, invece, \u00e8 stato mutato in Rodzich, originario dell'Europa dell'Est."}
{"id": "1357428", "revid": "1525059", "url": "https://it.wikipedia.org/wiki?curid=1357428", "title": "Costrena", "text": "Costrena (in croato \"Kostrena\") \u00e8 un comune di 4.179 abitanti della regione litoraneo-montana in Croazia affacciato al Golfo del Quarnero, nella regione storica della Liburnia.\nIl comune \u00e8 situato sul promontorio omonimo che partendo dalla piccola baia di San Martino, delimita a nord-ovest il vallone di Buccari, separandolo dal Quarnero.\nCon lo sviluppo urbanistico ed economico dell'area, Costrena si pu\u00f2 considerare ormai un sobborgo industriale della citt\u00e0 di Fiume, essendo presenti nel suo territorio, la centrale termoelettrica e la raffineria di Urinj, nonch\u00e9 il cantiere navale Viktor Lenac.\nSociet\u00e0.\nLa minoranza autoctona italiana.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Costrena \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nOggi a Costrena, secondo il censimento ufficiale croato del 2011, esiste una modestissima minoranza autoctona italiana, pari al 0,77% della popolazione complessiva.\nLocalit\u00e0.\nIl comune di Costrena \u00e8 diviso in 19 insediamenti di seguito elencati. Tra parentesi il nome in lingua italiana, spesso desueto."}
{"id": "1357430", "revid": "104265", "url": "https://it.wikipedia.org/wiki?curid=1357430", "title": "H.O.R.S.E.", "text": "L'H.O.R.S.E. \u00e8 un particolare Mixed Game del poker.\nSpecialit\u00e0.\nIl gioco \u00e8 articolato in 5 specialit\u00e0, indicate ciascuna dalle lettere che compongono la parola H.O.R.S.E:\nRegole.\nLe specialit\u00e0 sono giocate nell'ordine dato dal nome stesso: il primo gioco \u00e8 il Texas hold 'em, seguito dall'Omaha high low Hi-Lo\nsino al 7 card stud Hi-Lo.\nIn caso di torneo, il passaggio da una specialit\u00e0 ad un'altra \u00e8 stabilito da un determinato intervallo di tempo. Nell'H.O.R.S.E giocato in modalit\u00e0 Cash game il cambio di specialit\u00e0 \u00e8 dettato dal completamento di un giro del tavolo da parte del bottone del mazziere; quindi in un tavolo da sei giocatori, il Texas hold 'em \u00e8 giocato per sei mani, seguito da sei mani di Omaha h/l sino alle sei mani di 7 card stud Hi-Lo.\nTutte le specialit\u00e0 sono giocate nella variante a limite fisso.\nWorld Series of Poker.\nIl primo torneo di H.O.R.S.E alle WSOP fu giocato nell'edizione del 2002 con buy-in da $2.000; con un primo premio da $117.320 fu vinto da John Hennigan che sconfisse Ben Tang nell'heads-up conclusivo. \nAlle World Series of Poker 2006 fu istituito il torneo \"$50.000 H.O.R.S.E.\" che divenne il torneo a pi\u00f9 alto buy-in disputatosi alle World Series fino a quel momento e fu vinto da Chip Reese per una prima moneta da $1.784.640 contro Andy Bloch. \nQuesto torneo fu giocato sino alle World Series of Poker 2010, dove lo sostitu\u00ec il \"$50.000 The Poker Player's Championship\" giocato come 8 Game. \nNonostante la scomparsa del \"$50.000 H.O.R.S.E.\", nei programmi WSOP sono rimasti molteplici eventi di H.O.R.S.E., seppure con un buy-in ridotto.\nH.O.S.E..\nL'H.O.S.E. (o S.H.O.E.) \u00e8 un'alternativa dell'H.O.R.S.E. che, in generale, presenta le medesime regole del gioco, con l'unica differenza che non include il Razz:\nIl primo torneo di H.O.S.E. giocato alle WSOP fu il \"$2.000 S.H.O.E.\" nel 2001 e il vincitore risult\u00f2 essere David Pham che si aggiudic\u00f2 il primo premio da $140.455.\nA differenza dell'H.O.R.S.E., l'H.O.S.E. \u00e8 scomparso dagli eventi WSOP con l'ultimo torneo giocato nel 2003: il \"$2.000 S.H.O.E.\" vinto da Daniel Negreanu per $100.440."}
{"id": "1357435", "revid": "119197465", "url": "https://it.wikipedia.org/wiki?curid=1357435", "title": "Su Suercone", "text": "Su Sielhone, in sardo, \u00e8 una dolina della superficie complessiva di circa 18 ha, situata nel Supramonte di Orgosolo (NU), nella Sardegna centro orientale.\nOriginata dal crollo di una gigantesca cavit\u00e0 carsica, si trova sull'altopiano di Donanigoro, ad una quota di 900 metri. Dalla caratteristica forma ad imbuto, il suo diametro \u00e8 di circa 500 metri ed \u00e8 profonda mediamente 200, raggiungendo nel suo punto pi\u00f9 basso la quota di 685 metri. In prossimit\u00e0 del versante settentrionale si apre un inghiottitoio profondo circa 30 m, ancora parzialmente inesplorato e forse comunicante col resto dell'imponente ed esteso sistema carsico locale.\nNonostante le pareti ripide ed inaccessibili, tutta l'area \u00e8 ricca di testimonianze preistoriche e di una ricca flora. Nella parte meridionale, un sentiero consente di raggiungere il fondo del cratere, dove esiste un microcosmo, ricco di particolari endemismi botanici. Il sito \u00e8 stato visitato nel 1974 da una spedizione guidata da Elio Aste e vi fu scoperta una tomba nuragica. I resti umani, recuperati e sottoposti ad indagine antropologica, rivelarono particolari malattie di cui soffrivano le genti nuragiche.\nNel 1994 \"Su Suercone\" \u00e8 stato riconosciuto dalla Regione Sardegna come monumento naturale; l'area naturale protetta occupa una superficie di 31,60 ha nella provincia di Nuoro."}
{"id": "1357438", "revid": "1543377", "url": "https://it.wikipedia.org/wiki?curid=1357438", "title": "Dobrigno", "text": "Dobrigno (in croato \"Dobrinj\"; in tedesco \"Dobrauen\"; ) \u00e8 un comune di 1.970 abitanti dell'isola di Veglia nella regione litoraneo-montana in Croazia.&lt;br&gt;\nLuogo di interesse nel comune di Dobrigno \u00e8 rappresentato dalla grotta di Biserujka.\nStoria.\nFino al 1918 fece parte del Litorale austriaco. Dopo il trattato di trattato di Rapallo venne ceduto al Regno dei Serbi, Croati e Sloveni assieme a tutta l'isola di Veglia.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Dobrigno \u00e8 drasticamente diminuita in seguito agli esodi che hanno seguito la prima e la seconda guerra mondiale.\nNel 1900 la cittadina aveva una minoranza italofona. Dopo la prima guerra mondiale e l'annessione al Regno di Jugoslavia, una parte della comunit\u00e0 italiana emigr\u00f2, altri poterono optare per la cittadinanza italiana, rimandendovi. Dopo la seconda guerra mondiale quasi tutta la comunit\u00e0 italiana scelse la via dell'esodo. Dal censimento del 2011 risulta una larghissima maggioranza di madrelingua croata col 93,98%. \u00c8 presente inoltre una piccola minoranza italiana, lo 0,24% della popolazione del comune che fa riferimento alla \"Comunit\u00e0 degli Italiani di Veglia\" con sede nella citt\u00e0 di Veglia.\nGeografia antropica.\nLocalit\u00e0.\nIl comune di Dobrigno \u00e8 diviso in 20 insediamenti (\"naselja\") di seguito elencati. Tra parentesi il nome in lingua italiana, spesso desueto."}
{"id": "1357440", "revid": "1983214", "url": "https://it.wikipedia.org/wiki?curid=1357440", "title": "Gr\u0103niceri", "text": "Gr\u0103niceri (in ungherese \"Ottlaka\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 2 villaggi: Gr\u0103niceri e \u0218icl\u0103u.\nGr\u0103niceri ospita una stazione ferroviaria di confine con l'Ungheria. \n\u00c8 ricordata per essere stato il luogo natale del famoso architetto ungherese e apprezzato curatore di Museo Max Herz Pasci\u00e0.\nIl monumento pi\u00f9 importante del comune \u00e8 la chiesa dedicata ai SS. Arcangeli Michele e Gabriele, risalente al 1758."}
{"id": "1357443", "revid": "287204", "url": "https://it.wikipedia.org/wiki?curid=1357443", "title": "Graniceri", "text": ""}
{"id": "1357445", "revid": "1442080", "url": "https://it.wikipedia.org/wiki?curid=1357445", "title": "Livio Scarsi", "text": "Si laure\u00f2 in Fisica all'Universit\u00e0 di Genova e divent\u00f2 ricercatore presso la stessa universit\u00e0. Lavor\u00f2 successivamente all'Istituto di Fisica dell'Universit\u00e0 di Milano, al Centro Studi Nucleari di Saclay (Francia) e al Massachusetts Institute of Technology (USA).\nNel 1967 si trasfer\u00ec con la famiglia a Palermo, dove assunse la cattedra di Fisica Superiore presso la Facolt\u00e0 di Scienze. Anche in questa citt\u00e0 il suo contributo scientifico fu essenziale, fu fondatore e direttore per molti anni dell'Istituto di Astrofisica Spaziale e Fisica Cosmica del CNR di Palermo e divenne membro dell'Accademia dei Lincei.\nNella sua lunga e premiata carriera, ricevette la laurea honoris causa alla Universit\u00e9 de Paris \"Denis Diderot\" e il premio \"Bruno Rossi\" della American Astronomical Society. Fece parte poi di numerosi comitati di consulenza del Consiglio Nazionale delle Ricerche, dell'Agenzia Spaziale Europea, dell'Agenzia Spaziale Italiana e dell'Accademia delle Scienze di Russia.\nTrascorse gli ultimi giorni nel suo paese natale, cui era rimasto sempre molto legato, e l\u00ec si spense nel 2006."}
{"id": "1357448", "revid": "1318658", "url": "https://it.wikipedia.org/wiki?curid=1357448", "title": "Silvana Fallisi", "text": "Biografia.\nCarriera.\nCinema.\nProprio con il trio ha lavorato nel cinema in film di successo come \"Chiedimi se sono felice\", \"Tu la conosci Claudia?\", \"Il cosmo sul com\u00f2\", \"La banda dei Babbi Natale\", \"Ammutta muddica al cinema\" e \"Fuga da Reuma Park\". \nTeatro.\nTra i suoi lavori teatrali pi\u00f9 famosi c'\u00e8 \"Anplagghed\" e \"Ammutta muddica\", sempre con Aldo, Giovanni e Giacomo, spettacolo che successivamente \u00e8 stato portato anche al cinema.\nVita privata.\n\u00c8 sposata con Aldo Baglio da cui ha avuto due figli."}
{"id": "1357449", "revid": "339392", "url": "https://it.wikipedia.org/wiki?curid=1357449", "title": "Alexander Ovechkin", "text": ""}
{"id": "1357457", "revid": "884077", "url": "https://it.wikipedia.org/wiki?curid=1357457", "title": "Super 10 2001-2002", "text": "Il Super 10 2001-02 fu il 72\u00ba campionato nazionale italiano di rugby a 15 di prima divisione.\n e fu il primo torneo organizzato dalla neoistituita Lega Italiana Rugby d'Eccellenza.\nFu strutturato con una stagione regolare a girone unico e una retrocessione a fine di detta fase, pi\u00f9 una fase a play-off con le prime quattro classificate che si affrontavano in semifinale.\nAssunse il sistema di punteggio dell'emisfero sud (4 punti per la vittoria, 2 per il pareggio, 0 per la sconfitta, pi\u00f9 eventuali punti di bonus per almeno quattro mete segnate in un incontro oppure per la sconfitta con meno di 8 punti di scarto), vide tale discriminante di punteggio utilizzata anche nelle semifinali: questo spiega perch\u00e9 , pur avendo inflitto a nel doppio incontro uno scarto di 6 punti, non accedette alla finale, avendo i lombardi segnato 4 mete nella vittoriosa semifinale di ritorno contro le sole due marcate dai veneti in quella dell'andata; tale sistema non manc\u00f2 di sollevare critiche e, bench\u00e9 ancora valido sebbene non discriminante nella stagione successiva, fu poi abbandonato e si torn\u00f2 al confronto dei punteggi ottenuti nei due incontri.\nLa finale, di scena al Battaglini di Rovigo, fu inedita in senso assoluto: non solo era l'esordio del nella gara-scudetto (mentre l' era alla sua seconda consecutiva), ma fu anche la prima volta che a contendersi il titolo si trovarono due squadre che in precedenza non ne avevano mai vinto alcuno; il derby lombardo, tra due paesi che in totale assommano meno di abitanti, fu vinto dal Viadana per 19-13, con due mete e tre piazzati conto i quattro calci tra i pali di Calvisano; la squadra della Bassa padana divenne cos\u00ec la dodicesima formazione a iscriversi nell'albo d'oro del campionato, a 27 anni di distanza dalla pi\u00f9 recente \"prima volta\", quella del nel 1974-75.\nA retrocedere in serie A fu il ."}
{"id": "1357460", "revid": "253269", "url": "https://it.wikipedia.org/wiki?curid=1357460", "title": "Oscar Levant", "text": "\u00c8 famoso tanto per il suo caustico umorismo e i personaggi interpretati nel cinema, alla radio ed in televisione, quanto per la sua musica.\nBiografia.\nNato a Pittsburgh (Pennsylvania), da una famiglia di musicisti ebrei ortodossi russi, Levant si trasfer\u00ec a New York con sua madre Annie nel 1922, dopo la morte del padre Max. Inizi\u00f2 gli studi presso il noto pianista ed insegnante di pianoforte Zygmunt Stojowski. Nel 1924 apparve con Ben Bernie nel cortometraggio \"Ben Bernie and All the Lads\" girato a New York col sistema \"sound-on-film\" realizzato da Lee De Forest.\nNel 1928 Levant si rec\u00f2 a Hollywood, dove la sua carriera prese la svolta decisiva. Durante la sua permanenza incontr\u00f2 George Gershwin con cui strinse anche amicizia. Nei vent'anni dal 1929 al 1948 avrebbe continuato a comporre musica per pi\u00f9 di venti film. Durante questo periodo scrisse inoltre numerose canzoni di successo che entrarono nella hit parade dell'epoca, la pi\u00f9 nota delle quali rimane \"Blame It on My Youth\", considerata tuttora uno standard della musica pop.\nAttorno al 1932 Levant inizi\u00f2 la carriera di compositore. Studi\u00f2 con Arnold Sch\u00f6nberg che gli offr\u00ec il ruolo di suo assistente (offerta che per\u00f2 Levant declin\u00f2 convinto di non esserne all'altezza). I suoi studi ufficiali lo portarono a partecipare, su richiesta di Aaron Copland, a suonare al Festival di musica contemporanea americana di Yaddo il 30 aprile dello stesso anno. Avendo ottenuto un certo successo, Levant inizi\u00f2 la stesura di un'opera orchestrale, una sinfonietta. Sempre nel 1932 si spos\u00f2 e successivamente divorzi\u00f2 dall'attrice Barbara Woodell.\nNel 1939 Levant si spos\u00f2 per la seconda volta con la cantante e attrice June Gale (Gilmartin) che (con le sorelle Jane, Joan e Jean) faceva parte del quartetto vocale The Gale Sisters. Rimasero sposati per quasi 33 anni, fino alla morte di lui, ed ebbero tre figlie, Marcia, Lorna e Amanda.\nLevant raggiunse la notoriet\u00e0 presso il pubblico statunitense come uno degli ospiti fissi del quiz radiofonico \"Information Please\". Originariamente scritturato come ospite, Levant si dimostr\u00f2 talmente spiritoso da diventare uno dei componenti fissi del cast dello spettacolo, tra la fine degli anni trenta e gli anni quaranta, assieme ai colleghi Franklin Pierce Adams, John Kieran e al moderatore Clifton Fadiman. \"Mr Levant\", come veniva sempre chiamato, era spesso interpellato per domande di carattere musicale ed impressionava gli ascoltatori con la sua profonda conoscenza dell'argomento e con le sue battute.\nNel 1945 registr\u00f2 l'album Gershwin, Rhapsody In Blue - con Eugene Ormandy che dirige la Philadelphia Orchestra per la Columbia Masterworks che vinse il Grammy Hall of Fame Award 1990.\nTra il 1958 e il 1960 Levant condusse un talk show televisivo alla KCOP-TV di Los Angeles dal titolo \"The Oscar Levant Show\", che in seguito venne distribuito anche da altre reti televisive. Lo spettacolo alternava esibizioni al piano, monologhi e interviste con ospiti di prima grandezza come Fred Astaire e Linus Pauling. L'unica registrazione esistente di cui si ha menzione \u00e8 proprio quella della puntata con Fred Astaire, che pag\u00f2 personalmente affinch\u00e9 si registrasse la messa in onda. Lo spettacolo sollev\u00f2 diverse controversie e fu alla fine sospeso dopo un commento riguardo alla conversione all'ebraismo di Marilyn Monroe:\nIn seguito Levant dichiar\u00f2 che non intendeva \"in quel senso\" (si fa riferimento all'espressione americana che indica il cunnilingus, ndr). Diversi mesi dopo, lo spettacolo torn\u00f2 in onda in un formato profondamente riveduto, e registrato in precedenza per permettere di poter intervenire su eventuali battute sconvenienti di Levant. Ciononostante non si riusc\u00ec a censurare un commento sulla vita sessuale di Mae West, il che decret\u00f2 la sospensione definitiva del programma.\nNotoriamente ipocondriaco, Levant dichiar\u00f2 apertamente le sue nevrosi e, negli ultimi anni della sua vita, divent\u00f2 dipendente dagli psicofarmaci tanto che la moglie June dovette farlo ricoverare pi\u00f9 volte in ospedale psichiatrico. Nonostante i suoi limiti, Levant venne da alcuni considerato un genio pianistico per le sue interpretazioni dei concerti per piano di P\u00ebtr Il'i\u010d \u010cajkovskij, Anton Rubinstein e Gershwin.\nLevant si allontan\u00f2 gradualmente dalle scene fino alla sua morte, avvenuta a Beverly Hills per attacco cardiaco all'et\u00e0 di 65 anni. Venne sepolto al Westwood Village Memorial Park Cemetery di Los Angeles."}
{"id": "1357464", "revid": "29727", "url": "https://it.wikipedia.org/wiki?curid=1357464", "title": "Anas specularis", "text": ""}
{"id": "1357472", "revid": "35813", "url": "https://it.wikipedia.org/wiki?curid=1357472", "title": "Gian Battista Sommariva", "text": ""}
{"id": "1357478", "revid": "767487", "url": "https://it.wikipedia.org/wiki?curid=1357478", "title": "Shrek 3-D", "text": "Shrek 3-D (\"Shrek 4-D\") \u00e8 un'attrazione con filmato 3D dei parchi giochi a tema Universal Studios Hollywood di Universal City in California; Universal Studios Florida di Orlando; Universal Studios Japan di Osaka, Giappone; Movie Park di Bottrop, in Germania; Warner Bros. Movie World nella Gold Coast in Australia; Universal Studios Singapore a Singapore.\nL'attrazione \u00e8 detta \"4D\" perch\u00e9 viene considerata anche la dimensione per cos\u00ec dire \"sensoriale\", ci sono cio\u00e8 degli effetti speciali che rendono pi\u00f9 interattiva la visione: per esempio i sedili della platea si muovono in sincronia con il video laddove bisogna seguire qualche personaggio in movimento, oppure il pubblico in sala viene spruzzato con dell'acqua quando Ciuchino starnutisce, e cos\u00ec via.\nIl filmato riprodotto, che cronologicamente si situerebbe tra \"Shrek\" e \"Shrek 2\", \u00e8 stato solo successivamente distribuito in DVD, con gli occhialini stereoscopici bicromatici appositi, mentre viene trasmesso in televisione e sulle piattaforme streaming come Shrek: Il fantasma di Lord Farquaad o Il fantasma di Lord Farquaad (\"The Ghost of Lord Farquaad\").\nTrama.\nFiona, in viaggio di nozze con Shrek, viene rapita da Thelonius, boia ed ex-tirapiedi di Lord Farquaad. Quest'ultimo, che ora \u00e8 un fantasma, vuole rendere Fiona sua sposa, quindi ordina a Thelonius di ucciderla facendola precipitare da una cascata.\nShrek e Ciuchino partono al loro inseguimento e giungono in un cimitero, dove si trova un'imponente statua di Lord Farquaad mentre combatte contro un drago. Appare il fantasma di Lord Farquaad, il quale anima il drago di pietra ordinandogli di inseguirli e ucciderli. Fortunatamente in loro soccorso arriva la Draghessa, compagna di Ciuchino, che durante l'inseguimento in un tunnel all'interno di una scogliera, lancia una fiammata aprendo un varco dentro cui entra anche il drago di pietra che per\u00f2, non potendo piegare le ali come la Draghessa, le perde spezzandole contro le pareti, successivamente precipitando al suolo nel mare sottostante.\nLord Farquaad fa legare e mettere Fiona su una zattera vicino al bordo di una cascata, ma Fiona riesce a sciogliere i nodi e a colpire Thelonius all'inguine, per poi agganciare la zattera ad un masso. Shrek e Ciuchino arrivano poco dopo, ma la corda si spezza e i tre precipitano dalla cascata; Thelonius, che si era aggrappato a un ramo che spuntava dalla cascata, non riesce a trattenere il loro peso e cadono. Lord Farquaad \u00e8 convinto di averla avuta vinta, ma la Draghessa salva in tempo tutti e quattro, poi fa evaporare Lord Farquaad con una fiammata uccidendolo per sempre. Thelonius si pente e diventa buono.\nLa Draghessa d\u00e0 a Shrek e Fiona un passaggio all'Hotel Luna di Miele, poi parte con Ciuchino per una luna di miele tutta loro. Shrek e Fiona proseguono i loro festeggiamenti con alcune creature delle favole, Shrek dice \u00abChe la luna di miele abbia inizio!\u00bb, stappa una bottiglia di champagne e il tappo colpisce una delle piccole fate, \"lanciandola\" contro lo schermo e concludendo il cortometraggio.\nHome video.\nIl cortometraggio fu inizialmente abbinato al primo \"Shrek\" in un'edizione speciale di due dischi DVD (ora non pi\u00f9 in commercio) contenente \"Shrek\" e \"Shrek 3-D\" in due dischi separati. Nel 2009 \u00e8 uscita una nuova versione che abbina il DVD di \"Shrek 3-D\" (praticamente identico alla prima edizione) al DVD di \"Z la formica\"."}
{"id": "1357479", "revid": "1048993", "url": "https://it.wikipedia.org/wiki?curid=1357479", "title": "Giulio Antamoro", "text": "Biografia.\nInizia la sua attivit\u00e0 di regista cinematografico presso gli stabilimenti CINES di Roma come realizzatore di cortometraggi comici spesso interpretati da Polidor, nel 1911 lavora al film Pinocchio prima versione filmica del libro di Collodi. Alla fine degli anni venti \u00e8 attivo presso gli stabilimenti cinematografici di Firenze Rifredi, dove dirige due film di argomento religioso: \"Frate Francesco\", prodotto dalla I.C.S.A. ed \"Antonio di Padova, il santo dei miracoli\", prodotto dalla S.A.C.R.A.S."}
{"id": "1357480", "revid": "29727", "url": "https://it.wikipedia.org/wiki?curid=1357480", "title": "Speculanas", "text": ""}
{"id": "1357482", "revid": "307923", "url": "https://it.wikipedia.org/wiki?curid=1357482", "title": "ISDE", "text": ""}
{"id": "1357487", "revid": "122711944", "url": "https://it.wikipedia.org/wiki?curid=1357487", "title": "Cumuleni", "text": "I cumuleni costituiscono una classe di composti chimici caratterizzati dalla presenza di due o pi\u00f9 doppi legami \"cumulativi\" (consecutivi).\nAlcuni esempi sono l'1,2-propadiene (anche detto \"allene\") e l'1,2,3-butatriene (H2C=C=C=CH2).\nA differenza degli alcani e dalla maggior parte degli alcheni, i cumuleni tendono ad essere strutturalmente rigidi, il che li rende interessanti in nanotecnologia molecolare. I diacetileni sono un altro genere di catene con atomi di carbonio rigidi. I cumuleni, tramite indagini di astrochimica, sono stati riscontrati in regioni dello spazio dove l'idrogeno rappresenta un elemento raro. Il composto capostipite, 1,2-propadiene, viene spesso chiamato semplicemente cumulene, sebbene il termine allene sia pi\u00f9 comune.\nCumuleni inorganici sono il diossido di carbonio, il solfuro di carbonio e il subossido di carbonio. Un'importante classe di cumuleni inorganici \u00e8 rappresentata dai cheteni, che hanno caratteristiche intermedie tra il diossido di carbonio e l'allene.\nStruttura.\nLa rigidit\u00e0 dei cumuleni deriva dal fatto che uno o pi\u00f9 atomi di carbonio intrattengono due doppi legami. La loro ibridazione sp porta alla formazione di due doppi legami separati da un angolo di 90\u00b0. \u00c8 interessante notare come i cumuleni che possiedono un numero pari di doppi legami consecutivi e possiedono anche sostituenti differenti in entrambe le estremit\u00e0 possono essere chirali persino se mancano di un classico stereocentro. Per esempio, il 2,3-pentadiene e 1,3,4-esatriene sono chirali. Un numero dispari di doppi legami in un sistema cumulenico con sostituenti appropriati mostra invece isomeria cis-trans.\nReazioni.\nLe reazioni del cumulene sono le medesime di quelle dei composti con doppi legami isolati. Sebbene questo genere di molecola possegga due legami \u03c0 strettamente vicini, in sostanza questi si comportano come doppi legami isolati. Ci\u00f2 \u00e8 dovuto al fatto che i due legami \u03c0 sull'atomo di carbonio centrale sono formati da orbitali p puri, non ibridi. Essendo questi orbitali perpendicolari l'uno all'altro e occupando ciascuno i piani nodali dell'altro i due legami sono in sostanza isolati.\nRuolo di ligandi.\nIl primo complesso contenente un ligando vinilidene ad essere stato riportato fu Ph2C2Fe2(CO)8, ottenuto dalla reazione del difenilchetene (Ph2C=C=O) con ferro pentacarbonile (Fe(CO)5). Strutturalmente questa molecola somiglia al diferro nonacarbonile (Fe2(CO)9), dove un ligando a ponte \u03bc-CO \u00e8 rimpiazzato da 1,1-difenilvinilidene, Ph2C2. Il primo complesso vinilidenico monometallico fu (C5H5)Mo(P(C6H5)3)(CO)2[C=C(CN)2]Cl."}
{"id": "1357494", "revid": "125316155", "url": "https://it.wikipedia.org/wiki?curid=1357494", "title": "Emmanuelle Chriqui", "text": "Biografia.\nEmmanuelle Chriqui nasce a Montr\u00e9al, nel Qu\u00e9bec, il 10 dicembre del 1975, figlia di immigrati ebrei marocchini (il padre, Albert, \u00e8 originario di Rabat, mentre la madre, Liliane, deceduta quando la Chriqui non era che una bambina, di Casablanca). All'et\u00e0 di due anni si trasferisce con la famiglia a Toronto, crescendo nel sobborgo nord-orientale di \"Markham-Unionville\".\nHa un fratello ed una sorella maggiori, Serge e Laurence.\nEmmanuelle inizia la sua carriera di attrice all'et\u00e0 di dieci anni, in uno spot pubblicitario per McDonald's. Si trasferisce a Vancouver a met\u00e0 degli anni novanta, entrando nel cast di alcune serie TV come \"Are You Afraid of the Dark?\", \"Forever Knight\", \"Once a Thief\" e \"PSI Factor\". La sua prima parte in una produzione di Hollywood fu come personaggio secondario nel film \"Detroit Rock City\" (1999).\nUn ruolo pi\u00f9 importante arriv\u00f2 nel 2000, con il film \"Snow Day\", in cui interpretava la sexy Claire Bonner. Nello stesso anno si fa notare anche per il ruolo di Patty, una ragazza piuttosto seducente, nel film \"100 ragazze\". Dal 2000 ha avuto alcune parti importanti, tra i quali spicca un sequel del famoso film \"Il corvo - The Crow\".\nNel 2006 ha fatto un'apparizione nel video musicale \"Lips of an Angel\" della band Hinder. Nel 2011 partecipa come \"guest star\" alla prima stagione de \"I Borgia\" (\"The Borgias\"), nel ruolo di Sancia d'Aragona. Nel 2012 partecipa all'episodio finale della quarta stagione e al primo episodio della quinta stagione di \"The Mentalist\".\nDoppiatrici italiane.\nNelle versioni in italiano dei suoi film, Emmanuelle Chriqui \u00e8 doppiata da:"}
{"id": "1357498", "revid": "106592169", "url": "https://it.wikipedia.org/wiki?curid=1357498", "title": "Vallia", "text": "Nobile visigoto, della casa dei Balti, della fazione anti-romana. Alcune fonti sostengono che, attraverso il matrimonio, egli fosse parente acquisito di Alarico. Sua figlia fu la madre di Ricimero.\nWallia viene talvolta considerato il modello storico della figura leggendaria di Gualtiero di Aquitania, protagonista di leggende e poemi epici medievali.\nBiografia.\nEletto al trono dopo che, Ataulfo prima e Sigerico poi, vennero assassinati nel 415. All'inizio del suo regno Vallia concesse un trattamento pi\u00f9 umano a Galla Placidia e, nel contempo, tentava di mettere le mani sul granaio romano dell'Africa. Ma l'impresa, dopo che la flotta visigota fu distrutta da una tempesta durante la traversata da Gibilterra, non pot\u00e9 essere portata a termine perch\u00e9 l'imperatore aveva inviato un distaccamento militare alle colonne d'Ercole che dissuase i Goti.\nAllora Walia sigl\u00f2 un trattato di pace con il generale Flavio Costanzo: in cambio di 600.000 misure di grano e del territorio della regione d'Aquitania, dai Pirenei alla Garonna, i visigoti, in qualit\u00e0 di alleati ufficiali ovvero stato vassallo dell'impero (\"foederati\"), si impegnavano a combattere in nome dei romani i Vandali, gli alani e i Suebi, che nel 406 avevano attraversato il fiume Reno e si erano dislocati nella provincia d'Hispania. Egli provvide a restituire Galla Placidia, catturata durante il sacco di Roma del 410, all'imperatore.\nNel 416 onor\u00f2 l'alleanza romana invadendo l'Hispania, dove tra il 416 ed il 418 la sua armata distrusse i Vandali Silingi (il loro re Fredbal fu inviato a Ravenna, prigioniero) e sconfisse gli Alani cos\u00ec duramente, che questi rinunciarono ad eleggere il successore del defunto re Addac e si posero sotto il governo di Gunderico, re dei Vandali Asdingi, che da allora ebbe il titolo di \"rex vandalorum et alanorum\".\nQuando Walia, nel 418, si accingeva ad attaccare i Vandali Asdingi ed i Suebi che si trovavano in Galizia, Costanzo, che temeva che i goti divenissero troppo potenti, lo richiam\u00f2 in Gallia, assegnandogli altre terre, sempre in Aquitania (l\"'Aquitania secunda\", cio\u00e8 la zona di Tolosa). Egli stabil\u00ec la propria corte a Tolosa, che divenne cos\u00ec la capitale visigota per il resto del V secolo.\nMor\u00ec nel 418, e gli succedette sul trono Teodorico I, il suo presunto figlio.\nDiscendenza.\nDi Wallia non si conosce il nome della moglie, che si ipotizza fosse parente di Alarico I e che gli diede un figlio:"}
{"id": "1357502", "revid": "125318089", "url": "https://it.wikipedia.org/wiki?curid=1357502", "title": "Managua", "text": "Managua, ufficialmente Leal Villa de Santiago de Managua (Leale Citt\u00e0 di Santiago di Managua)\",\" \u00e8 la capitale del Nicaragua e capoluogo dell'omonimo dipartimento. \u00c8 situata sulla sponda meridionale del lago Managua. \nVenne danneggiata da un'inondazione nel 1876 e da una serie di terremoti (1885, 1931, 1972) dopo l'ultimo dei quali \u00e8 stata parzialmente ricostruita.\nSorge sul sito di un'antica citt\u00e0 precolombiana; fu elevata al rango di citt\u00e0 solo nel 1846 e venne scelta come capitale nel 1855 solo come compromesso per mettere fine alla rivalit\u00e0 fra Le\u00f3n e Granada.\nMonumenti e luoghi d'interesse.\nArchitetture religiose\nArchitettura civile\nPiazze e parchi \nMonumenti\nMedia.\nManagua \u00e8 la sede della maggior parte dei canali televisivi e dei principali giornali nazionali. Alcuni dei canali televisivi pi\u00f9 grandi sono: Canal 2, Telenica, Canal 10, Canal 15 (100% Noticias), Nicavisi\u00f3n e molti altri. I tre giornali nazionali sono El Nuevo Diario, La Prensa e HOY, che hanno uffici con sede a Managua insieme ad altri giornali pi\u00f9 piccoli. Ci sono numerose stazioni radio a Managua, alcune delle quali tendono ad avere affiliazioni politiche, sociali o religiose. "}
{"id": "1357503", "revid": "339392", "url": "https://it.wikipedia.org/wiki?curid=1357503", "title": "Shrek 3D", "text": ""}
{"id": "1357509", "revid": "599013", "url": "https://it.wikipedia.org/wiki?curid=1357509", "title": "Morris Finley", "text": "Carriera.\nHa frequentato la \"LaFayette High School\" guidato da John T. Woody. Nella stagione da senior ha ottenuto una media di 25,6 punti per gara tirando con il 42,6% da tre punti.\nIscrittosi alla University of Alabama at Birmingham (UAB), da freshman ha realizzato 32 punti contro Fresno State ottenendo il suo career-high, le migliori cifre le ha ottenute nell'anno da junior in cui ha realizzato 18,3 punti (41,3% da tre), catturato 3,4 rimbalzi e servito 3,3 assist per gara. Nel 2004 i \"Blazers\" hanno disputato il torneo NCAA raggiungendo le Sweet Sixteen e Finley \u00e8 stato uno dei punti di riferimento della squadra. Ha terminato la stagione con 13,9 punti per gara in 24,9 minuti di media giocati.\nChiusa la carriera universitaria (laureato in psicologia), non riuscendo ad ottenere un contratto nella NBA ha deciso di trasferirsi in Europa firmando per la squadra serba del KK Mornar Bar. \u00c8 stato il capocannoniere della lega con 23,3 punti di media. A fine stagione ha giocato tre partite con l'Olimpia Larissa in Grecia (14 minuti e 5,3 punti di media).\nNella stagione 2005-06 si \u00e8 trasferito in Belgio all'Euphony Basket Li\u00e8ge dove ha giocato due anni, risultando nel 2006-07 il terzo miglior marcatore del campionato con un Season-High di 33 punti realizzati contro l'Euphony Bree.\nCon Liegi ha giocato anche in FIBA EuroCup, dove per\u00f2 a causa di un problema alla caviglia ha preso parte solamente a due incontri.\nChiusa l'esperienza belga approda in serie A nella Nuova Sebastiani Rieti, gioca una stagione risultando il secondo miglior marcatore del torneo con 20 punti di media (primo per punti totali realizzati), e mettendosi in luce come uno dei migliori giocatori del torneo. A giugno 2008 firma un triennale con la Montepaschi Siena con cui vince la Supercoppa di pallacanestro, la Coppa Italia 2009 e lo Scudetto 2008-09.\nNonostante i risultati e il contratto la Mens Sana decide di liberarsi del confusionario playmaker, che cos\u00ec il 10 agosto 2009 viene ingaggiato dall'Olimpia Milano. Il 28 marzo 2011 rescinde consensualmente."}
{"id": "1357511", "revid": "1451528", "url": "https://it.wikipedia.org/wiki?curid=1357511", "title": "Campo San Stae", "text": "Campo San Stae (ovvero \"Campo Sant'Eustachio\") \u00e8 un campo del sestiere di Santa Croce e si affaccia direttamente sul Canal Grande.\nDescrizione.\nIl campo prende il nome dalla chiesa di San Stae, antico edificio che ha le sue origini nel XII secolo, attualmente caratterizzato da una decorata facciata barocca dell'inizio del XVIII secolo.\nA sinistra della chiesa, si affaccia sul campo la Scoletta dell'arte dei battioro e tiraoro, edificio di piccole dimensioni del XVIII secolo che episodicamente ospita delle esposizioni d'arte.\nCampo San Stae \u00e8 una piazzette piuttosto frequentata sia per la vicinanza di Ca' Pesaro, sede della Galleria internazionale d'arte moderna di Venezia e del Museo d'arte orientale, sia per l'imbarcadero dei battelli presso il campo stesso. Inoltre, a pochi passi dal campo, sulla salizada di San Stae, ha inoltre sede un'importante architettura seicentesca: Palazzo Mocenigo, sede del Museo del Tessuto e del Costume."}
{"id": "1357512", "revid": "486946", "url": "https://it.wikipedia.org/wiki?curid=1357512", "title": "Ciclo di Bethe", "text": ""}
{"id": "1357513", "revid": "125053446", "url": "https://it.wikipedia.org/wiki?curid=1357513", "title": "Adriana Sage", "text": "Biografia.\nLa Sage \u00e8 nata in Messico, con il nome di Rosa Gonzales, ma \u00e8 cresciuta a San Diego. Prima di dedicarsi alla pornografia, ha lavorato al negozio di gelati Baskin Robbins, in un ospedale veterinario e in un'agenzia per la consegna dei giornali.\nHa iniziato la carriera nel porno a 18 anni, dopo che si era trasferita a Riverside ed aveva iniziato a ballare in uno strip club. Nel 1998, venne assunta da uno scopritore di talenti del genere adulto e pos\u00f2 per riviste maschili. La sua famiglia appoggi\u00f2 la sua scelta lavorativa. Ha derivato lo pseudonimo da Adriana, suo vero nome di battesimo, e da Sage, personaggio dei fumetti X-Men.\nIl suo debutto nel cinema \"hard\" risale al 1999. All'inizio fece molte scene \"hardcore\", ma in seguito si \u00e8 specializzata nei film a tema lesbico. infatti \u00e8 lesbica dichiarata.\nAll'inizio del 2003, ha costruito il suo sito web ed ha ricominciato a lavorare, dopo una breve pausa. Ora ha abbandonato completamente le scene eterosessuali. L'ultima scena con un uomo risale al 2001. Continua a posare solo per il suo sito. Altra sua attivit\u00e0 sono le serate, in vari locali di strip tease.\nHa fatto la sua comparsa in una versione non censurata del video \"P.I.M.P.\" di 50 Cent. Prozack Turner, del gruppo hip-hop Foreign Legion le ha dedicato una canzone d'amore \"The Ballad of Adriana Sage\".\nDal novembre 2003 vive a Chula Vista.\nLa Sage gestisce un sito web dedicato al football americano, sport di cui \u00e8 grande esperta."}
{"id": "1357514", "revid": "466539", "url": "https://it.wikipedia.org/wiki?curid=1357514", "title": "Alex Garland", "text": "Biografia.\nFiglio del noto cartoonist Nick Garland, vive a Manchester. Dopo aver studiato storia dell'arte all'Universit\u00e0 di Manchester, per un po' di tempo lavora come disegnatore fumettista. Nel 1996 esce il suo primo romanzo, \"The Beach\" (\"L'ultima spiaggia\" in Italia), da cui viene tratto l'omonimo film diretto da Danny Boyle con Leonardo DiCaprio. Il libro vende milioni di copie in tutto il mondo e diventa un cult tra i viaggiatori \"saccopelisti\" (viaggiatori zaino in spalla) di tutto il mondo, specialmente nel sud-est asiatico. Nel 1997 pubblica \"The Tesseract\" (in Italia \"Black Dog\"), da cui \u00e8 stato tratto il film \"The Tesseract\" con Jonathan Rhys Meyers.\nNel 2001 scrive la sceneggiatura del film horror \"28 giorni dopo\", di Danny Boyle. Nel 2004 torna alla scrittura di libri con \"The Coma\". Nel 2006 si dedica nuovamente alla scrittura di sceneggiature con il fantascientifico \"Sunshine\", ancora per la regia di Danny Boyle. Sempre nel 2007 lo troviamo produttore esecutivo per il film \"28 settimane dopo\"; come sempre si mantiene forte il grande sodalizio con l'amico regista Danny Boyle, qui co-produttore. Nel 2015 scrive e dirige \"Ex Machina,\" film per il quale riceve la sua prima nomination all'Oscar alla migliore sceneggiatura originale. Nel 2018 \u00e8 uscito il suo secondo film da regista, \"Annientamento\", tratto dal romanzo omonimo di Jeff VanderMeer."}
{"id": "1357529", "revid": "2043609", "url": "https://it.wikipedia.org/wiki?curid=1357529", "title": "Maria Luisa di Borbone-Due Sicilie", "text": "Biografia.\nPudica e riservata, fu cresciuta insieme alle sorelle sotto l'ala protettiva della madre, dedita soltanto alla cura e agli interessi dinastici della sua numerosa prole. A quattro anni rimase orfana del padre, al quale successe il fratellastro Francesco II delle Due Sicilie.\nEsilio.\nTroppo piccola per capire il significato degli eventi, sub\u00ec passiva le sorti della sua famiglia. Nel 1861 le truppe garibaldine cacciarono per sempre i Borbone da Napoli e dal suo regno. Maria Luisa Immacolata segu\u00ec la madre e i fratelli a Roma, dove il papa accolse benevolmente i Borbone e li ospit\u00f2 presso il palazzo del Quirinale.\nUna grave epidemia di colera nel 1867 le port\u00f2 via sia il fratello minore Gennaro, sia la madre Maria Teresa.\nMatrimonio e morte.\nNel 1873 spos\u00f2 il principe Enrico, conte di Bardi, figlio di Carlo III di Parma e di Luisa Maria di Berry. Il matrimonio per\u00f2 dur\u00f2 poco: la giovane mor\u00ec l'anno seguente. Enrico si rispos\u00f2 con Adelgonda di Braganza, duchessa di Guimar\u00e3es e figlia di Michele del Portogallo."}
{"id": "1357531", "revid": "1632387", "url": "https://it.wikipedia.org/wiki?curid=1357531", "title": "Gino Callegari", "text": "Venne soprannominato \"L'anarchico\", \"Caliga\" e \"polegrina\" ovvero in genovese l'equivalente di \"varechina\" ipoclorito sodico.\nCarriera.\nComincia a giocare a calcio ragazzino, 15 anni, nella sua Padova con il gruppo sportivo \u201cTito Fumeri\u201d nel campionato regionale allievi. \nA sedici anni, fuso il suo gruppo col Padova, passa a giocare nel campionato regionale del Triveneto nella squadra riserve.\nA diciassette anni, nel 1928, esordisce col Padova nella partita contro il Torino, allora campione d'Italia.\nViene trasferito alla Roma per la durata del servizio militare nella stagione 1933-34, al termine del quale viene acquistato dalla (nota come \"Liguria\" dal 1937). Giocher\u00e0 a Genova fino alla fine della guerra, tranne che per la stagione 1936-37, per la quale viene dato in prestito alla , anch'essa militante all'epoca in serie A.\nIn occasione della prima partita di campionato della Roma, il capitano Bernardini presenta ogni giocatore allineato sul campo al duce per una stretta di mano; giunto a Callegari il duce esclam\u00f2: \u201cAh! L'anarchico\u201d passando oltre. Questo suo pensiero social-politico gli precluse ogni convocazione in nazionale per l'intera carriera.\nNel 1945 era nella rosa del che partecip\u00f2 alla Coppa Citt\u00e0 di Genova che nei primi mesi di quell'anno sostitu\u00ec il normale campionato a causa degli eventi bellici che sconvolgevano l'Europa in quel periodo. La competizione fu vinta dai rossobl\u00f9 che sorpassarono all'ultima giornata i rivali del ; a Callegari ed a ciascun vincitore della competizione furono date in premio 20.000 lire dal futuro presidente rossoblu Antonio Lorenzo.\nNel 1945 passa all'Entella di Chiavari dove esplica la doppia mansione di giocatore-allenatore. Ottenuta l'abilitazione quale allenatore si trasferisce all'A.C. Pontedecimo dove la sua opera \u00e8 stata riconosciuta con il conferimento di una medaglia d'oro.\nMuore nel giorno del suo 43\u00ba compleanno a Genova all'Ospedale di Sampierdarena di leucemia.\nHa totalizzato complessivamente 197 presenze e 12 reti in serie A a girone unico"}
{"id": "1357533", "revid": "188359", "url": "https://it.wikipedia.org/wiki?curid=1357533", "title": "Hiro nakamura", "text": ""}
{"id": "1357536", "revid": "307923", "url": "https://it.wikipedia.org/wiki?curid=1357536", "title": "Oratoriani", "text": "Oratoriani (o Congregazione dell'Oratorio) \u00e8 il nome con cui sono comunemente indicati i membri di due distinte societ\u00e0 di vita apostolica:"}
{"id": "1357546", "revid": "3535", "url": "https://it.wikipedia.org/wiki?curid=1357546", "title": "Transizione Spagnola", "text": ""}
{"id": "1357552", "revid": "200154", "url": "https://it.wikipedia.org/wiki?curid=1357552", "title": "Monegasco", "text": ""}
{"id": "1357558", "revid": "289247", "url": "https://it.wikipedia.org/wiki?curid=1357558", "title": "Commissariato usi civici", "text": ""}
{"id": "1357562", "revid": "92723", "url": "https://it.wikipedia.org/wiki?curid=1357562", "title": "Lokve (Croazia)", "text": "Lokve (in italiano anche \"Loque\") \u00e8 un comune di 1.047 abitanti nella regione litoraneo-montana in Croazia.\nSecondo l'ultimo censimento lo 0,10% della popolazione parla italiano come prima lingua.\nLocalit\u00e0.\nIl comune di Lokve \u00e8 suddiviso in 7 insediamenti o frazioni (naselja):"}
{"id": "1357563", "revid": "200154", "url": "https://it.wikipedia.org/wiki?curid=1357563", "title": "Intemelio", "text": ""}
{"id": "1357566", "revid": "99772757", "url": "https://it.wikipedia.org/wiki?curid=1357566", "title": "J\u00f3zsef Szab\u00f3 (nuotatore)", "text": "Specializzato nella rana e nei misti ha vinto il titolo olimpico nei 200\u00a0m rana ai Giochi olimpici di Seoul 1988."}
{"id": "1357567", "revid": "98077", "url": "https://it.wikipedia.org/wiki?curid=1357567", "title": "Abba Garima", "text": ""}
{"id": "1357570", "revid": "1833487", "url": "https://it.wikipedia.org/wiki?curid=1357570", "title": "Mulinello (pesca)", "text": "Il mulinello da pesca \u00e8 un dispositivo meccanico che, azionato a mano attraverso una manovella od una leva, consente di svolgere e riavvolgere la lenza, cio\u00e8 il \"filo\" da pesca (nylon, dynema, fluorocarbon, sia nella versione \"monofilo\" sia nella versione \"multifibra\" o treccia).\nTipi di mulinelli.\nBobina fissa o rotante.\nI mulinelli possono essere fondamentalmente di due tipi: a bobina fissa ed a bobina rotante.\nIl mulinello a bobina rotante trova specifico uso nella traina e nel \"drifiting\" e in una versione particolare nella pesca a mosca, mentre quello a bobina fissa risulta pi\u00f9 usato per tecniche che vanno dal bolentino allo spinning. Attualmente alcuni modelli particolarmente progettati sono dedicati alla tecnica del jigging. Una particolare versione del mulinello a bobina rotante \u00e8 quello detto da casting, rappresentando un ottimo compromesso tra il bobina fissa e il tradizionale bobina rotante\nIl mulinello a bobina fissa si impiega su canne specifiche e viene fissato alla canna \"verso il basso\"; la lenza viene riavvolta scorrendo attraverso un guidafilo innestato in uno dei due breccetti (tra loro collegati con un archetto metallico) avvitati ad una ghiera rotante azionata da una manovella.\nQuesto tipo di mulinello \u00e8 particolarmente indicato per effettuare lanci molto lunghi o per effettuare lanci con esche molto leggere (dato che l'inerzia dell'esca o della montatura dovr\u00e0 trascinare con s\u00e9 solo il peso del filo che si svolge).\nMulinello da \"casting\".\nIl mulinello da \"casting\" viene fissato alla canna, anch'essa appositamente costruita per lanciare, \"verso l'alto\"; la lenza viene riavvolta azionando una manovella che fa girare la bobina raccogliendo filo grazie ad un guidafilo che lo distribuisce omogeneamente su tutto il rocchetto\nQuesto tipo di mulinello consente di fare lanci meno lunghi dei mulinelli a bobina fissa , soprattutto con esche/montature leggere. Ci\u00f2 \u00e8 determinato dal fatto che l'inerzia dell'esca/montatura durante il lancio, dovr\u00e0 essere tale da trascinare il filo \"facendo girare la bobina\" raccogli filo. Il principale punto di forza del mulinello da casting sta nella potenza di recupero.\nMulinello per la pesca con la mosca.\nIl mulinello da mosca o \"fly fishing\", viene fissato \"verso il basso\" in posizione del tutto arretrata cio\u00e8 all'estremo inferiore dell'impugnatura della canna da pesca, anch'essa di tipo specifico. I diversi fili che compongono la lenza da \"fly fishing\" (\"baking\", coda di topo e finale o basso di lenza) vengono riavvolti facendo ruotare la bobina, con un apposito pomello innestato direttamente sulla bobina rotante.\nFrizione.\nIl pi\u00f9 generico mulinello a bobina rotante esiste di svariate dimensioni per potenza di frenatura, e lenza imbobinabile; \u00e8 caratterizzato da un azionamento della frizione tramite una leva (\"lever drag\") o tramite una volantino a stella (frizione a stella) e da una pomello a vite che ne tara il \"range\" di azione (\"preset\").\nTutti i tipi di mulinello sono dotati della frizione, un meccanismo che funge da freno allo scorrimento della lenza e la cui taratura varia in funzione del momento di esercizio. Importante la taratura nel momento dello strike che deve essere settata in funzione della canna e del carico di rottura del filo."}
{"id": "1357578", "revid": "126257", "url": "https://it.wikipedia.org/wiki?curid=1357578", "title": "Malinsca-Dobasnizza", "text": "Malinsca-Dobasnizza (in croato \"Malinska-Duba\u0161nica\") \u00e8 un comune di 4.142 abitanti dell'isola di Veglia nella regione litoraneo-montana in Croazia.\nSociet\u00e0.\nLa presenza autoctona di italiani.\nA Malinsca-Dobasnizza esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Malinsca-Dobasnizza \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nNel 1900 la cittadina aveva una minoranza italofona, composta soprattutto da cittadini di origine veneta. Dopo la prima guerra mondiale e l'annessione al Regno di Jugoslavia, una parte della comunit\u00e0 italiana emigr\u00f2, altri poterono optare per la cittadinanza italiana, rimanedendo nel borgo di Malinsca e nel suo territorio. In seguito, dopo la seconda guerra mondiale, quasi tutti scelsero la via dell'esodo. Dal censimento del 2011 risulta una larghissima maggioranza di madrelingua croata col 95,79%. \u00c8 presente per\u00f2 una piccola minoranza italiana, lo 0,35 della popolazione che fa riferimento alla \"Comunit\u00e0 degli Italiani di Veglia\" con sede a Veglia.\nGeografia antropica.\nLocalit\u00e0.\nIl comune di Malinsca-Dobasnizza \u00e8 diviso in 21 insediamenti (\"naselja\"), di seguito elencati. Tra parentesi il nome in lingua italiana, spesso desueto."}
{"id": "1357584", "revid": "767487", "url": "https://it.wikipedia.org/wiki?curid=1357584", "title": "Spike Slawson", "text": "\u00c8 l'ex bassista del gruppo musicale punk Swingin' Utters ed il cantante della cover band Me First and the Gimme Gimmes.\nDopo aver lavorato come magazziniere alla Fat Wreck Chords, nel 1996 su invito di Fat Mike, si unisce ai Me First and the Gimme Gimmes come cantante e con i quali pubblica 5 album ed un live.\nNel 1999 entra negli Swingin' Utters come bassista al posto di Kevin Wickersham e nel 2006 fonda i Re-Volts."}
{"id": "1357586", "revid": "968255", "url": "https://it.wikipedia.org/wiki?curid=1357586", "title": "Teoria delle finestre rotte", "text": "La teoria delle finestre rotte \u00e8 una teoria criminologica sulla capacit\u00e0 del disordine urbano e del vandalismo di generare criminalit\u00e0 aggiuntiva e comportamenti anti-sociali. La teoria afferma che mantenere e controllare ambienti urbani reprimendo i piccoli reati, gli atti vandalici, la deturpazione dei luoghi, il bere in pubblico, la sosta selvaggia o l'evasione nel pagamento di parcheggi, mezzi pubblici o pedaggi, contribuisce a creare un clima di ordine e legalit\u00e0 e riduce il rischio di crimini pi\u00f9 gravi.\nAd esempio l'esistenza di una finestra rotta (da cui il nome della teoria) potrebbe generare fenomeni di emulazione, portando qualcun altro a rompere un lampione o un idrante, dando cos\u00ec inizio a una spirale di degrado urbano e sociale. La teoria fu introdotta nel 1982 in un articolo di scienze sociali di James Q. Wilson e George L. Kelling.\nEsperimento.\nNel 1969 il professor Philip Zimbardo condusse un esperimento di psicologia sociale presso l'Universit\u00e0 di Stanford. Egli lasci\u00f2 due automobili identiche, stessa marca, modello e colore abbandonate in strada, una nel Bronx, zona povera e conflittuale di New York, l'altra a Palo Alto, citt\u00e0 ricca e tranquilla della California. Lo scenario era quindi quello di due identiche auto abbandonate in due quartieri con tipologie molto diverse di abitanti, con una squadra di specialisti in psicologia sociale a studiare il comportamento delle persone in ciascun sito.\nCi\u00f2 che accadde fu che l'automobile abbandonata nel Bronx cominci\u00f2 ad essere smantellata in poche ore, perdendo le ruote, il motore, gli specchi, la radio, e cos\u00ec via; tutti i materiali che potevano essere utilizzati vennero rubati e quelli non utilizzabili vennero distrutti. Al contrario, l'automobile abbandonata a Palo Alto rimase intatta. In tali casi \u00e8 comune attribuire le cause del crimine alla povert\u00e0. Tuttavia, l'esperimento in questione fu proseguito. Dopo una settimana, durante la quale la vettura abbandonata nel Bronx era stata completamente demolita mentre quella a Palo Alto era rimasta intatta, i ricercatori decisero di rompere un vetro della vettura a Palo Alto; in breve tempo i ricercatori assistettero alla stessa dinamica di vandalismo che avevano registrato nel Bronx: furto, violenza e vandalismo ridussero il veicolo lasciato a Palo Alto nello stesso stato di quello abbandonato nel distretto malfamato di New York.\nUlteriori ricerche.\nLa pubblicazione dell'articolo di James Q. Wilson e George L. Kelling ebbe molto successo negli ambienti di studio della criminologia. Nel 2007 e nel 2008 Kees Keizer e colleghi, all'Universit\u00e0 di Groninga, hanno condotto una serie di esperimenti sociali controllati per determinare se l'effetto del disordine esistente (come la presenza di rifiuti o l'imbrattamento da graffiti) avesse aumentato l'incidenza di criminalit\u00e0 aggiuntive come il furto, il degrado o altri comportamenti antisociali.\nGli scienziati scelsero diversi luoghi urbani successivamente trasformati in due modi diversi ed in tempi diversi. Nella prima fase (\"il controllo\") il luogo fu mantenuto ordinato, libero da graffiti, finestre rotte, ecc. Nella seconda fase (\"l'esperimento\"), il medesimo ambiente fu trasformato in modo da farlo sembrare in preda all'incuria e carente di ogni tipo di controllo: furono rotte le finestre degli edifici, le pareti furono imbrattate con graffiti e venne accumulata sporcizia. I ricercatori controllarono segretamente i vari luoghi urbani, osservando come le persone si comportavano in modo diverso dopo che l'ambiente era stato appositamente reso disordinato. I risultati dello studio corroborarono quindi la teoria.\nApplicazione a New York.\nNel 1994 il neoeletto sindaco di New York Rudolph Giuliani, con l'aiuto del commissario Bill Bratton, applic\u00f2 la teoria delle finestre rotte per combattere il crimine nella metropolitana della citt\u00e0. L'operazione, da cui ebbe il via la strategia di tolleranza zero, consisteva semplicemente nel far pagare il biglietto ai viaggiatori e nel ridipingere e aggiustare le stazioni della metropolitana. Questo bast\u00f2 a cancellare l'idea che la metropolitana fosse una zona abbandonata e senza regole, producendo un crollo delle attivit\u00e0 criminali.\n inoltre il calo della criminalit\u00e0 violenta sarebbe stato altrettanto netto nelle citt\u00e0 americane che non avevano applicato la politica della tolleranza zero, comprese quelle impegnate in una politica di segno opposto, volta a curare un rapporto costante con la cittadinanza per prevenire i reati, anzich\u00e9 perseguirli a oltranza. Durante il triennio 1984-87 a New York era infatti gi\u00e0 stato tentato l'esperimento della tolleranza zero, con risultati opposti.\nL'applicazione della tolleranza zero a New York ha attirato le attenzioni di Amnesty International che ha redatto un rapporto, in cui emerge, tra l'altro, che: \nUno studio pubblicato su \"Nature\" il 25 settembre 2017 da Christopher M. Sullivan e Zachary P. O'Keeffe confuta la teoria, riportando quanto la repressione di piccoli crimini e gli interventi preventivi nel periodo tra fine 2014 ed inizi 2015 abbiano, al contrario, causato un incremento dei crimini maggiori, implicando che la repressione aggressiva di reati minori favorisca il verificarsi di reati pi\u00f9 gravi."}
{"id": "1357588", "revid": "39884", "url": "https://it.wikipedia.org/wiki?curid=1357588", "title": "Sergio L\u00f3pez Mir\u00f3", "text": "Specializzato nella rana ha vinto la medaglia di bronzo nei 200m rana alle Olimpiadi di Seoul 1988."}
{"id": "1357590", "revid": "27723", "url": "https://it.wikipedia.org/wiki?curid=1357590", "title": "Momento della quantit\u00e0 di moto", "text": ""}
{"id": "1357592", "revid": "287204", "url": "https://it.wikipedia.org/wiki?curid=1357592", "title": "Agenzia", "text": ""}
{"id": "1357599", "revid": "793215", "url": "https://it.wikipedia.org/wiki?curid=1357599", "title": "Imerio di Bosto", "text": "Sant'Imerio di Bosto \u00e8 venerato come santo e martire della Chiesa cattolica. Viene ricordato assieme a San Gemolo il 4 febbraio. \nLa tradizione agiografica vuole che attorno all'anno 1000, Imerio, assieme a Gemolo e ad un vescovo, zio di quest'ultimo, si stesse recando in pellegrinaggio a Roma, a San Pietro e a San Paolo fuori le Mura . Una notte, fermatisi a riposare in Valceresio, subirono un furto da parte di alcuni briganti di Uboldo o Seprio; Gemolo e Imerio si lanciarono all'inseguimento dei ladri fino in Valganna, ma questi, nonostante i due avessero invocato loro piet\u00e0 in nome di Dio, li trucidarono: Gemolo mor\u00ec nei pressi di Ganna, dove nel 1095 sorse un'abbazia a lui dedicata per volere di Attone di Milano, col beneplacito di Arnolfo III.\nImerio, ferito gravemente, riusc\u00ec a fuggire e arriv\u00f2 fino a Varese, pi\u00f9 precisamente nell'attuale castellanza di Bosto, dove il giorno seguente fu trovato morto. Il corpo del santo \u00e8 oggi custodito nella chiesa di Sant'Imerio a Bosto. \nUn tempo il santo era patrono del comune di Imer, in Trentino.\nUna tradizione risalente all'XI secolo vuole che Imerio fosse di origine nordica."}
{"id": "1357605", "revid": "287204", "url": "https://it.wikipedia.org/wiki?curid=1357605", "title": "Ghislieri (famiglia)", "text": "I Ghislieri (talvolta anche Ghisilieri o Ghisleri) sono una nobile e antica famiglia italiana. Originaria di Bologna, ebbe ramificazioni in varie citt\u00e0 tra cui Roma e Jesi. Dal ramo primogenito, trasferitosi a Bosco Marengo nel 1445, ebbe i natali papa Pio V, venerato come santo dalla Chiesa cattolica.\nStoria.\nOrigini.\nUn'antica tradizione familiare, attestata a partire dal XV secolo, fa risalire la fondazione della casata a un leggendario nobile Ghisliero di Costantinopoli, il quale, convertitosi al Cattolicesimo, sarebbe giunto a Bologna al seguito di san Petronio tra il 430 e il 435.\nLe prime notizie storiche risalgono per\u00f2 alla fine del XI secolo, allorch\u00e9 la famiglia godeva gi\u00e0 di rango patrizio e si trovava insediata nel quartiere di Porta Stiera, dove eresse la propria torre. Nel 1096 fu Lamberto a inaugurare la longeva tradizione militare della casata figurando tra i capitani dei bolognesi nella Prima crociata; a lui seguirono Uberto nella Seconda crociata e Ugolino nella Terza.\nAscesa.\nNel cuore dell'et\u00e0 comunale i Ghislieri accumularono una notevole ricchezza dalla propriet\u00e0 di diversi mulini installati in citt\u00e0 e aderirono da subito alla parte guelfa schierandosi con la famiglia dei Geremei. Diversi esponenti ricoprirono magistrature sia cittadine (176 furono i Ghislieri nel Consiglio degli Anziani) sia in altre citt\u00e0 italiane di tradizione guelfa. Gherardo fu podest\u00e0 di Perugia nel 1207, Ramberto resse la podesteria sempre di Perugia nel 1233 e di Padova nel 1235, Francesco, capo militare della fazione guelfa intransigente, fu nel 1302 podest\u00e0 di Piacenza e nel 1312 capitano del popolo a Perugia.\nEsilio.\nDi parte guelfa, furono pi\u00f9 volte protagonisti di lotte con famiglie rivali per il controllo della citt\u00e0, fra cui i Toschi, i Pepoli e i Bentivoglio, senza per\u00f2 mai riuscire a ottenere il primato su di esse. Per via di tali lotte diversi esponenti dei Ghisilieri furono espulsi a pi\u00f9 riprese, fino alla cacciata definitiva del 1445, allorquando essi parteciparono alla congiura dei Canetoli per l'uccisione di Annibale I Bentivoglio. I principali esponenti della famiglia furono imprigionati o messi al bando e le loro case saccheggiate e distrutte. \nPio V papa.\nAlcuni ripararono a Roma, altri a Vicenza, Ferrara e Bosco, dal cui ramo nacque nel 1504 Antonio Ghisilieri, futuro papa Pio V. Paolo Ghisilieri, che fugg\u00ec a Roma, mut\u00f2 il cognome in Consiglieri per sfuggire alle persecuzioni dei nemici.\nUna parte dei Ghisilieri fece ritorno a Bologna nel 1506, al seguito di papa Giulio II, con la cacciata dei Bentivoglio dalla citt\u00e0. Inizialmente svolsero attivit\u00e0 bancarie, divenendo famiglia senatoria (dal 1506 al 1541 e dal 1550 al 1797), poi conti e infine marchesi.\nEdifici storici.\nDei palazzi della famiglia presso la scomparsa chiesa di San Prospero (via Cesare Battisti) e presso la chiesa di San Fabiano (via Montegrappa) a Bologna non resta pi\u00f9 quasi nulla. Solo la torre Ghisilieri sopravvisse alle distruzioni del 1445 ed \u00e8 ora inglobata nel campanile della chiesa dei Santi Gregorio e Siro in via Nazario Sauro. Al loro rientro in citt\u00e0 i Ghisilieri si stabilirono in un nuovo palazzo dove anticamente sorgevano le case dei Romanzi e dei Canetoli, ultimato nel 1531. Venduto ai Malvasia nel 1551, venne acquistato dalla famiglia svizzera Brun che nel 1911 lo trasform\u00f2 in hotel. Parzialmente distrutto dai bombardamenti del 1943, ne rimane uno spigolo fra via Ugo Bassi e via Testoni, e parte del cortile interno, inglobati nella palazzo del Toro.\nEsponenti celebri.\nLa famiglia Ghisilieri ebbe uomini insigni nelle armi, nei pubblici uffici, nel clero, nelle lettere e nello studio delle leggi. Fra essi si ricordano:"}
{"id": "1357607", "revid": "767487", "url": "https://it.wikipedia.org/wiki?curid=1357607", "title": "$wingin' Utter$/Slip split", "text": "$wingin' Utter$/Slip split \u00e8 uno split tra le punk rock band statunitensi $wingin' Utter$ e Slip pubblicato nel 1994. Lo split \u00e8 stato registrato nel 1994 al \"The House Of Faith\" di Palo Alto, in California.\nEntrambe le tracce suonate dagli Swingin' Utters sono state poi registrate nuovamente per \"The Streets of San Francisco\"."}
{"id": "1357609", "revid": "1597390", "url": "https://it.wikipedia.org/wiki?curid=1357609", "title": "Nikolaos Mantzaros", "text": "Biografia.\nMantzaros fu il fondatore della scuola musicale delle Isole Ionie. Di origini aristocratiche venete, apparteneva ad una delle pi\u00f9 importanti famiglie veneziane del Libro d'oro di Corf\u00f9 e non si \u00e8 mai considerato un compositore professionale, bens\u00ec un nobile dilettante. \nImpar\u00f2 musica nella sua citt\u00e0 natale dai fratelli Stefano (pianoforte) e Gerolamo (violino) Pojago, Stefano Moretti da Ancona (contrappunto) e un certo 'cavaliere' Barbati, probabilmente un napoletano (contrappunto, composizione e strumentazione).\nPresent\u00f2 le sue prime composizioni nel 1815 nel Teatro di San Giacomo a Corf\u00f9, e gi\u00e0 nel 1819 fino al 1826 visit\u00f2 l'Italia (Venezia, Milano, Napoli) dove incontr\u00f2 altri compositori professionisti, come Niccol\u00f2 Antonio Zingarelli. \nCompose anche musica sacra cattolica e ortodossa, musica strumentale, per pianoforte e per banda. Mise in musica il poema di Dionysios Solomos \"Imnos tin eleuteria\", destinato a diventare l'inno nazionale greco. \nEra amico di Niccol\u00f2 Tommaseo, Severiano Fogacci, Vincenzo Nannuci, Paolo Costa e altri letterati italiani."}
{"id": "1357617", "revid": "195124", "url": "https://it.wikipedia.org/wiki?curid=1357617", "title": "Dario III Codomano", "text": ""}
{"id": "1357626", "revid": "195124", "url": "https://it.wikipedia.org/wiki?curid=1357626", "title": "Gaugamela", "text": ""}
{"id": "1357627", "revid": "1776051", "url": "https://it.wikipedia.org/wiki?curid=1357627", "title": "Memories (Within Temptation)", "text": "Memories \u00e8 il secondo singolo degli olandesi Within Temptation, estratto dal loro terzo album, \"The Silent Force\". Questo singolo a suo tempo ha raggiunto l'undicesima posizione delle classifiche olandese.&lt;br&gt;\nPer questo singolo \u00e8 stato girato anche un videoclip in cui \"un'anziana Sharon\" \"ricorda\" alcuni episodi del suo passato entrando in una vecchia casa abbandonata, probabilmente di sua appartenenza in giovinezza. Il resto della band viene coinvolta nel video nelle vesti di musicisti classici.\nTracce.\nDVD Side:"}
{"id": "1357633", "revid": "339392", "url": "https://it.wikipedia.org/wiki?curid=1357633", "title": "Golli", "text": ""}
{"id": "1357636", "revid": "78273", "url": "https://it.wikipedia.org/wiki?curid=1357636", "title": "Magic kaito", "text": ""}
{"id": "1357637", "revid": "1305772", "url": "https://it.wikipedia.org/wiki?curid=1357637", "title": "Sant'Amato", "text": ""}
{"id": "1357638", "revid": "43211", "url": "https://it.wikipedia.org/wiki?curid=1357638", "title": "Lillian Ellison", "text": ""}
{"id": "1357642", "revid": "765341", "url": "https://it.wikipedia.org/wiki?curid=1357642", "title": "Ferrovia Napoli-Foggia", "text": "La ferrovia Napoli-Foggia \u00e8 una linea ferroviaria italiana di propriet\u00e0 statale che unisce Napoli, in Campania, a Foggia, in Puglia, con attraversamento della catena appenninica (in corrispondenza della sella di Ariano) per mezzo di una serie di trafori.\n\u00c8 gestita da Rete Ferroviaria Italiana (RFI), che la classifica come \"linea principale\", e fa parte del prolungamento del Corridoio paneuropeo VIII verso ovest che permetter\u00e0 il collegamento con l'\"Asse ferroviario 1\" della Rete ferroviaria convenzionale trans-europea TEN-T.\n\u00c8 in corso la trasformazione in una linea con caratteristiche AV/AC mediante il raddoppio dei binari nei tratti a binario unico e una velocit\u00e0 di percorrenza della linea fino a . Tali migliorie permetteranno entro il 2027 di collegare Bari con Napoli in 2 ore e con Roma in 3 ore.\nStoria.\nLa costruzione.\nLa concessione per la costruzione e l'esercizio di una strada ferrata che unisse l'Adriatico al Tirreno collegando Foggia a Napoli fu ottenuta dalla Societ\u00e0 Italiana per le strade ferrate meridionali grazie alla .\nNel decennio precedente era stato proposto al governo del Regno delle due Sicilie un progetto di ferrovia che congiungesse Caserta alla citt\u00e0 pugliese, sfruttando la appena completata Napoli-Caserta via Cancello. Il progetto decadde successivamente per problemi politici e finanziari. Tuttavia la \"Societ\u00e0 Meridionale\" prefer\u00ec riprendere quel progetto piuttosto che costruire una nuova linea che iniziasse da Napoli e che attraversasse la Valle Caudina. I lavori cominciarono su entrambi i vertici della linea.\nIl primo tronco ad essere aperto all'esercizio fu quello tra Bovino e Foggia, il 27 gennaio 1867, seguito l'anno successivo dalle sezioni Caserta-Casalduni (15 marzo), Casalduni-Benevento (18 aprile), Savignano-Bovino e Benevento-Santo Spirito (1\u00ba agosto). Nel 1869 fu la volta del tratto tra Starza e Pianerottolo (25 gennaio) e di quello tra quest'ultima localit\u00e0 e Savignano (12 giugno). La linea fu completata il 26 maggio 1870 con l'apertura della sezione fra Santo Spirito e Starza\nLa notte del 29-30 settembre 1889 la linea fu funestata dall'incidente di Pianerottolo che caus\u00f2 2 morti e 7 feriti gravi a causa di uno scontro frontale fra due convogli all'interno della galleria di valico.\nLe Ferrovie dello Stato assunsero l'esercizio della linea a seguito della statizzazione delle ferrovie e del riscatto delle linee costruite dalla Societ\u00e0 Meridionale (1906).\nL'elettrificazione.\nLa tratta Benevento-Foggia fu la prima linea sulla quale si speriment\u00f2 il sistema di alimentazione elettrica a corrente continua, con una tensione di 3000 volt. La palificazione e la catenaria furono installate tra il 1926 e il 1928. Le corse di prova ebbero inizio nel settembre 1927, con treni trainati dalle locomotive elettriche E.626 delle Ferrovie dello Stato. L'esercizio regolare in trazione elettrica ebbe inizio il 1\u00ba marzo 1928. Il nuovo tipo di trazione fu poi esteso fino a Caserta e a Napoli nel 1931.\nIl progetto di raddoppio.\nNegli anni novanta iniziarono i lavori per il raddoppio della linea. Il 3 dicembre 1997 fu inaugurato il nuovo tratto tra la stazione di Vitulano e quella di Apice, che sostituiva il precedente, pi\u00f9 tortuoso. Nello stesso giorno fu soppressa la vecchia stazione di Vitulano (ubicata lungo il vecchio tracciato), sostituita dal nuovo scalo di Vitulano, a sua volta chiuso pochi anni pi\u00f9 tardi.\nNel luglio 2015 fu attivata la bretella che permette di innestarsi direttamente sulla ferrovia Adriatica senza entrare in regresso nella stazione di Foggia.\nInoltre fu attivata la variante che unisce la stazione di Bovino con Foggia senza passare per la stazione di Cervaro, ormai dismessa e in uso come posto di movimento: nel dicembre 2012 si conclusero i lavori del primo segmento (), mentre nel 2016 fu ultimata l'intera tratta (), inaugurata il 28 giugno 2017.\n\u00c8 in progresso per tratte l'adeguamento dell'intera linea agli standard dell'Alta Capacit\u00e0 entro il 2027.\nLavori in corso.\nSono attualmente in cantiere:\nLavori futuri.\nSaranno cantierati entro il 2021: \nCaratteristiche.\nArmamento e trazione.\nLa ferrovia \u00e8 a singolo binario ad eccezione dei tronchi Napoli-Caserta, Vitulano-Benevento-Apice e Bovino-Foggia.\nLa trazione \u00e8 elettrica a 3000 volt a corrente continua.\nEsercizio.\nLa circolazione ferroviaria sul tronco tra Caserta e Cervaro \u00e8 regolata da Dirigente Centrale Operativo avente sede presso Napoli Centrale, mentre tra Cervaro e Foggia, l'esercizio \u00e8 affidato ai Dirigenti Locali.\nTraffico.\nIl traffico passeggeri pi\u00f9 consistente \u00e8 dato dai treni a lunga percorrenza, con 2 Frecciarossa 1000, 8 ETR 485 e 4 ETR 600 Frecciargento che servono Caserta, Benevento e Foggia, e 4 InterCity che fermano anche a Telese-Cerreto ed Ariano Irpino.\nInoltre dal 2021 Italo ha avviato 3 coppie di treni tra Torino, Roma e Bari che servono come le Frecce le stesse stazioni sulla linea. Il materiale utilizzato \u00e8 ETR 675.\nIl traffico regionale \u00e8 invece totalmente cessato (dal 2010) sulla tratta Benevento-Foggia, mentre rimane attivo (sia pur su livelli modesti) sulla tratta Caserta-Benevento, ove circolano automotrici Aln 663 e 668, carrozze a piano ribassato trainate da locomotive E.464 nonch\u00e9 (dal 2004) treni Minuetto diesel; dal 2015 sono entrate inoltre in servizio una coppia di \"Jazz\" sulla tratta Napoli-Benevento, e una di \"Swing\" sulla tratta Caserta-Benevento-Campobasso."}
{"id": "1357643", "revid": "92723", "url": "https://it.wikipedia.org/wiki?curid=1357643", "title": "Cronologia di Stargate", "text": "Questo elenco riporta i fatti avvenuti, raccontati, sottintesi e quante pi\u00f9 informazioni si possano ricavare dall'universo fantascientifico di \"Stargate\" in ordine cronologico.\nPrima dell'Homo Sapiens.\nCirca 10.000.000.000 di anni fa.\nSi formano le galassie, tra cui la Via Lattea e la Galassia di Pegaso. Vi sono anche i primi accenni alla formazione dei pianeti.\nCirca 4.450.000.000 di anni fa.\nPrimi accenni di vita sulla Terra e primi accenni di semplici pesciformi sul pianeta natale degli Alterani, Celestis.\nCirca 690.000.000 di anni fa.\nMentre la Terra \u00e8 scarsamente popolata, da creature acquatiche e anfibie, vi sono gi\u00e0 i primi e deboli accenni di vita sul pianeta natale dei Wraith, mentre su Celestis vi sono gi\u00e0 i primi animali e delle specie primitive che si svilupperanno poi negli Alterani.\nPeriodo preistorico.\n98.000 a.C..\nSul pianeta P5C-353, organismi microscopici creano una sfera in cui dormire per 100.000 anni, attendendo che qualcuno li trasporti attraverso lo Stargate del loro pianeta morente. Una volta in contatto con una atmosfera di un pianeta adatto si sarebbero risvegliati.\n73.000 a.C..\nUna serie di conflitti scoppiano tra i Goa'uld primordiali per il numero ridotto di Unas da ospitare. La popolazione Goa'uld cala drasticamente.\n66.000 a.C..\nLa popolazione Unas comincia a prosperare di nuovo. Unas non ospitati vivono in aree remote, prive di parassiti. In ogni caso, gli Unas ospitati sono superiori in ogni aspetto, avendo sviluppato una societ\u00e0 primitiva, un linguaggio semplice e l'uso di utensili.\n42.200 a.C..\nI Goa'uld formano rapidamente una societ\u00e0 prosperosa, aiutati dalla loro memoria genetica. Questa capacit\u00e0 acceler\u00f2 il loro sviluppo in modo esponenziale.\n19.000 a.C..\nAnubis viene promosso rapidamente di rango attraverso numerose vittorie, che gli valgono il nome di \"Signore della Morte\".\n17.800 a.C..\nLe capacit\u00e0 come leader di Apep cominciano a scemare e il Goa'uld comincia a dare segni di pazzia. Anubis nel frattempo era diventato il servitore pi\u00f9 fidato e premiato di Apep stesso. I figli e le figlie di Apep, incluso Ra, vedono in Anubis il preferito, e nessun altro.\n17.500 a.C..\nDeterminato a governare i Goa'uld, Anubis uccide Apep e si dichiara Imperatore. Tradito dai suoi nuovi luogotenenti, gli altri Goa'uld uniscono le loro forze per sconfiggere Anubis. Dopo un centinaio di anni, Anubis venne finalmente catturato e infine bandito.\n17.400 a.C..\nRa, una volta sconfitto Anubis, si proclama Signore dei Goa'uld, instaurando la struttura di leadership adottata precedentemente da Apep.\nPeriodo storico.\n1.000 a.C..\nSu Langara, un cataclisma provocato dal Naquadriah uccide il Goa'uld Thanos, lasciando cos\u00ec liberi i nativi del pianeta.\nEpoca dell'Impero romano.\n8 d.C..\nLa nave da trasporto dei Sekkari si schianta su M35-117.\nLinea temporale alternativa.\nLa spedizione della \"Destiny\" di una linea temporale alternativa, colonizza il pianeta Novus.\n109.\nI Signori del sistema rinnovano il loro assalto contro gli Asgard e i Tok'ra. La battaglia \u00e8 cruenta e, per la prima volta, i Goa'uld fanno progressi nella guerra contro i pi\u00f9 avanzati Asgard.\nEpoca medievale.\nAnno sconosciuto.\nIn questo periodo (epoca medioevale) Sokar deporta una piccola popolazione cristiana attraverso lo Stargate situato in Antartide. Sul nuovo pianeta, costringe poi questa popolazione a cedere dei nuovi ospiti per i Goa'uld ogni mese, facendo leva sul loro terrore per gli Unas.\n1004.\nLa Confederazione dei Genii viene creata da umani nella galassia di Pegaso.\n1098.\nI Furling terraformano il pianeta Madrona.\nEpoca rinascimentale.\n1504.\nIl Consiglio degli Anziani viene formato da dei ragazzi non pi\u00f9 che venticinquenni su M7G-677.\n1565.\nNasce su Gaia Ohper che, quando incontrer\u00e0 l'SG-1, sar\u00e0 conosciuto per essere il pi\u00f9 vecchio dei Nox.\n1600.\nL'Antico asceso Orlin aiuta gli abitanti del pianeta Valona, consegnando loro la conoscenza per costruire un'arma per combattere i Goa'uld. Dopo aver sconfitto i Goa'uld, i Valoniani usano per\u00f2 la loro arma contro altri mondi, scatenando l'ira degli Antichi ascesi che distruggono la loro civilt\u00e0. In seguito puniscono Orlin obbligandolo a vivere in solitudine su Valona.\n1700.\nIl Goa'uld Apophis uccide il suo rivale Shak'ran e prende il controllo dei suoi domini.\nEpoca moderna.\n1795.\nNasce Saroosh, l'ospite del Tok'ra Selmak prima di Jacob Carter.\n1805.\nSu Arkhan, un essere sconosciuto, probabilmente Janus, giunge con la sua macchina del tempo, dopo aver viaggiato avanti e indietro nel tempo di almeno altri 200 anni. Su una colonna di pietra incide ci\u00f2 che ha scoperto sul futuro ma lo scrive in lingua Antica, in modo che i locali non possano leggere il suo messaggio.\n1854.\nNella galassia di Pegaso, i Wraith cominciano un ciclo di ibernazione.\n1864.\nBra'tac nasce sul pianeta Chulak.\n1895.\nI Tok'ra Jolinar, in Rosha, e Lantash, in Martouf, si accoppiano.\nNovecento.\n1906.\nUna spedizione archeologica tedesca a Giza, scopre il DHD; tuttavia, non compresero mai cosa fosse e a cosa servisse.\n1928.\nIl professor Langford, padre della dottoressa Cathrine Langford, guida una spedizione archeologica a Giza, scoprendo una larga pietra circolare che copriva un dispositivo circolare, lo Stargate, sotto di esso. La spedizione di Langford trova inoltre diversi piccoli artefatti, incluso un medaglione con inciso l'Occhio di Ra, che la port\u00f2 sempre come porta fortuna.\n1929.\nIl colonnello Cameron Mitchell viaggia indietro nel tempo per ripristinare la linea temporale.\n1931.\nLa spedizione guidata da Stewart trova una piccola piramide, diversi chilometri dall'odierna El Cairo. Gli uomini della spedizione trovarono diversi artefatti, inclusi dei vasi canopi di 10.000 anni prima, in cui furono rinchiusi Osiride e Iside. La nave che trasporta i manufatti negli Stati Uniti affonda al largo del New Jersey. Il vaso di Iside viene danneggiato, provocando la morte del Goa'uld, mentre quello di Osiride rimane intatto, preservando il simbionte. Quando i membri della spedizione aprirono la tomba, furono esposti a spore che causarono la morte entro pochi anni.\n1938.\nNasce Jacob Carter.\n1957.\nNasce il maggiore Charles Kawalsky.\n1958.\nNasce il colonnello Harry Maybourne.\n1960.\nNasce il comandante della \"Odyssey\" Paul Emerson.\n1961.\nNasce il maggiore Louis Ferretti.\n1965.\nL'8 luglio, nasce a New York, Daniel Jackson.\n1967.\nNasce Radek Zelenka.\n1971.\nIl dottor Nicholas Ballard scopre un teschio di cristallo in Belize che lo trasporta in un altro pianeta dove incontra alieni giganti.\n1972.\nNasce il tenente Laura Cadman.\n1974.\nNasce Carolyn Lam.\n1977.\nNasce Lindsey Novak.\n1979.\nNasce Hunter Riley.\nAvvio Programma Stargate.\nLa seguente \u00e8 la linea temporale dell'ambientazione di Stargate e dei suoi spin-off:\nScoperta della \"Destiny\".\n2009.\nLinea temporale alternativa.\nParte degli avvenimenti di .\n2010.\nAvvenimenti della seconda met\u00e0 della 2\u00aa stagione di Universe.\nLinea temporale alternativa.\nI Goa'uld sono sconfitti e la Terra \u00e8 membro della Confederazione degli Aschen che cercano di impossessarsi del pianeta, eliminando lentamente i terrestri con armi genetiche. L'ex SG-1 tenta di inviare nel passato un messaggio per impedire la futura alleanza con gli Aschen.\n2013.\nAl di l\u00e0 di disastri o imprevisti, l'equipaggio della \"Destiny\" dovrebbe risvegliarsi dal periodo di stasi.\n2015.\nSe non curata in tempo, il tenente Johansen comincia a mostrare i primi sintomi della sclerosi laterale amiotrofica.\n2032.\nLinea temporale alternativa.\nNasce Jade O'Neill, figlia di Jack O'Neill e Samantha Carter.\n2034.\nLinea temporale alternativa.\nIl non pi\u00f9 maggiore Evan Lorne \u00e8 il comandante del Comando Stargate.\n2089.\nL'SG-1 arriva nel futuro dopo che lo Stargate si \u00e8 attivato contemporaneamente ad un brillamento solare. Qui, Cassandra usando un braccialetto (con la stessa funzione di un DHD) rimanda la squadra indietro fino al 1999.\n2130.\nViene previsto che l'orbita del pianeta Edora passa molto vicino ad una fascia di asteroidi, provocando una pericolosa e potenzialmente mortale pioggia di meteoriti.\nCirca 50.000 d.C..\nLinea temporale alternativa.\nNel tentativo di tornare su Atlantide, il colonnello John Sheppard finisce 48.000 anni dopo la sua epoca, per colpa di un brillamento solare. Con l'aiuto di un ologramma di Rodney McKay, Sheppard riesce a tornare indietro.\nCollegamenti esterni.\nLa cronologia di Stargate su \"stargate.wiki\""}
{"id": "1357646", "revid": "93556", "url": "https://it.wikipedia.org/wiki?curid=1357646", "title": "Monovibrante alveolare laterale", "text": "La monovibrante alveolare laterale \u00e8 un tipo di suono consonantico, usato in alcune lingue parlate. Il simbolo che la rappresenta nell'Alfabeto fonetico internazionale \u00e8 [\u027a].\nCaratteristiche.\nSeguono le principali caratteristiche della monovibrante alveolare laterale:"}
{"id": "1357648", "revid": "125707809", "url": "https://it.wikipedia.org/wiki?curid=1357648", "title": "Durante Duranti", "text": "Biografia.\nFin da giovinetto visse a Roma alla corte di Alessandro Farnese, poi papa Paolo III, che lo predilesse e gli affid\u00f2 l'amministrazione dei suoi beni come prefetto di camera. Successivamente lo avvi\u00f2 alla carriera ecclesiastica e il 25 aprile 1518 gli procur\u00f2 il canonicato della cattedrale di Brescia. Il 27 luglio del 1518 col consenso di papa Leone X gli furono conferiti contemporaneamente gli ordini minori, il suddiaconato e il diaconato. A partire dal 26 novembre 1523 ricevette vari benefici fra cui la pensione di San Michele di Calino, San Bartolomeo di Reginoldo a Parma, la Pieve di San Siro di Cemmo ed altri.\nNel 1534 fu conclavista e cameriere segreto partecipante di Clemente VII. Successivamente Segretario e familiare di Paolo III che lo nomin\u00f2 castellano e governatore di Roma, protonotario apostolico, conte palatino e vescovo di Alghero dal 28 giugno del 1538.\nIl 24 settembre dello stesso anno fu nominato segretario apostolico per passare poi dal 18 febbraio 1541, su presentazione dell'imperatore Carlo V, a Cassano Ionico occupandone i benefici e gli uffici ancor prima di prendere possesso della nuova sede. Contemporaneamente raccolse gli spogli dei precedenti occupanti la sede cassanense.\nNel 1542 ebbe la nomina a segretario apostolico del numero dei partecipanti. Pur essendo titolare della Chiesa di Cassano, non risulta che l'abbia mai raggiunta, ricevendo invece il salvacondotto per recarsi a Brescia il 6 aprile del 1543, per poi ritornare a Roma.\nIl 9 ottobre 1544 viene nominato legato di Camerino e Spoleto e il 3 dicembre governatore di Narni nell'Umbria. Il 9 dicembre del 1544 riceve il cardinalato col titolo dei Santi XII Apostoli. Anche se non si rec\u00f2 mai nella diocesi di Cassano, mand\u00f2 alcuni paramenti sacri e fond\u00f2 e favor\u00ec a distanza diverse congregazioni laicali, ottenendone appoggi e indulgenze particolari presso la Curia Romana.\nIl 18 febbraio 1551 rinunci\u00f2 alla Chiesa di Cassano preferendo il trasferimento alla sede di Brescia. Conserv\u00f2 tuttavia il titolo di vescovo di Cassano con relativa pensione.\nAnche a Brescia raccolse benefici e nel 1554 si dedic\u00f2 alla pubblicazione dell\"'Ordo divinorum officiorum iuxta S.R.E. ritum\" e le \"Constitutiones et ordinationes Ecclesiae Brix... apud Ludovicum Britannicum anno MDLII\".\nLa sua visita pastorale della diocesi non and\u00f2 mai oltre la Cattedrale.\nDenunci\u00f2 l'espandersi dell'eresia con la presenza a Brescia di Pietro Paolo Vergerio nel 1556.\nOper\u00f2 con fermezza per la riforma dei monasteri subendo minacce e aggressioni. In particolare nel 1553 il capitano Giulio Naldi, il cavaliere Faustino Ferrazzi Avogadro e il conte Venceslao Martinengo lo aggredirono nella sua camera con insolenze e minacce per essersi opposto alle licenze che essi si prendevano con le monache.\nFortuna.\nLa sua fortuna fu molto maggiore dei suoi meriti. Pur essendo riconosciuto da molti come dotto nelle lettere e nella giurisprudenza, fu molto discusso nella sua veste di pastore e riformatore. Molti furono i benefici ecclesiastici ottenuti per i suoi parenti, tanto che prima di morire tent\u00f2 invano di assicurare la sua successione al nipote Alessandro, senza per\u00f2 ricevere l'assenso di Paolo IV.\n\u00c8 nota la feroce avversione per il Duranti da parte di Benvenuto Cellini, che ce lo dipinge come uno scaltro petulante cortigiano, avido di denaro e di onori, capace perfino di aver attentato alla sua vita. God\u00e9 invece il favore di tanti suoi concittadini, e alla sua morte il 24 dicembre del 1558 fu sepolto nel Duomo vecchio. I Musei di Brescia conservano ancora il suo sigillo.\nGenealogia episcopale.\nLa genealogia episcopale \u00e8:"}
{"id": "1357652", "revid": "384917", "url": "https://it.wikipedia.org/wiki?curid=1357652", "title": "Kaito Kid", "text": " \u00e8 un manga di G\u014dsh\u014d Aoyama, iniziato in Giappone nel 1987 e tuttora in corso, pubblicato su \"Weekly Sh\u014dnen Sunday\" e \"Sh\u014dnen Sunday Super\", riviste divulgate dalla Shogakukan. Dopo la pubblicazione dei primi tredici capitoli fra il 1987 ed il 1988, raccolti in due volumi \"tank\u014dbon\" nel 1988, il manga \u00e8 proseguito a cadenza irregolare, durante la produzione di \"Yaiba\" (1988-1993) e \"Detective Conan\" (1994-in corso): il terzo volume \u00e8 uscito nel 1994, il quarto volume \u00e8 uscito nel 2007, e il quinto e finora ultimo volume \u00e8 uscito nel 2017. In Italia i primi quattro volumi sono stati pubblicati da Star Comics dal 19 settembre al 19 dicembre 2007, mentre il quinto volume \u00e8 ancora inedito. Molti dei personaggi di \"Kaito Kid\" compaiono spesso anche in \"Detective Conan\", l'opera maggiore di Aoyama.\nDal 17 aprile 2010 al 29 dicembre 2012 sono stati trasmessi con periodicit\u00e0 irregolare dodici special animati prodotti da TMS Entertainment che adattano vari capitoli del manga: il primo special \u00e8 stato trasmesso da Animax come se fosse il primo episodio di una serie anime intitolata e con il titolo internazionale in inglese \"Kid the Phantom Thief\" (\"Kid il ladro fantasma\"); l'episodio \u00e8 stato tuttavia replicato su Yomiuri TV (YTV) e Nippon Television (NTV) come uno special di \"Detective Conan\", ed anche gli episodi successivi sono stati trasmessi da YTV e NTV nella fascia oraria dedicata normalmente all'anime di \"Detective Conan\" e con questo titolo, pur non influendo nella numerazione degli episodi di tale serie.\nDal manga \u00e8 stato tratto anche un anime realizzato da A-1 Pictures ed intitolato : l'anime conta 24 episodi, trasmessi dal 4 ottobre 2014 al 28 marzo 2015 sulle emittenti giapponesi Nippon Television e Yomiuri TV. In Italia, l'anime \u00e8 stato trasmesso, in lingua originale e sottotitoli in italiano, sul canale a pagamento Man-ga dal 30 ottobre 2014 al 9 aprile 2015.\nTrama.\nKaito Kuroba \u00e8 un ragazzo liceale che si diletta nei giochi di prestigio. Grazie al vecchio Konosuke Jii, il maggiordomo del suo defunto padre, Toichi Kuroba, scopre che il genitore era Kaito Kid, il ladro gentiluomo, e che non \u00e8 morto durante un gioco di prestigio, ma \u00e8 stato assassinato. In seguito, sempre con l'aiuto di Jii, Kaito prende il posto del padre nel ruolo di Kaito Kid, nella speranza di attirare l'organizzazione che ha ucciso il padre. Durante i furti viene contrastato dall'ispettore Ginzo Nakamori, padre di Aoko, sua compagna di classe, all'oscuro del fatto che quest'ultimo sia Kaito Kid. I due sono innamorati l'uno dell'altra, ma senza il coraggio di dichiararselo, e litigano continuamente. Oltre a Nakamori, a dargli la caccia \u00e8 per lo pi\u00f9 il ragazzo detective Saguru Hakuba, ma anche Shinichi Kudo. Un altro nemico di Kaito \u00e8 Akako Koizumi, una vera strega sua compagna di classe innamorata di lui, che cerca in ogni modo, anche con la magia e la forza, di conquistarlo.\nDurante un furto la sera del compleanno di Aoko, Kaito entra in contatto con Snake, un membro dell'organizzazione che ha ucciso suo padre, scoprendo che era stato ucciso da Snake in persona mentre cercava di rubare una pietra ambita anche dall'organizzazione. Quest'ultima, il vero nemico mortale di Kaito Kid, ricerca Pandora, la \"pietra della vita\", che pu\u00f2 donare l'immortalit\u00e0: innalzandola davanti alla cometa Volley, che passa vicino alla Terra ogni diecimila anni, si verseranno lacrime e bevendole si avr\u00e0 la vita eterna. Questa pietra si riconosce perch\u00e9 brilla di una luce rossa se esposta alla luce della luna. Da qui la trama si concentra sulla ricerca di Pandora: Kaito ruba ogni pietra preziosa che sia oggetto di storie insolite e si trovi in luoghi incredibilmente ben difesi, per controllare se si tratta di essa ed evitare cos\u00ec che finisca nelle mani dell'organizzazione. Dopo averle rubate, le restituisce.\nCapitoli.\nNote:\nAnime.\nCapitoli del manga animati in \"Detective Conan\".\nDal capitolo \"Capitolo speciale: Yaiba contro Kaito\", il quinto del terzo volume, \u00e8 stato tratto il primo OAV di \"Detective Conan\", ma la trama \u00e8 stata modificata per aggiungere i personaggi di \"Detective Conan\" e la storia si rivela essere un sogno di Conan Edogawa. L'OAV 1, intitolato , \u00e8 stato pubblicato in DVD allegato al numero 46 del 2000 della rivista Weekly Sh\u014dnen Sunday, e la sua sigla finale \u00e8 dei Garnet Crow. L'OAV \u00e8 stato pubblicato nuovamente il 18 novembre 2011 nel terzo volume della ristampa \"Treasured Edition\" del manga \"Kaito Kid\".\nI due capitoli intitolati \"Black Star\", il terzo e il quarto del quarto volume, in cui compaiono Shinichi Kudo e Juzo Megure, sono stati trasposti in animazione nella prima parte di uno speciale di due ore dell'anime di \"Detective Conan\", intitolato , che \u00e8 l'episodio 219 della numerazione originale ed \u00e8 stato trasmesso in Giappone l'8 gennaio 2001 da YTV e NTV. In Italia corrisponde agli episodi dal 235 al 238, in quanto \u00e8 stato diviso in quattro parti intitolate rispettivamente \"La leggenda di Furto Kid - prima parte\", \"La leggenda di Furto Kid - seconda parte\", \"La leggenda di Furto Kid - terza parte\" e \"La leggenda di Furto Kid - quarta parte\": le quattro parti sono state trasmesse rispettivamente il 2, 3, 4 e 7 febbraio 2005 su Italia 1. La prima parte italiana e i primi quattro minuti circa della seconda parte italiana sono tratte dai capitoli \"Black Star\" (da cui la seconda parte del titolo originale, \"Shinichi Kudo contro Kaito Kid\"), mentre il resto dello special \u00e8 tratto dal caso in cui compare Kaito Kid contenuto nel volume 30 di \"Detective Conan\", file da 4 a 7 (da cui la prima parte del titolo originale, \"Riunione di detective\"). Nella versione italiana di questo episodio, cos\u00ec come nel , il personaggio di Kaito Kid \u00e8 chiamato \"Furto Kid\"; in questo episodio inoltre il suo cognome \u00e8 stato erroneamente traslitterato \"Kurobane\", il nome viene pronunciato \"Ka\u00ecto\" ed i nomi di Aoko e Akako sono stati cambiati rispettivamente in Seiko e Beniko, mentre il nome di Keiko non viene pronunciato. Considerato che l'OAV 1 si rivela essere un sogno, l'episodio di 219 \u00e8 l'unico di \"Detective Conan\" in cui \u00e8 presente vera magia: Akako comunica a Kaito una profezia del suo padrone Lucifero secondo cui la notte del suo prossimo furto Kid avrebbe trovato un rivale alla sua altezza, e la notte in questione Akako comunica al suo servitore di aver individuato su un elicottero l'aura del rivale di Kaito, ossia Shinichi. Nel manga \u00e8 presente anche una scena in cui Akako cerca di usare i suoi poteri per evitare che Kaito venga catturato ma viene bloccata dal suo domestico in quanto non pu\u00f2 usare i suoi poteri in pubblico; la scena in questione non \u00e8 presente nella versione originale dell'episodio. La porzione iniziale dell'episodio 219, quella tratta dal manga \"Kaito Kid\", \u00e8 stata pubblicata il 16 dicembre 2011 nel terzo volume della ristampa \"Treasured Edition\" del manga \"Kaito Kid\"; per questa versione \u00e8 stata animata e aggiunta la scena mancante. Dai due capitoli \"Black Star\" \u00e8 stato tratto anche il sesto episodio di \"Magic Kaito 1412\".\nDal capitolo \"Crystal Mother\", il primo del quarto volume, \u00e8 stato tratto il quarto OAV di \"Detective Conan\", ma la trama \u00e8 stata modificata per aggiungere i personaggi di \"Detective Conan\" e per eliminare i riferimenti alla pietra Pandora e al capo dell'organizzazione di Kaito Kid; \u00e8 stato inoltre aggiunto il personaggio di Rose, un'assistente di Snake che fa qui la sua prima e unica apparizione. Nel capitolo originale Snake non viene chiamato per nome, mentre nell'OAV \u00e8 chiamato con il nome Jackal, pronunciato da Conan che riconosce l'uomo come un ladro di gioielli ricercato internazionalmente; nel manga \"Kaito Kid\" Snake non viene mai chiamato Jackal, e non \u00e8 noto se sia ricercato oppure no. L'OAV 4, intitolato , \u00e8 stato pubblicato allegato al numero 14 del 2004 della rivista, e la sua sigla finale \u00e8 degli U-ka saegusa IN db. Da \"Crystal Mother\" \u00e8 stato tratto anche l'undicesimo special, in modo pi\u00f9 fedele all'originale ma non perfettamente, dato che \u00e8 stato incluso il personaggio di Spider; il capitolo \u00e8 stato poi adattato una terza volta nel quattordicesimo episodio di \"Magic Kaito 1412\".\nSpecial.\nIl primo episodio animato di Kaito Kid non collegato a \"Detective Conan\" \u00e8 uno special televisivo di 23 minuti prodotto da TMS Entertainment e trasmesso da Animax il 17 aprile 2010 alle 8:30, lo stesso giorno dell'uscita nei cinema giapponesi del quattordicesimo film di \"Detective Conan\", \"Meitantei Conan - Tenk\u016b no lost ship\", in cui compare Kaito Kid. L'episodio \u00e8 tratto dal primo capitolo del manga e, per come \u00e8 strutturato, poteva essere il primo episodio di una serie: infatti all'inizio compare il titolo insieme al titolo internazionale in inglese \"KID THE PHANTOM THIEF\" (\"Kid il ladro fantasma\") e prima della sigla finale (strumentale) compare \"episodio 1\" con il titolo dell'episodio: . L'episodio \u00e8 stato ritrasmesso da Animax il 18 aprile 2010 alle 22:30 e il 25 aprile 2010 alle 12:30, mentre Yomiuri TV e Nippon Television lo hanno trasmesso il 24 aprile 2010 alle 18:00 come uno speciale di \"Detective Conan\" con il titolo ; contrariamente ai normali special di \"Detective Conan\", questo special non influisce sulla numerazione degli episodi. La versione trasmessa da Yomiuri TV e Nippon Television non \u00e8 per\u00f2 integrale in quanto sono state tagliate le scene finali per un totale di poco pi\u00f9 di un minuto. Al termine della versione rimasterizzata dell'episodio 396 di \"Detective Conan\", trasmessa il 17 aprile 2010, \u00e8 presente un \"Next Conan's Hint\" (\"Prossimo indizio di Conan\") che fa riferimento allo special, ma non un'anticipazione, in quanto \u00e8 stato trasmesso un trailer di \"Meitantei Conan - Tenk\u016b no lost ship\"; lo special a sua volta contiene un \"Next Conan's Hint\" che fa riferimento all'episodio 571 di \"Detective Conan\", trasmesso il 1\u00ba maggio 2010, e anche in questo caso viene trasmesso il trailer di \"Meitantei Conan - Tenk\u016b no lost ship\" invece di un'anticipazione relativa a tale episodio.\nDal 6 agosto 2011 al 29 dicembre 2012 sono stati trasmessi a cadenza irregolare altri undici episodi di \"Magic Kaito\" prodotti da TMS Entertainment, sempre su Yomiuri TV e Nippon Television e nello spazio dedicato normalmente a \"Detective Conan\" (il sabato alle 18:00). Anche questi special non influiscono sulla numerazione degli episodi di \"Detective Conan\", ma sono comunque considerati dei veri e propri special di tale serie, dato che hanno un'introduzione simile, le stesse sigle (incluse le immagini e il logo di \"Detective Conan\"), una schermata del titolo simile, gli stessi eyecatch e dopo la sigla finale le anticipazioni: esse, se la settimana dopo viene trasmesso un normale episodio di \"Detective Conan\", sono proprio quelle di questo episodio. Le anticipazioni dell'episodio di \"Magic Kaito\" possono trovarsi anche nell'episodio di \"Detective Conan\" trasmesso la settimana precedente e sono seguite dalla \"Next Kid's Magic\" (\"Prossima magia di Kid\") al posto del \"Next Conan's Hint\"; l'unica eccezione \u00e8 l'indizio contenuto nell'episodio 626 di \"Detective Conan\" (in riferimento al secondo episodio di \"Magic Kaito\") che come per l'indizio contenuto nella versione di YTV/NTV del primo episodio viene chiamato \"Next Conan's Hint\" e non \"Next Kid's Magic\", mentre questa espressione viene utilizzata per la prima volta al termine del secondo episodio di \"Magic Kaito\" in riferimento al terzo episodio. Sono diverse da quelle di \"Detective Conan\" l'introduzione da parte della voce fuori campo all'inizio della sigla e la musica di sottofondo durante la schermata del titolo. Nei video delle sigle iniziali degli episodi trasmessi ad agosto 2011 e ad agosto 2012 compare la dicitura , mentre nei video delle sigle iniziali degli episodi trasmessi a dicembre 2012 compare la dicitura .\nBench\u00e9 gli episodi siano tutti tratti dal manga, alcuni presentano delle differenze, per esempio la presenza del personaggio di Spider, che compare solo nell'anime dal settimo special; in alcuni casi un episodio adatta elementi di due diversi capitoli del manga, a volte non consecutivi. Il nome della madre di Kaito, Chikage, viene rivelato per la prima volta nei titoli di coda del primo special, e solo in seguito viene utilizzato nel manga, a partire dal secondo capitolo del quinto volume; sempre nel primo special viene introdotta l'idea secondo cui la madre di Kaito non viva con il figlio ma sia costantemente all'estero, idea anch'essa utilizzata nel manga a partire dallo stesso capitolo. Nel primo special Chikage si trova a Las Vegas e comunica a Kaito di aver incontrato un'amica di Toichi: non viene detto il suo nome ma potrebbe essere Yukiko Fujimine, madre di Shinichi Kudo/Conan Edogawa, il protagonista di \"Detective Conan\", dato che in quest'ultimo manga si afferma che Yukiko vive negli Stati Uniti, \u00e8 stata allieva e amica di Toichi, ed \u00e8 molto ammirata da Chikage; tale scena non \u00e8 presente nel primo capitolo del manga, in quanto la madre di Kaito si trova a casa e non a Las Vegas. Inoltre in tutti gli special ad eccezione del primo Conan compare in brevi camei muti, e in alcuni special compaiono insieme a lui anche Ai Haibara, Ayumi Yoshida, Genta Kojima e Mitsuhiko Tsuburaya; nessuno dei questi personaggi compare nei capitoli del manga da cui sono tratti i vari special, e in alcuni casi queste apparizioni contraddicono la cronologia ufficiale delle due serie, dato che secondo il manga le storie dei primi special sono ambientate quando Conan e Ai erano ancora Shinichi Kudo e Shiho Miyano. Nel secondo special Kaito e Aoko assistono a un film di Kamen Yaiba, franchise immaginario spesso citato all'interno di \"Detective Conan\", mentre nel corrispettivo capitolo del manga il film a cui assistono \u00e8 Capitan E.T., parodia di \"E.T. l'extra-terrestre\" (1982) e \"Captain EO\" (1986). Nel sesto special si svolge una gara di sci in costume tra studenti, e uno dei costumi \u00e8 quello di Kamen Yaiba: tale particolare non \u00e8 presente nel capitolo originale del manga. Nel decimo special inoltre si legge sul cellulare di Hakuba un articolo in francese che riporta la notizia di un'organizzazione nera scoperta da un bambino il giorno precedente, alludendo ad un possibile finale di \"Detective Conan\": anche questa informazione contraddice la cronologia del manga, in quanto la storia da cui \u00e8 tratto il decimo special \u00e8 precedente ai primi due capitoli del quinto volume di \"Kaito Kid\" che fungono da prequel ad un caso del volume 70 di \"Detective Conan\".\nSigle.\nLe sigle sono le stesse usate nel periodo per \"Detective Conan\", con le stesse immagini. La sigla di chiusura \"Pilgrim\" dei B'z \u00e8 stata usata solo quattro volte, ossia per il secondo e il terzo episodio di \"Magic Kaito\" e per gli episodi 627 e 628 di \"Detective Conan\" trasmessi nelle due settimane successive.\nDVD giapponesi.\nDal 26 ottobre 2012 al 25 gennaio 2013 sono usciti in Giappone quattro DVD che contengono i dodici episodi. Per gli episodi dal quarto al dodicesimo si tratta della prima edizione home video, mentre il primo episodio era gi\u00e0 stato pubblicato nel primo DVD della \"Treasured Edition\" del manga (5 agosto 2011) e il secondo e il terzo episodio erano gi\u00e0 stati pubblicati nel secondo DVD della \"Treasured Edition\" (15 settembre 2011).\nBlu-ray giapponesi.\nIl 26 settembre 2014 \u00e8 uscito in Giappone un Blu-ray che contiene i dodici episodi: si tratta di un Blu-ray ad edizione limitata per un totale di 1412 copie, in omaggio al numero 1412 che rappresenta un nome alternativo del personaggio di Kaito Kid. Anche il prezzo \u00e8 un riferimento a tale numero, dato che il Blu-ray costa 14.120 yen.\nIl 17 ottobre 2014 il Blu-ray ha avuto una riedizione a un prezzo scontato, 11.412 yen, anch'esso contenente il numero 1412.\n\"Magic Kaito 1412\".\nNel 2014 viene infine prodotta una serie animata per la televisione basata sul manga dal titolo ed \u00e8 prodotta da A-1 Pictures composta da 24 episodi, trasmessi dal 4 ottobre 2014 al 28 marzo 2015. La serie \u00e8 stata trasmessa contemporaneamente da Yomiuri TV e Nippon Television il sabato alle 17:30, mezz'ora prima di \"Detective Conan\" che viene trasmesso alle 18:00 lo stesso giorno e sugli stessi canali. Raramente \u00e8 accaduto che gli adattamenti animati di due opere di uno stesso autore vengono trasmessi in fasce orarie consecutive.\nIn Italia, l'anime \u00e8 stato trasmesso, in lingua originale e sottotitoli in italiano, sul canale a pagamento Man-Ga dal 30 ottobre 2014 al 9 aprile 2015 e gli episodi sono stati trasmessi il gioved\u00ec alle 22:45. Nella versione italiana dell'anime il nome dell'alter ego del protagonista \u00e8 scritto Kaitou Kid. La versione doppiata \u00e8 stata visibile sul sito streaming a pagamento Play Yamato da dicembre 2015 ed in seguito i primi 12 episodi doppiati sono stati visibili sul sito streaming a pagamento TIMvision da gennaio 2017. I primi due episodi doppiati sono andati in onda a novembre 2016 su Sky Generation. Dal 3 settembre al 3 ottobre 2019 i primi 12 episodi doppiati sono stati visibili gratuitamente sul sito di Paramount Network. L'11 agosto 2021 viene annunciato che il doppiaggio della serie verr\u00e0 completato.\nDoppiaggio.\nQui di seguito i nomi dei doppiatori giapponesi e italiani che hanno prestato la voce ai personaggi. La versione italiana, proprio come quella originale, mantiene la continuit\u00e0 delle voci dei personaggi principali di \"Detective Conan\" qui presenti in episodi crossover. Per i personaggi di \"Kaito Kid\" apparsi negli episodi di \"Detective Conan\" invece, sono state mantenute dove possibile solo alcune voci; Kaito Kid qui ha la voce di Davide Garbolino (e non di Paolo Sesana come nella serie di Conan), proprio come Shinichi Kudo coerentemente con la versione originale dove entrambi hanno la voce di Kappei Yamaguchi (Sesana \u00e8 comunque presente nel cast come voce di Jirokichi Suzuki al quale prestava la voce anche in \"Detective Conan\"). Anche i personaggi di Aoko, Jii, Akako, Keiko e Toichi Kuroba presentano voci differenti rispetto a quelle di Detective Conan. L'11 agosto 2021 Yamato Video ha annunciato l'arrivo delle puntate inedite.\nSigle.\nLa seconda sigla di chiusura include dei flashback opportunamente rianimati tratti da alcuni film di \"Detective Conan\" in cui compare Kaito Kid: si tratta di ' (2004), ' (2006) e \"Meitantei Conan - Tenk\u016b no lost ship\" (2010).\nHome video.\nIl 25 marzo e il 24 giugno 2015 sono usciti in Giappone due Blu-ray che contengono l'intera serie animata.\nCollegamenti con \"Yaiba e Detective Conan\".\n\"Kaito Kid\" \u00e8 collegato sia con \"Detective Conan\" che con \"Yaiba\", altro manga di G\u014dsh\u014d Aoyama:"}
{"id": "1357653", "revid": "126257", "url": "https://it.wikipedia.org/wiki?curid=1357653", "title": "Ponte (Croazia)", "text": "Ponte o Ponte di Veglia (in croato \"Punat\") \u00e8 un comune croato di 1.953 abitanti che si trova nella parte sud-occidentale dell'isola di Veglia nella regione litoraneo-montana.\nGeografia fisica.\nPonte di Veglia dista circa 35\u00a0km dal ponte che collega l'isola con la terraferma e si trova sulle rive orientali di un'ampia e protetta insenatura chiamata Val Cassione (\"Puntarska draga\"). \nNel territorio vi sono diverse spiagge, alcune nelle immediate vicinanze delle localit\u00e0, altre raggiungibili soltanto in barca. Uscendo dalla baia, dalla periferia del centro abitato e in tutto lo specchio d'acqua tra Ponte e Bescavecchia ci sono spiaggette di ghiaia calette rocciose ed un mare limpido e cristallino.\nAll'interno della piccola baia si trova l'isoletta di Cassione (\"Ko\u0161ljun\"), molto boscosa, che ha un'estensione di circa 64 ettari e con un piccolo posto d'ormeggio. L'isoletta viene chiamata dai locali \"Mostir\" (corruzione dalla parola Monasterum) e la distanza dell'ormeggio di Cassione da Marina di Ponte \u00e8 di circa 800 metri, mentre la distanza nel punto pi\u00f9 vicino tra l'isolotto e l'isola di Veglia \u00e8 di 190 metri.\nLa cittadina di Ponte \u00e8 esposta dall'entroterra alla bora e dalla direzione del mare al libeccio ed \u00e8 circondata da oliveti, con cui viene prodotto dell'olio d'oliva noto per la sua qualit\u00e0 ed \u00e8 ancora conservato un mulino per olive del XVII secolo.\nStoria.\nLa citt\u00e0 appare per la prima volta in documenti scritti 1377, ma non si conosce il periodo della fondazione.\nMonumenti e luoghi d'interesse.\nIl centro storico \u00e8 caratterizzato da viuzze strette, dette calli sulle quali si affacciano delle piccole case in pietra.\nNella citt\u00e0 vi sono il convento delle Carmelitane, le chiesa della Santissima Trinit\u00e0, di San Pietro, di Sant'Andrea, di San Giorgio e le cappelle di San Nicola e di San Rocco. Molto caratteristica \u00e8 una localit\u00e0 chiamata Tre Croci per la presenza di tre croci che si trova lungo un percorso pedonale dove nel periodo pasquale viene svolta una Via Crucis.\nMolto caratteristica \u00e8 a Bescavecchia la chiesa di San Gerolamo che si trova su una caletta. Nella localit\u00e0 ci sono monumenti e testimonianze di notevole importanza storica e culturale.\nSull'isola di Cassione sorge un convento francescano. Oltre al monastero ci sono due chiesette: la chiesa dell'Annunciazione di Maria e la cappella di San Bernardino. Il monastero ospita una biblioteca, un museo etnografico ed una mostra permanente di arte sacra.\nSociet\u00e0.\nEtnie e minoranze straniere.\nA Ponte esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Ponte \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nNel censimento del 2001, la municipalit\u00e0 contava 1.876 abitanti, dei quali il 91,04% della popolazione di madrelingua croata, di cui 1784 nel centro principale. Il successivo censimento del 2011, conferma la larghissima maggioranza croata, il 93,16%. Altri gruppi linguistici minoritari sono i bosniaci, gli albanesi, i serbi e gli sloveni. \u00c8 presente inoltre una piccolissima minoranza italiana, lo 0,20 della popolazione che fa riferimento alla \"Comunit\u00e0 degli Italiani di Veglia\" con sede nella citt\u00e0 di Veglia.\nGeografia antropica.\nLocalit\u00e0.\nIl comune di Ponte o Ponte di Veglia \u00e8 costituito da 5 insediamenti (\"naselja\"), di seguito elencati. Tra parentesi il nome in lingua italiana, a volte desueto.\nEconomia.\nTurismo.\nBescavecchia, distante 9 km da Ponte, \u00e8 conosciuta per le sue spiagge che ne fanno una meta turistica.\nIl turismo nella localit\u00e0 ricevette un impulso sin dal XIX secolo, quando a villeggiare a Ponte si recavano dei reali come Carlotta del Belgio, vedova di Ferdinando Massimiliano d'Asburgo e re Carlo I di Romania.\nInfrastrutture e trasporti.\nAll'interno della baia c'\u00e8 Marina di Ponte con un piccolo porto ed un cantiere navale, fondato nel 1922, dove vengono eseguiti tutti i lavori relativi alla manutenzione e alla costruzione di diversi tipi di imbarcazioni. Marina di Ponte \u00e8 il maggior centro croato di turismo nautico. Il porto turistico di Ponte dispone di 750 posti di ormeggio sulla riva e ulteriori 300 posti sulla spiaggia."}
{"id": "1357654", "revid": "1310927", "url": "https://it.wikipedia.org/wiki?curid=1357654", "title": "Eric Djemba-Djemba", "text": "Carriera.\nClub.\nDjemba-Djemba sale alla ribalta con il FC Nantes, in Francia. Le sue prestazioni nel club francese gli procurano un trasferimento nel Manchester United di Sir Alex Ferguson nell'estate del 2003.\nDjemba-Djemba fu ceduto all' nel gennaio 2005 durante il mercato di riparazione, per una cifra di \u00a31.500.000. Tuttavia fu chiuso da Gavin McCann e Steven Davis, considerati titolari nel centrocampo dell'Aston Villa. Dopo aver giocato undici partite, il nuovo allenatore dell'Aston Villa, Martin O'Neill, mand\u00f2 Djemba-Djemba in prestito al Burnley. Gioc\u00f2 la sua prima partita con il Burnley il 13 gennaio 2007 contro il , giocando tutti i 90 minuti.\nNel luglio 2007, Eric torn\u00f2 a giocare al Villa Park non fu convocato per la tourn\u00e9e Nord Americana, il 2 agosto 2007, il contratto di Djemba-Djemba con l'Aston Villa termin\u00f2. And\u00f2 quindi a giocare in Qatar, ma, dopo una stagione, torn\u00f2 in Europa per giocare con l'Odense.\nNazionale.\nDjemba-Djemba fu membro della nazionale camerunese che vinse la Coppa d'Africa 2002 e partecip\u00f2 alla Confederations Cup nel 2003. Gioc\u00f2 anche ai Mondiali 2002.\nStatistiche.\nPresenze e reti nei club.\n\"Statistiche aggiornate al 16 dicembre 2014.\""}
{"id": "1357660", "revid": "322321", "url": "https://it.wikipedia.org/wiki?curid=1357660", "title": "Vincenzo Zarri", "text": "Biografia.\nNasce a Bologna, citt\u00e0 capoluogo di provincia e sede arcivescovile, il 23 ottobre 1929, da Raffaele e Rosa Trebbi.\nFormazione e ministero sacerdotale.\nNel 1940 entra nel seminario arcivescovile di Bologna, vi compie gli studi ecclesiastici, completati poi con il corso teologico presso il pontificio seminario regionale.\nIl 25 luglio 1952 \u00e8 ordinato presbitero, nella basilica di San Giacomo Maggiore a Bologna, dall'arcivescovo Giacomo Lercaro (poi cardinale).\nDopo l'ordinazione \u00e8 insegnante e prefetto di disciplina nel seminario arcivescovile, di cui nel 1955 \u00e8 nominato vice-rettore.\nNel 1960 gli viene affidato anche l'incarico di rettore dell'istituto per le vocazioni adulte. Dall'11 febbraio 1961 \u00e8 anche canonico della basilica di San Petronio.\nDurante l'anno scolastico 1962-1963 \u00e8 direttore spirituale dei teologi del pontificio seminario regionale di Bologna. Il 23 settembre 1963 \u00e8 nominato rettore del seminario arcivescovile di Bologna.\nIl 29 gennaio 1964 diventa canonico della cattedrale di san Pietro e dal 26 novembre 1970 \u00e8 canonico-parroco della stessa cattedrale.\nDal 1968 al 1976 fa parte del consiglio presbiterale diocesano.\nDal 1970 al 1976 ricopre pure l'incarico di vicario urbano di Bologna centro.\nMinistero episcopale.\nIl 24 maggio 1976 papa Paolo VI lo nomina vescovo ausiliare di Bologna e vescovo titolare di Luni; riceve l'ordinazione episcopale il 29 giugno seguente, nella cattedrale di Bologna, dal cardinale Antonio Poma, coconsacranti i vescovi Marco C\u00e9 (poi patriarca e cardinale) e Benito Cocchi (poi arcivescovo).\nIl 6 giugno 1976 \u00e8 nominato vicario generale dell'arcidiocesi di Bologna; il 30 aprile 1983 viene confermato dal nuovo arcivescovo Enrico Manfredini e, dopo l'improvvisa morte dello stesso, \u00e8 eletto amministratore diocesano dell'arcidiocesi. Il 2 giugno 1984 viene riconfermato nell'incarico di vicario generale dal nuovo arcivescovo Giacomo Biffi (poi cardinale).\nIl 9 aprile 1988 papa Giovanni Paolo II lo nomina vescovo di Forl\u00ec-Bertinoro; succede a Giovanni Proni, dimessosi per raggiunti limiti di et\u00e0. Prende possesso della diocesi il 29 maggio successivo.\nIl 23 ottobre 2004 compie settantacinque anni di et\u00e0 e in base al diritto canonico rassegna al pontefice le dimissioni, che vengono accettate da papa Benedetto XVI il 12 novembre 2005; gli succede Lino Pizzi. Rimane amministratore apostolico fino al 29 gennaio 2006, giorno di ingresso del nuovo vescovo.\nGenealogia episcopale.\nLa genealogia episcopale \u00e8:"}
{"id": "1357663", "revid": "62244", "url": "https://it.wikipedia.org/wiki?curid=1357663", "title": "Jordy", "text": "Biografia.\nHa debuttato a 4 anni nel mondo della musica, nel 1992, pubblicando il singolo dance \"Dur dur d'\u00eatre b\u00e9b\u00e9\", che ha riscosso un clamoroso successo internazionale, raggiungendo la prima posizione della classifica francese e l'undicesima di quella europea.\n\u00c8 riuscito a entrare cos\u00ec presto nel mondo della musica grazie a suo padre, Claude Lemoine, un produttore discografico (e negli anni settanta produttore dei Rockets). Il suo successo, per\u00f2, ha riscosso anche molte critiche da parte di parecchi psicologi e da chiunque pensasse che fosse nocivo, per un bambino cos\u00ec piccolo, raggiungere una grande fama.\nNel 1993, Jordy ha firmato la colonna sonora del film \"Senti chi parla adesso\" con il singolo \"It's Christmas - C'Est Noel\", che gli avrebbe portato ancora pi\u00f9 notoriet\u00e0.\nIn seguito a questi avvenimenti, i genitori di Jordy hanno aperto un luna park per bambini chiamato \"La Ferme de Jordy\" (\"la fattoria di Jordy\"), rivelatosi per\u00f2 una delusione dal punto di vista economico e chiuso per questo nel 1996, dopo il loro divorzio. Per alcuni anni Jordy ha condotto una vita come quella dei suoi coetanei, senza incisioni.\nNel 2005 \u00e8 tornato sulle scene partecipando alla seconda edizione del reality show La fattoria, che ha vinto: Jordy ha devoluto poi i proventi a France Parkinson. La riacquistata celebrit\u00e0 gli ha permesso di incidere un nuovo singolo, \"Je t'apprendrai\", pubblicato il 28 febbraio 2006.\nNello stesso anno ha fatto uscire l'autobiografia \"Je ne suis plus un b\u00e9b\u00e9\" (edizioni Scali), dove ha rivelato di non aver usufruito dei beni economici dei successi discografici giovanili, poich\u00e9 erano stati dissipati in parte dal padre Claude.\nDal 2008 fa parte del gruppo musicale rock Jordy and The Dixies, con i quali ha pubblicato un album.\nIl 9 ottobre 2017 \u00e8 diventato padre di un bambino di nome Milo."}
{"id": "1357665", "revid": "1776051", "url": "https://it.wikipedia.org/wiki?curid=1357665", "title": "Angels (Within Temptation)", "text": "Angels \u00e8 il terzo singolo dei Within Temptation estratto dall'album \"The Silent Force\". Il singolo ha riscosso un notevole successo raggiungendo l'undicesima posizione nelle classifiche olandesi e la nona in quelle finlandesi.\nIl Video.\nIl video \u00e8 ambientato in un deserto spagnolo. La storia che viene raccontata \u00e8 quella di un gruppo di angeli vigilanti, la cui missione \u00e8 eliminare il male. Sharon de Adel \u00e8 una donna che, apparentemente, viene abbandonata sul ciglio della strada in mezzo al nulla. Questa accetta un passaggio da parte di un sacerdote, che la porta nella propria casa. Il sacerdote \u00e8 in realt\u00e0 un serial killer demoniaco, che avvicina le sue vittime travestendoti da persone che ispirano fiducia, come un medico, un poliziotto, un clown ed un giudice. Non appena Sharon si trova davanti ad una bacheca piena di ritagli di giornale in casa del killer, riguardanti le sue vittime precedenti, l'uomo l'addormenta con il cloroformio. Porta quindi la donna, legata, nel deserto, dove ha intenzione di seppellirla viva. Comunque, Sharon immediatamente si sveglia quando gli altri angeli (i membri del gruppo) si avvicinano, rivelando l'identit\u00e0 angelica della stessa Sharon, abbandonata per strada come esca per l'assassino, nel frattempo costretto ad affrontare le anime delle sue vittime, che lo distruggono. In seguito i vigilanti si dirigono verso il loro prossimo obiettivo.\nTracce.\nDVD Side:"}
{"id": "1357666", "revid": "767487", "url": "https://it.wikipedia.org/wiki?curid=1357666", "title": "Helen Slater", "text": "Biografia.\nLa madre di Helen Slater, Alice Joan Citrin, era avvocato e attivista nei movimenti pacifisti americani, mentre suo padre, Gerald Schlacter, era un produttore esecutivo cinematografico. I suoi genitori, entrambi di origini ebraiche, divorziarono nel 1974.\nHelen si \u00e8 diplomata in recitazione nel 1982 alla High School of Performing Arts e ha sposato nel 1990 l'editore Robert Watzke, dal quale ha avuto nel 1995 una bambina di nome Hannah Nika.\nLa sua carriera cinematografica \u00e8 stata in parte accompagnata dalla falsa convinzione nel pubblico che essa fosse la sorella dell'attore Christian Slater, con il quale non ha invece alcun grado di parentela. L'equivoco \u00e8 dovuto forse anche al fatto che nella pellicola \"La leggenda di Billie Jean\" i due attori interpretavano appunto il ruolo di due fratelli.\nIl suo ruolo pi\u00f9 importante \u00e8 stato, nel 1984, quello di Kara, la protagonista del lungometraggio \"Supergirl - La ragazza d'acciaio\", con Faye Dunaway nel ruolo della protagonista.\nNel 1987 ha recitato accanto a Michael J. Fox in \"Il segreto del mio successo\".\nNel 2015 ha interpretato il ruolo di Eliza Danvers, madre adottiva di Kara Zor-El / Supergirl nella serie televisiva Supergirl, al fianco dell'attore Dean Cain (Jeremiah Danvers), gi\u00e0 Clark Kent / Superman nella serie Lois &amp; Clark del 1993."}
{"id": "1357667", "revid": "1543377", "url": "https://it.wikipedia.org/wiki?curid=1357667", "title": "Verbenico", "text": "Verb\u00e8nico (in croato \"Vrbnik\"; in tedesco \"V\u00f6rbnick\") \u00e8 un comune di 1.270 abitanti dell'isola di Veglia nella regione litoraneo-montana in Croazia.\nSociet\u00e0.\nEvoluzione demografica.\nA Verbenico esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Verbenico \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nGeografia antropica.\nLocalit\u00e0.\nIl comune di Verbenico \u00e8 diviso in 4 insediamenti (\"naselja\"), di seguito elencati. Tra parentesi il nome in lingua italiana, spesso desueto."}
{"id": "1357668", "revid": "1983214", "url": "https://it.wikipedia.org/wiki?curid=1357668", "title": "Gurahon\u021b", "text": "Gurahon\u021b \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 10 villaggi: Bon\u021be\u0219ti, Dulcele, Feni\u0219, Gurahon\u021b, Hon\u021bi\u0219or, Iosa\u0219, Muste\u0219ti, Pescari, Valea Mare, Zimbru.\nDi particolare interesse la presenza di due riserve botaniche: una nel villaggio di Zimbru, denominata \"Dosul Laurului\", \u00e8 l'unica localit\u00e0 in Romania dove cresce spontaneamente l'agrifoglio (Ilex aquifolium); l'altra, denominata \"Baltele Gurahon\u021b\", si trova nel territorio del capoluogo."}
{"id": "1357669", "revid": "287204", "url": "https://it.wikipedia.org/wiki?curid=1357669", "title": "Gurahont", "text": ""}
{"id": "1357671", "revid": "709565", "url": "https://it.wikipedia.org/wiki?curid=1357671", "title": "Clan (fumetto)", "text": "Clan \u00e8 una striscia a fumetti creata da Leo Ortolani incentrata sulle vicende autobiografiche dell'autore e dei suoi amici.\nStoria editoriale.\nNata nel 1991 sulle pagine della rivista Totem ha continuato la pubblicazione fino al 1\u00ba agosto 1994 per poi interrompersi. \u00c8 stata poi ristampata sulle pagine di Rat-Man Collection a partire dal n. 52 del gennaio 2006 fino al n. 71 ridisegnata dallo stesso autore. La serie \u00e8 stata vicina a diventare la striscia quotidiana della Gazzetta di Parma ma poi a Ortolani venne chiesta della satira di costume e la cosa port\u00f2 a realizzare una nuova serie di vignette nella serie Quelli di Parma.\nDifferenze tra l'originale e la ristampa.\nUna vignetta della striscia n. 2:"}
{"id": "1357672", "revid": "765341", "url": "https://it.wikipedia.org/wiki?curid=1357672", "title": "Pasquale di Borbone-Due Sicilie", "text": "Biografia.\nInfanzia.\nBambino allegro e scherzoso, fu cresciuto dalle amorevoli cure della madre Maria Teresa. Ferdinando era anch'egli affettuoso e si comportava coi figli come un qualsiasi padre: anche in momenti ufficiali, non rinunciava a prendere in braccio i figlioletti.\nIn seguito alla cacciata dei Borbone da Napoli e dal regno, segu\u00ec la madre e i fratelli a Roma, ospiti del Papa presso il Quirinale.\nMatrimonio.\nSpos\u00f2 morganaticamente Blanche Marconnay, figlia di Henriette de Marconnay, il 20 novembre 1878 a Clichy nel dipartimento della Senna"}
{"id": "1357673", "revid": "1543377", "url": "https://it.wikipedia.org/wiki?curid=1357673", "title": "George Newnes", "text": "Biografia.\nFiglio di un presbitero della Chiesa congregazionale, frequent\u00f2 le scuole a Shireland Hall, Warwickshire, e si diplom\u00f2 presso la City of London School.\nCome editore, fond\u00f2 il suo primo giornale nel 1873 (\"The Westminster Gazette\"), seguito da \"Tit-Bits\" (1881), \"The Wide World Magazine\" (1888), e \"Country Life\" (1897). La sua pubblicazione maggiormente conosciuta \u00e8 di sicuro \"The Strand Magazine\", iniziato nel 1891, in cui Sir Arthur Conan Doyle pot\u00e9 pubblicare la famosissima serie del mistero il cui protagonista \u00e8 l'investigatore Sherlock Holmes. \nL'azienda che acquis\u00ec il suo nome, George Newnes, Ltd., continu\u00f2 a pubblicare anche dopo la sua morte riviste come ad esempio \"Practical Mechanics\". Nel 1963, la ditta fu inglobata nella IPC Media (ora una divisione della Time Warner).\nNewnes \u00e8 stato membro del Parlamento Britannico rappresentante dell'elettorato di Newmarket (1885\u20131895).\nOltre all'attivit\u00e0 di editore, Newnes costru\u00ec un grande edificio nel West Country, e fu il protagonista chiave nello sviluppo delle citt\u00e0 gemelle di Lynton e Lynmouth nel North Devon. Costru\u00ec un'innovativa linea ferroviaria sulla scogliera per unire i due centri, inoltre le dot\u00f2 del Municipio e di altre attrazioni.\nCome risultato degli sforzi di Sir George, nel 1898 fu aperto il \"19-mile\" (diciannovesimo miglio della ferrovia Lynton-Barnstaple) per portare visitatori dalla linea centrale a Barnstaple. Al tempo, Newnes fu visto come un grande benefattore della zona per aver portato la ferrovia, ma in verit\u00e0 fu molto meno altruista di quanto sembr\u00f2. Costruendo la linea ferroviaria a formato ridotto, finendo la linea poco distante da entrambe le citt\u00e0 (e accidentalmente, anche nascosta dalla sua stessa casa a Hollerday Hill), e unendo, infine, le citt\u00e0 gemelle a Barnstaple, piuttosto che a Minehead, da cui molte persone invece volevano partire, si credette che fu astuto nel preservare quello che si conosce col nome di \"Piccola Svizzera dell'Inghilterra\" per la classe pi\u00f9 facoltosa.\n, un gruppo di appassionati sta ricreando l'atmosfera della ferrovia di Newnes, e cos\u00ec sono di nuovo visibili treni a vapore che trasportano passeggeri lungo il vecchio percorso."}
{"id": "1357679", "revid": "287204", "url": "https://it.wikipedia.org/wiki?curid=1357679", "title": "Ara massima di Ercole invitto", "text": "LAra Massima di Ercole invitto (latino: \"Herculis Invicti Ara Maxima\") era un antico altare situato nel Foro Boario a Roma.\nStoria.\n\u00c8 stato il primo centro di culto di Ercole edificato a Roma, antecedendo il Tempio di Ercole. \nLa tradizione romana rese questo luogo il sito in cui Ercole uccise Caco e attribu\u00ec ad Evandro la sua edificazione. L'ara venne edificata nel 495 a.C., quando la zona non era ancora stata bonificata e ricostruita nel II secolo a.C., quando per prevenire le piene del Tevere venne costruito un argine e si dovette procedere con la distruzione di tutti gli edifici del Foro Boario.\nLa struttura venne distrutta dal grande incendio di Roma del 64, ma venne ricostruita in seguito, probabilmente in et\u00e0 Flavia insieme al portico successivamente inglobato dalla basilica di Santa Maria in Cosmedin (portico di cui si conservano le colonne, utilizzate per dividere la navata principale da quella laterale). Nel 200 venne realizzata per i primi cristiani di Roma una piccola cappella nelle fondamenta dell'ara.\nLa struttura and\u00f2 probabilmente distrutta o venne smantellata poich\u00e9 sui suoi resti sorse gi\u00e0 nel VI secolo Santa Maria in Cosmedin. Sono visibili, nella cripta, i blocchi di tufo che componevano il podio dell'ara o di un tempio dedicato sempre ad Ercole eretto da Pompeo Magno.\nDall'ara massima di Ercole partivano i trionfi, che si concludevano sul Campidoglio.\nTeorie e ipotesi sulla sua origine.\nA partire dall'archeologo Mario Attilio Levi e poi anche per Filippo Coarelli e Andrea Giardina, il gi\u00e0 ampio novero di teorie e ipotesi sulle origini dell'Ara Maxima Herculis del Foro Boario andrebbe ampliato da una non remota eventualit\u00e0 che alla data edificatoria del 495 a.C. se ne debba premettere un'altra, risalente ad una fase pi\u00f9 antica, databile in epoca arcaica. Strutturalmente, si sarebbe potuto trattare di un manufatto elementare del tipo altare di pietra rozza con tetto di legno. A fianco, quindi, delle gi\u00e0 dimostrabili e accreditate ipotesi di ibridazioni religiose e di forme cultuali che nella figura di Ercole recepirono apporti culturali ellenici, microasiatici, etruschi, fenici, potrebbe rivendicare altrettanta verosimiglianza la possibile presenza di genti e pastori paleoumbri, naharki e sabini fino dalla fine dell'Et\u00e0 del Bronzo nella zona fluviale dove qualche secolo dopo si sarebbe formato il Foro Boario.\nOltre al polemico apporto di Levi - che volle screditare la matrice greca in favore del culto italico definito \"Ercole romano\" - a supporto della \"Teoria Sabina\" oggi si contano molti elementi di pi\u00f9. Non tanto e non solo i ritrovamenti archeologici dell'Isola Tiberina (l'ara del dio sabino Sancus), l'ascendenza sabino-tiburtina (secondo Weinstock) delle due \"gentes patriciae\" dedite al culto erculeo presso l'ara del Foro Boario (Potizi e Pinarii soprattutto), i collegamenti simbolici e religiosi dell'ara erculea romana con il Tempio di Ercole a Tivoli e con quella prelatura dei Salii - sacerdoti di Ercole - che a dispetto delle etimologie ufficiali prende nome dal compito di salvaguardia che svolgevano in difesa delle sacre implicazioni e dei riti connessi alla estrazione e alla commercializzazione del sale.\nChe l'Ara Maxima Herculis del Foro Boario fosse meta e traguardo di un sistema circolare biunivoco di collegamento tra i due litorali dell'Italia Centrale - tra il tirrenico \"Campus Salinarum\" (le saline di Fiumicino-Maccarese) e le saline adriatiche di Pescara (Montesilvano e Monte Santangelo) - con una rete stradale unitariamente definibile \"salaria\" (e formata da quella propriamente detta pi\u00f9 la Tiburtina, la Campana, l'Ostiense, la Portuense) che riforniva di sale tutta la macroregione sabina (la Regio IV) - oggi \u00e8 un dato acquisito.\nNon per nulla l'altare sorgeva a pochi passi dagli antichi depositi di sale che si estendevano lungo il Tevere e sotto l'Aventino all'altezza della strada demolita negli anni trenta dagli architetti del Duce e conosciuta fino ad allora come Via della Salara vecchia. \nRafforza le ipoteche sabine sul monumento il fatto che fosse incluso nel sacro Pomerio secondo l'unanimit\u00e0 delle fonti, poich\u00e9 non dedicato a divinit\u00e0 estere (\"sacra peregrina\"). Bens\u00ec ad un antico e supremo dio autoctono. \u00c8 la parola \"maxima\" che presuppone sia una importanza preminente del dio che la monumentalit\u00e0 dell'opera. E in culture diverse da quella umbro-sabina e italica, l'eroe non fu mai il dio principale e tanto importante da figurare con Diana a capo degli dei in pi\u00f9 di un Lectisternio.\nMa il sale - come paradigma economico e motore culturale - nell'Italia centrale non fu il solo e unico monopolio sabino, n\u00e9 l'esclusivo interesse che il dio sabino Ercole (assimilato a Sanco) patrocinava come divinit\u00e0 tutelare.\nInsieme ai commerci di sale, frutta e verdura, di vini ed oli, di grano e cereali, l'Ercole Italico o Sabino tutelava mercati del bestiame e mattatoi. Perci\u00f2, i sacrifici presso l'Ara Maxima erano banchetti a base di carni e interiora. Ma insieme alla pastorizia e alle macellazioni, ai commerci di sale, alla gestione di fondi comuni di investimento (ottenuti dalle \"decime\" riscosse da Ercole nei suoi santuari) e alla strategica collocazione dell'ara come fulcro di una rete stradale ampia ed evoluta, ci\u00f2 che di pi\u00f9 marcatamente sabino si nota nelle memorie dell'altare erculeo del Foro Boario \u00e8 l'inserimento proattivo in un \"network\" o in un \"pipeline\" di infrastrutture e di valori condivisi, di interessi economici e movimenti di massa.\nCi riferiamo alla transumanza orizzontale che univa (lungo percorsi fissi forniti di servizi e soluzioni logistiche) l'Umbria, il Lazio e l'Abruzzo fino alla Murgia pugliese e alla citt\u00e0 magnogreca e neospartana di Taranto. Anche a Taranto c'erano saline e culto di Ercole. Forse anche in contrasto con le mitologie filoelleniche in voga a Romani, i Sabini rivendicavano le loro origini spartane ed un'antica parentela ideale con i tarantini rinvigorita meno dal culto delle origini, che dagli interessi economici.\nChe \"Tarentum\" - forse come una mitica citt\u00e0 dello spirito e degli antenati defunti - rivestisse per i sabini antichi e per i loro aristocratici discendenti saliti ai pi\u00f9 alti livelli gerarchici nella Roma repubblicana ed imperiale \u00e8 dimostrato dalla leggenda sabina che circolava sulle acque sulfuree (spesso presenti presso i santuari dell'Ercole Italico), sui monumenti funebri, sui riti salutistici che il capostipite mitico della gens Valeria (il sabino Valesius) fond\u00f2 a poca distanza dal Campo Marzio, nell'area fluviale del cosiddetto \"Tarentum\". Questo pur breve e sintetico riassunto di alcune delle molto pi\u00f9 numerose attestazioni archeologiche e storiografiche, filologiche, epigrafiche e letterarie che sembrano accreditare l'ipotesi di un'originaria matrice etnico e culturale Sabina dell'Ara Maxima Herculis del Foro Boario potrebbe forse incoraggiare studi di ampiezza e profondit\u00e0 molto maggiori, che considerino altri e ulteriori riferimenti.\nAd esempio, la dedica a un Ercole \"custos et sospitalis\" da parte del fattore (\"procurator\") Sabino ritrovata nella villa dei Gallonii presso il Centro Agroalimentare Roma sulla via Tiburtina e la scoperta in quel di Settecamini di una locanda o albergo dedicata al non lontano Ercole Tiburtino. Quello che in particolare affiora con forza \u00e8 l'identit\u00e0 agroalimentare dell'Ercole Sabino che forse si venerava presso l'Ara Maxima del Foro Boario, ma sicuramente a Tivoli, ad Alba Fucens, a Sulmona (ove la dedica di una statuina ad un \"Ercole Curino\" evoca assonanze con la capitale sabina di \"Cures\" e cio\u00e8 Passo Corese), come pure a Contigliano, a Palestrina (niente a che vedere con il Tempio della Fortuna Primigenia), a Campochiaro nel Matese.\nCercando nella IV Regio (sabina et Saminum) saline, acque solfuree (dove si disinfettavano e curavano le greggi), tratturi e tracciati o diverticoli di \"viae salariae\" affiora quasi sempre un santuario, un tempio, un altare dedicato a una suprema divinit\u00e0 italica (probabilmente sabina) e non al forzuto eroe clavigero. \"Fu una divinit\u00e0 aniconica\", spieg\u00f2 per\u00f2 Mario Attilio Levi e proprio questa sua mancanza di immagine fu la prima causa della sua sparizione in seguito alla sovrapposizione dell'omonima figura ellenica. Le implicazioni e gli interessi agroalimentari dell'Ercole greco (dalla cornucopia della capra Amaltea alle mele rubate dall'Orto delle Esperidi), forse, contribuirono alla con-fusione delle due divinit\u00e0.\nProbabilmente, la seconda causa di questo schiacciamento fu invece politica. In molte occasioni - i Lectisternii ad esempio - e per lunghi secoli Roma vener\u00f2 come divinit\u00e0 suprema il Dio eponimo di un popolo che non riusc\u00ec mai a sconfiggere del tutto perch\u00e9 si fece romano attraverso le \"gentes\" pi\u00f9 ricche e potenti delle sue aristocrazie: i Valerii, i Claudii, i Flavii, i Pompei. Tutti costoro per\u00f2 conservarono una devozione profonda per Ercole e per la loro identit\u00e0 sabina. I Flavii, addirittura, si fecero un palazzo Imperiale sul Quirinale, dove in passato era sorto un tempio sabino di Sancus-Hercules e dove - pare - avessero abitato i misteriosi re sabini di Roma Tito Tazio e Numa Pompilio."}
{"id": "1357685", "revid": "46159", "url": "https://it.wikipedia.org/wiki?curid=1357685", "title": "Ara massima di Ercole", "text": ""}
{"id": "1357688", "revid": "232", "url": "https://it.wikipedia.org/wiki?curid=1357688", "title": "Ponte di Veglia", "text": ""}
{"id": "1357689", "revid": "1573940", "url": "https://it.wikipedia.org/wiki?curid=1357689", "title": "Thalassoma pavo", "text": "Thalassoma pavo , conosciuto anche con il nome comune donzella pavonina, \u00e8 un pesce d'acqua salata appartenente alla famiglia Labridae.\nDistribuzione e habitat.\n\u00c8 diffusa nel Mar Mediterraneo e nell'Oceano Atlantico orientale dal Portogallo fino alle coste del Senegal. Abita fondali poco profondi e ben illuminati, fino a 30 metri, anche se si spinge fino ai 100.\nNegli ultimi anni si \u00e8 assistito ad un ampliamento verso nord dell'areale di questa specie, probabilmente in seguito alla meridionalizzazione del mar Mediterraneo.\nDescrizione.\nCorpo affusolato, di colore giallo dorato, tendente al verde o all'arancio, con tipici disegni reticolari sulla testa di colore blu, 5 strisce verticali dello stesso colore, una macchia nera tra la seconda e la terza banda. Da giovani il corpo \u00e8 completamente verde, fatta eccezione per la chiazza nera. Ermafrodito proterogino, nasce femmina e dopo qualche anno diventa maschio, man mano mutando la colorazione fino a perdere del tutto le bande blu e la macchia nera quando adulto. Fino a 25 centimetri.\nBiologia.\nComportamento.\nCuriosa, viene attratta facilmente smuovendo sedimento dal fondo. Gli esemplari femminili si muovono spesso in gruppi numerosi. Talvolta gli esemplari pi\u00f9 giovani si nutrono dei parassiti esterni di pesci pi\u00f9 grossi, pulendoli.\nAlimentazione.\nSi nutre di molluschi e crostacei.\nRiproduzione.\n\u00c8 oviparo ed ermafrodita proteroginico.\nPredatori.\nUno dei suoi principali predatori \u00e8 il barracuda mediterraneo.\nAcquariofilia.\n\u00c8 una delle specie maggiormente ricercate per allevamento in acquario anche per la straordinaria colorazione della livrea.\nQualche problema si pu\u00f2 avere nell'alimentazione in quanto inizialmente gli esemplari catturati non accettano cibo secco.\nSi ha notizia di casi di territorialit\u00e0 spinta tra esemplari della stessa specie."}
{"id": "1357691", "revid": "322321", "url": "https://it.wikipedia.org/wiki?curid=1357691", "title": "Lino Pizzi", "text": "Biografia.\nNasce a Rivara, frazione di San Felice sul Panaro, in provincia di Modena ed arcidiocesi di Modena-Nonantola, il 25 settembre 1942.\nFormazione e ministero sacerdotale.\nCompie gli studi in preparazione al sacerdozio nel seminario di Modena.\nIl 18 giugno 1966 \u00e8 ordinato presbitero.\nDopo l'ordinazione sacerdotale frequenta il biennio di liturgia al Pontificio ateneo Sant'Anselmo di Roma, conseguendo la licenza.\nDal 1974 al 1986 presta servizio domenicale a Rivara di San Felice sul Panaro; dal 1978 \u00e8 canonico del capitolo abbaziale di Nonantola; dal 1986 al 1999 \u00e8 parroco a Nonantola e, dal 1987, dopo aver conseguito la laurea in liturgia presso Pontificio ateneo Sant'Anselmo, \u00e8 anche docente di liturgia all'Istituto di Scienze Religiose di Modena e vicario parrocchiale a Finale Emilia.\nDal 1988 \u00e8 vicario foraneo; dal 1989 \u00e8 priore del capitolo abbaziale e membro del collegio dei consultori; dal 1996 \u00e8 membro del consiglio presbiterale diocesano; dal 1997 \u00e8 vicario episcopale per la liturgia e l'amministrazione; dal 1999 \u00e8 rettore del seminario di Modena e dal 2003 \u00e8 canonico del capitolo metropolitano della cattedrale.\nNel 1992 \u00e8 nominato cappellano di Sua Santit\u00e0.\nMinistero episcopale.\nIl 12 novembre 2005 papa Benedetto XVI lo nomina vescovo di Forl\u00ec-Bertinoro; succede a Vincenzo Zarri, dimessosi per raggiunti limiti di et\u00e0. Riceve l'ordinazione episcopale il 22 gennaio 2006, nell'abbazia di Nonantola, dall'arcivescovo Paolo Romeo (poi cardinale), coconsacranti l'arcivescovo-abate Benito Cocchi ed il vescovo Vincenzo Zarri. Il 29 gennaio dello stesso anno prende possesso della diocesi.\nIl 23 gennaio 2018 papa Francesco accoglie la sua rinuncia al governo pastorale della diocesi per raggiunti limiti di et\u00e0; gli succede Livio Corazza, del clero della diocesi di Concordia-Pordenone.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1357692", "revid": "29244", "url": "https://it.wikipedia.org/wiki?curid=1357692", "title": "Donzella pavonina", "text": ""}
{"id": "1357694", "revid": "1989903", "url": "https://it.wikipedia.org/wiki?curid=1357694", "title": "Rosanna Cancellieri", "text": "Nella redazione del TG3 fin dal 1985, ha condotto le edizioni principali del telegiornale a cavallo tra gli anni ottanta e novanta, per poi concentrare la sua attivit\u00e0 all'interno della testata giornalistica occupandosi di servizi e rubriche dedicate alla moda e al costume. Negli anni novanta ha condotto il talk show di Rai 3 \"Dove sono i Pirenei?\", del quale \u00e8 stata anche autrice con Enrico Vaime e Paolo Limiti.\nBiografia.\n\u00c8 nata a Roma da genitori originari di Lecce e Monteroni di Lecce. Dopo la laurea in filosofia ha avviato la carriera giornalistica collaborando con \"l'Unit\u00e0\" e \"Paese Sera\" . Nella cronaca di Roma del giornale del Partito Comunista Italiano, a met\u00e0 degli anni settanta, si \u00e8 scontrata con il capo-cronista Antonio Caprarica interrompendo il suo rapporto di collaborazione con \"l'Unit\u00e0\". Questo episodio ha segnato l'inizio della sua carriera televisiva; \u00e8 approdata infatti all'emittente privata romana \"Video uno\". Successivamente si \u00e8 occupata di cronaca bianca per \"la Repubblica\" per poi entrare, a partire dal 1985, a far parte della redazione del TG3, che ha condotto per anni nell'edizione serale e delle 14.20.\nNel 1994 ha esordito come conduttrice televisiva presentando insieme a Francesco Bortolini il rotocalco \"Dove sono i Pirenei?\", del quale \u00e8 stata anche autrice insieme a Enrico Vaime per la prima edizione e con Paolo Limiti per la seconda (1995). Per il TG3 si \u00e8 occupata di servizi riguardanti il mondo della moda e del costume, conducendo dal 2003 al 2019 le rubriche settimanali \"Sabato notte\" e \"Chi \u00e8 di scena?\", dedicate al teatro e alla lirica. Appare anche in alcuni film e cortometraggi dove ha interpretato il ruolo di s\u00e9 stessa: nel 1991 in \"Il portaborse\", di Daniele Luchetti, nel 1994 in \"Perdiamoci di vista\" di Carlo Verdone e nel cortometraggio di Syusy Blady \"Ciccio Colonna\".\nNel 2004 partecipa come concorrente alla seconda edizione del reality show \"L'isola dei famosi\", venendo eliminata nel corso della terza puntata con il 52% dei voti. Nel 2010 partecipa nel 24\u00ba episodio della seconda stagione della fiction \"Tutti pazzi per amore\", dove interpreta s\u00e9 stessa, una giornalista Rai intenta a capire le emozioni dei ragazzi al termine degli esami di maturit\u00e0. Dal 31 agosto 2020 torna alla conduzione di un programma televisivo. Il programma in onda quotidianamente su TV8 dalle 17.30 \u00e8 \"Vite da copertina - Tutta la verit\u00e0 su...\"... A inizio 2021, ha condotto, su TV8 il programma Crimini da copertina con cadenza settimanale (10 puntate al lunedi)\nControversie.\n\u00c8 stata oggetto di polemica nel 1995 per aver affermato, durante una puntata del programma quotidiano \"Dove sono i Pirenei?\" del quale era la conduttrice, che il rapimento di Giuseppe Vinci, commerciante sequestrato in Sardegna in quel periodo, era un \"rapimento da 7 miliardi\". Non essendo pervenuta al momento dell'affermazione nessuna richiesta di riscatto da parte dei sequestratori, i familiari di Vinci hanno presentato un esposto-denuncia nei confronti della giornalista, sollecitando una smentita che avesse lo stesso spazio all'interno della trasmissione prodotta dalla Rai.\nNel 2007 \u00e8 stata al centro di una polemica per un'inchiesta di \"Report\", il programma di approfondimento giornalistico di Milena Gabanelli, su presunte commistioni tra mondo della moda e ambiente dei giornalisti del settore.\nNell'estate del 2008, ospite presso un suo amico imprenditore ad Ostuni, subisce un furto di circa 7000 euro tra denaro, gioielli e oggetti di valore vari. A seguito di questa vicenda, in riferimento alla localit\u00e0 turistica in cui si trovava, afferma: \"Non pensavo di venire in Africa\", entrando in polemica con il primo cittadino della cittadina pugliese, Domenico Tanzarella, che minaccia azioni legali contro la giornalista."}
{"id": "1357695", "revid": "767487", "url": "https://it.wikipedia.org/wiki?curid=1357695", "title": "Alleni", "text": "Gli alleni sono idrocarburi in cui un atomo di carbonio \u00e8 connesso tramite due doppi legami con altri due atomi di carbonio. Il nome della classe deriva da \"allene\", nome comunemente utilizzato per indicare il composto capostipite di questa serie, l'1,2-propadiene.\nIl gruppo allene indica il gruppo funzionale con la formula di struttura R2=C=C=C=R'2. Dove R1, R2, R3, R4 indicano radicali alchilici o arilici.\nTale coppia di doppi legami rende gli alleni molto pi\u00f9 reattivi rispetto agli alcheni. Per esempio, la loro reattivit\u00e0 con cloro gassoso \u00e8 pi\u00f9 simile alla reattivit\u00e0 caratteristica degli alchini. Gli alleni possono essere molecole chirali.\nSimmetria.\nGli alleni con quattro sostituenti identici avranno un doppio asse di rotazione passante attraverso il carbonio centrale. L'asse \u00e8 inclinato di 45\u00ba rispetto ai piani passanti per i CH2 su ciascun lato della molecola. La molecola pu\u00f2 essere quindi immaginata come un'elica a due pale. Un altro doppio asse di rotazione passa attraverso i legami C=C=C, ed esiste anche un piano speculare passante attraverso entrambi i piani CH2. Quindi questa classe di molecole appartiene al gruppo puntuale D2d.\nUn allene con soli due sostituenti differenti, A e B, sar\u00e0 chirale in quanto non sar\u00e0 presente alcun piano speculare. La configurazione assoluta pu\u00f2 essere determinata seguendo le normali regole di Cahn-Ingold-Prelog; nel caso mostrato sopra A possiede maggiore priorit\u00e0 rispetto a B.\nSintesi.\nLa sintesi di laboratorio degli alleni viene essenzialmente eseguita nei seguenti modi:"}
{"id": "1357697", "revid": "123254081", "url": "https://it.wikipedia.org/wiki?curid=1357697", "title": "Propadiene", "text": "Il propadiene o allene \u00e8 un composto organico con formula condensata CH2=C=CH2. Rappresenta il pi\u00f9 semplice degli alleni, classe di idrocarburi che da esso prende il nome.\nReattivit\u00e0.\nIl propadiene si trova in equilibrio tautomerico con il propino\nGeometria.\nL'atomo di carbonio centrale dell'allene forma due legami \u03c3 e due \u03c0; \u00e8 ibridato \"sp\", mentre i due carboni terminali sono ibridati \"sp\"2. L'angolo di legame formato dai tre atomi di carbonio \u00e8 di 180\u00ba, indicando la geometria lineare assunta dai carboni dell'allene.\nChiralit\u00e0.\nUn allene sostituito, nel caso in cui i due sostituenti che formano ciascuna coppia siano tra loro diversi (del tipo &lt;chem&gt;BAC = C =C BA&lt;/chem&gt; ),\u00e8 un esempio di asse stereogenico: questi alleni sono perci\u00f2 molecole chirali. Se nella molecola sono presenti pi\u00f9 doppi legami cumulati l'allene pu\u00f2 essere chirale solo se ne possiede un numero dispari."}
{"id": "1357705", "revid": "326822", "url": "https://it.wikipedia.org/wiki?curid=1357705", "title": "Cinque samurai", "text": ""}
{"id": "1357707", "revid": "326822", "url": "https://it.wikipedia.org/wiki?curid=1357707", "title": "5 samurai", "text": ""}
{"id": "1357709", "revid": "326822", "url": "https://it.wikipedia.org/wiki?curid=1357709", "title": "5 Samurai", "text": ""}
{"id": "1357710", "revid": "326822", "url": "https://it.wikipedia.org/wiki?curid=1357710", "title": "Ronin warriors", "text": ""}
{"id": "1357713", "revid": "326822", "url": "https://it.wikipedia.org/wiki?curid=1357713", "title": "I Cinque samurai", "text": ""}
{"id": "1357714", "revid": "326822", "url": "https://it.wikipedia.org/wiki?curid=1357714", "title": "I 5 samurai", "text": ""}
{"id": "1357716", "revid": "1305772", "url": "https://it.wikipedia.org/wiki?curid=1357716", "title": "Edge", "text": ""}
{"id": "1357717", "revid": "28406", "url": "https://it.wikipedia.org/wiki?curid=1357717", "title": "William Epson", "text": ""}
{"id": "1357726", "revid": "68105", "url": "https://it.wikipedia.org/wiki?curid=1357726", "title": "Malcolm Mc Dowell", "text": ""}
{"id": "1357729", "revid": "3115", "url": "https://it.wikipedia.org/wiki?curid=1357729", "title": "H\u0103lmagiu", "text": "H\u0103lmagiu \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 11 villaggi: B\u0103ne\u0219ti, Bode\u0219ti, Brusturi, Criste\u0219ti, H\u0103lmagiu, Ione\u0219ti, Leasa, Le\u0219tioara, Poienari, Tisa, \u021a\u0103rmure.\nIl comune ospita numerosi interessanti edifici religiosi:"}
{"id": "1357731", "revid": "287204", "url": "https://it.wikipedia.org/wiki?curid=1357731", "title": "Halmagiu", "text": ""}
{"id": "1357733", "revid": "1776051", "url": "https://it.wikipedia.org/wiki?curid=1357733", "title": "What Have You Done", "text": "What Have You Done \u00e8 un singolo del gruppo musicale metal olandese Within Temptation.\nIl singolo ha anticipato l'uscita dell'album \"The Heart of Everything\" e comprende la collaborazione di Keith Caputo, voce dei Life of Agony.\nIl video.\n\"What Have You Done\" vanta due versioni differenti del video musicale:\nIl disco.\nLe tracce dal vivo sono le stesse registrate per il secondo DVD della band, \"The Silent Force Tour\"."}
{"id": "1357736", "revid": "767487", "url": "https://it.wikipedia.org/wiki?curid=1357736", "title": "La nobildonna e il duca", "text": "La nobildonna e il duca (\"L'Anglaise et le Duc\") \u00e8 un film del 2001 diretto da \u00c9ric Rohmer.\nIl soggetto \u00e8 tratto dalle memorie di Grace Elliot.\nTrama.\n13 luglio 1790, vigilia della Festa della Federazione, un anno dopo la presa della Bastiglia. Filippo, duca d'Orleans, di ritorno da un viaggio in Inghilterra, fa visita alla contessa scozzese Grace Elliott, un tempo sua amante e ora amica affezionata. Il duca appoggia la rivoluzione e manifesta disprezzo per re Luigi, ma ha dei timori per il futuro. Consiglia vivamente la contessa di rientrare nel paese di origine. Lei \u00e8 fedele alla Corona e non ha intenzione di lasciare la Francia.\n10 agosto 1792. Due anni pi\u00f9 tardi. Il popolo di Parigi assale le Tuileries e Luigi XVI \u00e8 imprigionato con la famiglia nella Torre del Tempio. Si intensifica la caccia ai nobili, la citt\u00e0 \u00e8 in preda ai disordini. La contessa decide di rifugiarsi nella residenza di campagna di Meudon. Essendo impossibile spostarsi in carrozza, percorre a piedi, insieme alla domestica, strade ingombre di cadaveri. Sfinita, spaventata, con i piedi doloranti, a tarda notte finalmente raggiunge la destinazione.\n3 settembre 1792. Bande organizzate assaltano le prigioni per uccidere i prigionieri politici. Grace \u00e8 chiamata da un'amica in citt\u00e0 in soccorso del marchese de Champcenetz, ex governatore delle Tuileries, ferito e braccato. Durante l'attraversamento del centro di Parigi, assiste ad uno spettacolo terribile: in cima a una picca, la testa della duchessa di Lamballe, confidente della regina Maria Antonietta, \u00e8 portata in trofeo dai ribelli. Ospita de Champcenetz nella sua casa, lo nasconde sotto il letto durante una perquisizione. Il duca non nasconde l'ostilit\u00e0 per il rifugiato, con cui in passato ha avuto dissapori, ma per amicizia di Grace lo aiuta a rifugiarsi in Inghilterra.\nGennaio 1793. Il re \u00e8 sotto processo. Il duca de Biron, alto ufficiale girondino forzatamente congedato, si reca a casa di Grace con la scusa di farsi leggere le carte, in realt\u00e0 per incontrare Orleans, deputato giacobino membro della Convenzione: lui e Grace tentano di convincerlo a salvare il re, di cui \u00e8 cugino. La domenica sera la contessa \u00e8 invitata da de Biron all'hotel Saint Marc dove egli \u00e8 alloggiato. Insieme al generale Dumouriez, anch'egli girondino, e a madame Laurent attendono i risultati del processo. Un messo porta la notizia che il duca ha votato a favore della condanna di Luigi XVI. Il 21 gennaio il re \u00e8 ghigliottinato. Grace segue l'esecuzione dalla terrazza del castello di Meudon.\nMarzo, aprile 1793. Viene istituito il tribunale rivoluzionario e presto anche Grace e il duca sono vittime del Terrore. Il duca, isolato e in disgrazia da quando il figlio Filippo ha seguito il generale Dumouriez, fuggito in Austria per salvarsi dalle accuse dei suoi nemici e considerato quindi nemico della Rivoluzione, \u00e8 arrestato e ghigliottinato nel mese di novembre. \nGrace, arrestata e convocata davanti a un tribunale popolare, la prima volta \u00e8 rilasciata grazie all'intervento di Robespierre; la seconda, in attesa della condanna, mentre i suoi compagni di prigionia, tra cui anche de Biron, uno alla volta vengono uccisi, si salva grazie alla caduta dello stesso Robespierre.\nProduzione.\nIl film \u00e8 prodotto da Path\u00e9 Image Production.\nUn film storico.\nDopo \"La Marchesa von...\" (1976) e \"Il fuorilegge\" (1978), \u00e8 il terzo film storico d'\u00c9ric Rohmer.\nSoggetto.\nIl film \u00e8 tratto da un libro di Grace Elliott, \"Journal of My Life During the French Revolution\", tradotto in francese col titolo \"Journal de ma vie durant la R\u00e9volution Fran\u00e7aise\".\nSceneggiatura.\nLa sceneggiatura non riprende che una parte delle memorie di Gr\u00e2ce Elliott e si ferma al momento della sua liberazione nel 1793. Rohmer non ha ripreso il racconto della sua vita in prigione e ha aggiunto la narrazione dettagliata della traversata da Parigi a Meudon.\nParigi di fine Settecento.\nRohmer si pone il problema della ricostruzione storica della Parigi della fine del diciottesimo secolo. Non vuole ricorrere a ricostruzioni in studio ormai troppo costose n\u00e9 al trasparente troppo piatto, privo di tridimensionalit\u00e0. Attende dieci anni che il cinema francese sia pronto a permettergli di usare il digitale, sul quale da parte degli americani \u00e8 in atto da tempo la sperimentazione. La sua idea \u00e8 quella di inserire gli attori in tele dipinte.\nLa topografia della Parigi dell'epoca \u00e8 ricavata da acquerelli e oli conservati, spesso anonimi, nel Museo Carnavalet e nel Museo del Louvre, come ad esempio una veduta delle Tuileries e del Pont Royal del 1783.\nSi avvale della collaborazione del pittore Jean-Baptiste Marot che gli fornisce 37 quadri dipinti, realizzati in un anno e mezzo di lavoro..\nInterni.\nLe scenografie sono affidate a Antoine Fontaine.\nEgli realizza un modellino di base di 100 metri quadri circa rappresentante l'appartamento di Grace e costituito di ingresso, vestibolo, ampio salone, stanza da letto, sala da toilette, alcova, bagno. Un sistema di dislocazione di pareti divisorie, di tappezzerie sostituite alle pareti, di occultazione o spostamento di finestre, gli permette di ottenere da questa base ben nove scenografie di locali diversi, di volta in volta la prigione, il tribunale, la casa di campagna, la Conciergerie ecc.\nPrincipio di base della scenografia, oltre al cambio di luogo \u00e8 il trompe d'oeil: come per gli esterni, anche ci\u00f2 che si vede dalle finestre \u00e8 costituito da tele dipinte. Lo scenografo si \u00e8 ispirato \u00e8 un pittore intimista del '700.\nCostumi.\nPierre-Jean Larroque, insieme a Nathalie Chesnais, disegna e realizza i costumi, studiando stoffe, disegni, calzature di moda in quell'epoca.\nCast.\nRohmer dispone di un cast di attori d'eccellenza: l'inglese Lucy Russell nella parte di Grace Elliott e Jean-Claude Dreyfus nelle vesti del duca di Orl\u00e9ans.\nCosti.\nRohmer ha l'abitudine di lavorare in modo molto economico, ma per questo film egli dispone d'un budget pi\u00f9 importante (40 milioni di franchi, il corrispondente di 6 milioni di euro.\nRiferimenti cinematografici.\nRohmer stesso indica alcuni grandi film a cui ha pensato:"}
{"id": "1357747", "revid": "200154", "url": "https://it.wikipedia.org/wiki?curid=1357747", "title": "Brigasco", "text": ""}
{"id": "1357753", "revid": "287204", "url": "https://it.wikipedia.org/wiki?curid=1357753", "title": "Trottatore americano", "text": "Il Trottatore americano o American Standardbred \u00e8 un animale selezionato per le corse al trotto e all'ambio. Il capostipite di questa razza \u00e8 un Purosangue Inglese di nome \"Messenger\" (1780-1808), dal quale discende in linea diretta in terza generazione \"Hambletonian\" dal quale derivano tutti i Trottatori americani odierni. Alla formazione della razza hanno contribuito anche altri trottatori quali Trottatore Norfolk , Anglo-normanno e Orlov. \nLa caratteristica principale di questa razza rispetto ad altri trottatori \u00e8 l'elevata velocit\u00e0 nelle brevi distanze. Oggi non esiste pi\u00f9 questa distinzione di razze, perch\u00e9 la selezione avviene sulle prestazioni, di conseguenza il \"T. americano\" e \"normanno\" hanno preso il sopravvento e si sono mescolati creando il \"Trottatore Nor-Am\" o \"Trotter\".\nCarattere.\nVolenteroso, resistente e docile. Spesso quelli meno adatti alle competizioni, vengono \"riciclati\" nei maneggi o utilizzati per trekking."}
{"id": "1357764", "revid": "308552", "url": "https://it.wikipedia.org/wiki?curid=1357764", "title": "Cladodio", "text": "Il cladodio (detto anche cladofillo o fillocladio) \u00e8 un ramo trasformato, spesso di consistenza coriacea, che assume l'aspetto e la funzione di una foglia.I cladodi svolgono la fotosintesi clorofilliana in piante che riducono l'apparato fogliare (es. \"Opuntia ficus-indica\" L., \"Ruscus aculeatus\" L., \"Asparagus\"). \nI cladodi sono stati identificati in fossili risalenti gi\u00e0 al Permiano.\n\"Phyllocladus\", un genere di conifere diffuso nell'emisfero meridionale, prende il nome da queste strutture.\nRecenti studi ontogenetici hanno dimostrato che i cladodi potrebbero essere strutture intermedie tra foglie e rami. Le indagini genetiche molecolari hanno confermato questi risultati. Ad esempio, i cladodi di \"Ruscus aculeatus\" \"non sono omologhi n\u00e9 al germoglio n\u00e9 alla foglia, ma hanno una doppia identit\u00e0 d'organo\"."}
{"id": "1357766", "revid": "170204", "url": "https://it.wikipedia.org/wiki?curid=1357766", "title": "Vito Zeni", "text": "Biografia.\nDiplomatosi il 15 giugno 1942 presso l'Istituto Magistrale \"Fabio Filzi\" di Rovereto egli fu maestro, dal 13 ottobre dello stesso anno fino al 1976, salvo la parentesi del servizio militare.\nDal luglio 1943 chiamato alle armi prest\u00f2 servizio militare nell'aeronautica a Padova frequentando il corso allievi ufficiali di complemento, finendo l'8 settembre dello stesso anno in campi di concentramento nazisti in Germania.\nTornato alla scuola nell'ottobre del 1945 fu insegnante di ruolo fino alla pensione, presso la scuola elementare di Magasa.\nAppassionato di storia locale fin da giovane, ad essa dedic\u00f2 tutte le sue energie dopo il pensionamento, facendosi notare per la ricchezza di notizie raccolte in pubblicazioni, ma specialmente attraverso lo spoglio di archivi e raccolte.\nVerso il 1980 inizi\u00f2 una sostenuta collaborazione alle riviste \"Passato Presente\" di Storo e \"Judicaria\" di Tione, dove comparvero articoli riguardanti la Val Vestino, nei quali non manc\u00f2 di presentare documenti ed aspetti di vita sociale e religiosa.\nMor\u00ec il 15 gennaio 1989."}
{"id": "1357776", "revid": "76430", "url": "https://it.wikipedia.org/wiki?curid=1357776", "title": "Overture italiana", "text": ""}
{"id": "1357781", "revid": "124493895", "url": "https://it.wikipedia.org/wiki?curid=1357781", "title": "Agenzia governativa", "text": "Una agenzia governativa, nel diritto pubblico, indica un ente pubblico o generalmente un'organizzazione dotata di una certa autonomia nell'ambito della pubblica amministrazione statale, cui sono attribuite specifiche funzioni. Il termine trova la sua origine nei paesi anglosassoni (\"agency\") dove, peraltro, viene utilizzato anche con un significato pi\u00f9 ampio, per designare una qualsiasi amministrazione pubblica, compresi, quindi, i dicasteri.\nCaratteri generali.\nLe agenzie possono essere istituite con legge o, in certi ordinamenti, con atto del potere esecutivo. Possono essere dotate di personalit\u00e0 giuridica, e allora sono enti pubblici strumentali, o esserne prive, e allora vanno considerate uffici dello stato o di altri enti pubblici, seppur complessi e dotati di una certa autonomia (il che le assimila alle amministrazioni autonome).\nDi solito l'agenzia nello svolgimento delle sue funzioni \u00e8 soggetta agli indirizzi e al controllo di un dicastero: questa formula organizzativa \u00e8 finalizzata a separare le funzioni di indirizzo e controllo, che rimangono al dicastero, da quelle operative, per le quali si ritiene pi\u00f9 adeguato un organismo, l'agenzia, con caratteristiche organizzative e operative meno rigide di quelle ministeriali e pi\u00f9 vicine a quelle delle aziende private (ad esempio, riguardo al reclutamento e alla gestione del personale, ai processi di spesa ecc.); inoltre, si accentua in questo modo la separazione tra politica e amministrazione.\nIn certi casi i rapporti tra dicastero e agenzia sono regolati da una convenzione dove sono specificati gli obiettivi quantitativi e qualitativi che l'agenzia deve conseguire nello svolgimento delle sue funzioni e le risorse finanziarie che gli verranno attribuite; si parla, in questo caso, di \"contracting in\" (per distinguerlo dal \"contracting out\" nel quale le funzioni sono invece affidate a soggetti esterni alla pubblica amministrazione: imprese o organizzazioni non profit). Si tratta di formule organizzative che hanno conosciuto una certa fortuna a partire dagli anni ottanta del XX secolo, sulla scorta delle concezioni che vanno sotto il nome di \"new public management\".\nSebbene il termine venga nella pratica usato con una certa variabilit\u00e0 di significato, di solito le agenzie si differenziano dalle altre pubbliche amministrazioni, e in particolare dai dicasteri, perch\u00e9 svolgono funzioni eminentemente operative. L'agenzia, cos\u00ec intesa, si distingue nettamente dall'autorit\u00e0 amministrativa indipendente che pure riceve, talvolta, la denominazione di agenzia (nell'ordinamento statunitense, ad esempio, si parla, rispettivamente, di \"indipendent agency within the executive branch\" e di \"indipendent regulatory agency\"). Infatti, mentre l'autorit\u00e0 amministrativa indipendente gode di una pressoch\u00e9 completa autonomia dal governo, l'autonomia dell'agenzia, per quanto variabile, \u00e8 assai pi\u00f9 limitata; inoltre, l'autorit\u00e0 amministrativa indipendente, a differenza dell'agenzia, pu\u00f2 avere anche poteri normativi o paragiurisdizionali.\nNel mondo.\nLa diffusione delle agenzie nei sistemi amministrativi \u00e8 variabile: vi sono paesi in cui rappresentano il modello tipico di organizzazione della pubblica amministrazione (\u00e8 il caso della Svezia), paesi in cui resta nettamente prevalente il tradizionale modello di organizzazione basato su dicasteri (\u00e8 il caso di Italia, Francia e Germania) e paesi che si collocano in una posizione intermedia (\u00e8 il caso del Regno Unito e degli Stati Uniti).\nItalia.\nSono state introdotte dal d.lgs 30 luglio 1999, n. 300, emanato in attuazione della riforma Bassanini. Ogni agenzia ha uno statuto, adottato con regolamento governativo emanato su proposta del Presidente del Consiglio dei ministri e dei ministri competenti, di concerto con il Ministro dell'economia e delle finanze.\nLe agenzie sono sottoposte ai poteri di indirizzo e di vigilanza di un ministro, che comprendono:\nOrgani dell'agenzia sono:\nTramite apposita \"convenzione\" stipulata tra il ministro competente e il direttore generale dell'agenzia sono individuati gli obiettivi specificamente attribuiti a questa ultima, nell'ambito della missione ad essa affidata dalla legge; i risultati attesi in un arco temporale determinato; l'entit\u00e0 e le modalit\u00e0 dei finanziamenti da accordare all'agenzia; le strategie per il miglioramento dei servizi; le modalit\u00e0 di verifica dei risultati di gestione; le modalit\u00e0 necessarie ad assicurare al ministero competente la conoscenza dei fattori gestionali interni all'agenzia, quali l'organizzazione, i processi e l'uso delle risorse. Secondo l'art. 8 del d.lgs. 30 luglio 1999, n. 300, nell'amministrazione centrale italiana le \"agenzie\" sono strutture che svolgono attivit\u00e0 a carattere tecnico-operativo di interesse nazionale, precedentemente esercitate da ministeri ed enti pubblici. Esse operano al servizio delle amministrazioni pubbliche, comprese anche quelle regionali e locali. Il D.Lgs. 300/1999 aveva previsto le costituzione delle seguenti agenzie, non tutte effettivamente istituite:\nLo stesso decreto legislativo ha inoltre previsto le seguenti agenzie, dotate di personalit\u00e0 giuridica di diritto pubblico e con una disciplina parzialmente differenziata:\nA queste si aggiungevano:\nOltre alle agenzie previste e disciplinate dal D.Lgs. 300/1999 ve ne sono altre, sia a livello nazionale, che a livello regionale o locale. In particolare, a livello nazionale:\nIn ogni regione sono presenti un'Agenzia regionale per la protezione ambientale (ARPA) e un'Agenzia regionale per l'impiego; esistono anche agenzie istituite da pi\u00f9 regioni, come l'Agenzia interregionale per il fiume Po (AIPO).\nA livello regionale sono poi istituite singole agenzie relative alle necessit\u00e0 amministrativo-territoriali che si occupano di economia, manutenzione delle aree boschive, lavori pubblici ecc. In Sardegna, per esempio esiste Agenzia forestale regionale per lo sviluppo del territorio e dell'ambiente della Sardegna, oppure Agenzia regionale emergenza urgenza della Lombardia.\nA livello comunale o provinciale sono state istituite agenzie per la gestione o il monitoraggio di servizi pubblici locali, come l'Agenzia per il controllo e la qualit\u00e0 dei servizi pubblici locali di Roma Capitale.\nL'articolo 95 della Costituzione riserva ai ministri la responsabilit\u00e0 politica degli atti posti in essere dal suo ministero. L'espressione \"responsabilit\u00e0 politica\" ha aperto alla qualificazione di molteplici tipi di responsabilit\u00e0 su tali atti, tradottasi nel principio di separazione fra responsabilit\u00e0 politica e responsabilit\u00e0 amministrativa. Secondo tale modello, il politico eletto deve limitarsi ad atti di indirizzo a carattere generale, a vigilare e controllare; la gestione dell'amministrazione \u00e8 affidata a funzionari dello Stato e dipendenti del ministro non elettivi, apolitici, tali da garantire l'imparzialit\u00e0 e buon andamento nelle scelte di dettaglio. \nFermo restando il potere di indirizzo e di vigilanza del ministro competente, le agenzie godono di autonomia di gestione interna in ordine al personale, alla finanza e alla contabilit\u00e0. Esse superano il modello ministeriale ottocentesco che vedeva nella figura del ministro l'elemento di raccordo fra Parlamento e pubblica amministrazione, intesa come apparato esecutivo del governo. Secondo il d. lgs. 29/1993 (abrogato dal d. lgs. 165/2001), il ministro nomina e revoca i dirigenti apicali dei dipartimenti e delle direzioni generali, definisce obbiettivi e programmi, allocando le relative risorse e controllando la spesa efficiente ed efficace. Non ha pi\u00f9 il potere di modificare atti o provvedimenti dei dirigenti, ad eccezione dell'annullamento per vizi di legittimit\u00e0. i dirigenti hanno in linea di principio un'insindacabile competenza esclusiva nell'organizzazione e gestione degli uffici, nonch\u00e9 nell'adozione di atti e provvedimenti amministrativi. \nIl d. lgs. 29/92 ha introdotto la responsabilit\u00e0 dirigenziale per inadempimento di un'obbligazione di risultato o di mezzi, legittimando il mancato rinnovo degli incarichi o la revoca da parte della P.A. Tuttavia, anche in presenza di meriti, il rinnovo non \u00e8 automatico, dato il legame fiduciario fra dirigente e ministro: il d. lgs. 80/1988 attribuisce ad ogni governo la facolt\u00e0 di cambiare i dirigenti della pubblica amministrazioni entro 90 giorni dal voto di fiducia. La legge 145/2002 ha eliminato la durata minima degli incarichi dirigenziali (art. 19, c. 2), dando al ministro la possibilit\u00e0 di fare nomine o conferme anche per pochi mesi. L'effetto combinato di queste norme, unitamente alla licenziabilit\u00e0 \"ad nutum\" dei dirigenti apicali senza obbligo di motivazione, hanno riportato in mano al potere politico la gestione, delegandone la responsabilit\u00e0 all'alta funzione pubblica.\nSvezia.\nIl modello organizzativo dell'agenzia \u00e8 sorto in Svezia, nel XVIII secolo diffondendosi negli altri paesi non senza variazioni di rilievo. Attualmente in Svezia le agenzie rappresentano il modello tipico di organizzazione della pubblica amministrazione, in un contesto caratterizzato da una marcata separazione tra politica e amministrazione.\nI ministeri, infatti, sono apparati di ridotte dimensioni, che si limitano a decidere le politiche pubbliche, la cui implementazione compete alle agenzie (\"myndighet\"). I ministeri possono controllare le agenzie solo attraverso decisioni politiche generali, non potendo impartire loro ordini n\u00e9 interferire con le loro attivit\u00e0 quotidiane o la trattazione di singoli casi (interferenza nota come \"ministerstyre\"). Resta, peraltro, al Governo il potere di nominare e revocare il direttore generale (\"generaldirekt\u00f6r\") preposto a ciascuna agenzia."}
{"id": "1357784", "revid": "228587", "url": "https://it.wikipedia.org/wiki?curid=1357784", "title": "He-Man (disambigua)", "text": ""}
{"id": "1357785", "revid": "436459", "url": "https://it.wikipedia.org/wiki?curid=1357785", "title": "Antonio Sarno", "text": "Sconosciuto durante la sua vita, interprete originale di Giordano Bruno e Tommaso Campanella, fu riscoperto nel 1959 da Francesco Flora.\nBiografia.\nSi hanno poche notizie sulla sua vita, riportate da Benedetto Croce nel volume \"Pensiero e Poesia\". Di Croce fu a lungo segretario, e anche quando si trasfer\u00ec a Roma, come impiegato al Ministero della Pubblica Istruzione, continu\u00f2 a eseguire la copia dei suoi testi. \nCollabor\u00f2 al \"Giornale critico della filosofia italiana\" con saggi su Giordano Bruno, Tommaso Campanella e Giambattista Vico. Tradusse nel 1909, per la Casa editrice Giuseppe Laterza e figli, l'opera di Georges Sorel, \"Considerazioni sulla violenza\".\nSi suicid\u00f2 il 25 febbraio 1932, con un colpo di rivoltella.\nPensiero.\nAntonio Sarno si interess\u00f2 a Giordano Bruno e Tommaso Campanella. Avrebbe trascorso la sua vita in incognito, se non per l'interesse di Benedetto Croce e Francesco Flora. Croce stesso cur\u00f2 l'edizione di alcuni scritti di Sarno con il titolo \"Pensiero e poesia\" (1943), a cui Flora fece seguire una seconda edizione dal titolo \"Filosofia poetica\" (1959), aggiungendovi testi esclusi da Croce e con un'antologia critica in appendice.\nLa riscoperta di Sarno \u00e8 dovuta al filosofo italiano Mario Perniola:\nUna collezione dei testi pi\u00f9 significativi che erano gi\u00e0 inclusi nell'edizionde del 1959 sono stati pubblicati sotto il titolo \"Filosofia del sentire\" (1995) a cura di A. Marroni."}
{"id": "1357792", "revid": "21880", "url": "https://it.wikipedia.org/wiki?curid=1357792", "title": "Impollinazione idrogama", "text": ""}
{"id": "1357793", "revid": "767487", "url": "https://it.wikipedia.org/wiki?curid=1357793", "title": "Robot Jox", "text": "Robot Jox \u00e8 un film del 1990 diretto da Stuart Gordon, prodotto da Brian Yuzna e distribuito dalla Dnc Entertainment. Il film, scritto dal regista assieme allo scrittore di fantascienza Joe Haldeman, segue le vicende di Achille, uno dei \"robot jox\", i piloti di gigantesche macchine meccaniche che combattono incontri per risolvere le dispute territoriali in un mondo distopico post apocalittico.\nTrama.\nCinquant'anni dopo un olocausto nucleare, la guerra aperta \u00e8 vietata dalle nazioni sopravvissute, che si sono fuse in due opposte fazioni: il Mercato e la Confederazione ispirato alla Russia. Per risolvere le dispute territoriali, le due parti tengono incontri tra robot giganti pilotati dai \"Robot Jox\".\nIn un incontro il combattente della Confederazione Alexander sconfigge e uccide Hercules del Mercato; a quel punto diventa chiaro che la Confederazione sta ricevendo informazioni sulle nuove armi e disegni da delle spie all'interno del Mercato, con conseguente perdita di incontri critici e la morte di molti dei migliori piloti. Il pilota del Mercato Achille, sostenuto dal progettista di robot Doc Matsumoto e dallo stratega Tex Conway, unico pilota a vincere tutti e dieci le sue lotte contrattuali, si prepara per il suo decimo e ultimo combattimento contro Alexander. Durante la battaglia, Achille tenta di intercettare un proiettile lanciato da Alexander quando sbanda verso gli spalti dei civili, ma non riesce ad evitare l'impatto e collassa sulle gradinate, uccidendo pi\u00f9 di 300 spettatori. Entrambe le parti sostengono di avere vinto; tuttavia, gli arbitri decidono che si tratta di un pareggio, e pianificano una rivincita. Achille, scosso dall'incidente, insiste sul fatto che il pareggio sia il suo decimo incontro contrattuale e si ritira, con grande disapprovazione della sua squadra e degli appassionati.\nViene scelta come sostituta Athena, un pilota donna geneticamente progettato. Preoccupato che lei non possa vincere, Achille si impegna a combattere di nuovo contro Alexander, facendo infuriare Athena. Prima della rivincita in programma, Doc discute con Conway nel suo ufficio. Analizzando l'incontro finale di Conway e ne deduce che il fortunato colpo di laser con cui Conway ha vinto la partita contro un avversario superiore era invece un colpo controllato e che la partita era stata truccata per far vincere Conway. Accusa Conway di essere una spia: Conway confessa e uccide Doc, ignaro che Doc stesse registrando la conversazione. Conway dice al commissario Jameson che Doc era la spia, e che si suicidato dopo essere stato scoperto.\nLa mattina del combattimento, Athena seda Achille nel suo appartamento e lo impersona per ottenere l'accesso alla cabina di guida del robot. Achille decide di aiutarla e riproduce il video didattico che Doc aveva preparato per le nuove armi installate nel robot. Quando il video mostra la confessione di Conway e l'omicidio di Doc, Conway ha un sussulto alla sua morte. Sul campo, Alexander sconfigge Athena e Achille si precipita per tirarla fuori del robot. Gli arbitri ordinano ad Alexander di smettere di combattere, ma Alexander distrugge la piattaforma galleggiante degli arbitri e continua l'attacco. Achille prende il controllo del robot del Mercato. I due piloti continuano la loro lotta, finch\u00e9 entrambi i robot non vengono distrutti. Uno di fronte all'altro, senza le loro macchine usando i rottami come armi, combattono corpo a corpo. Achille alla fine convince Alexander che la partita non deve necessariamente terminare con la morte di uno dei due jox: Alexander quindi mette gi\u00f9 la sua arma, e i due si salutano con il tradizionale saluto dei piloti jox.\nProduzione.\nSviluppo.\nIl regista Stuart Gordon ha detto di essersi inizialmente ispirato per \"Robot Jox\" alla linea di giocattoli giapponesi dei Transformers:\nQuando Gordon inizialmente propose l'idea al produttore Charles Band, questi sostenne che il film avrebbe avuto costi di produzione troppo alti per il suo studio, l'Empire International Pictures. Band poi cambi\u00f2 idea, ma chiese a Gordon di creare un video di dimostrazione in stop motion con l'artista effetti speciali David W. Allen. Il filmato impression\u00f2 i potenziali finanziatori del film, e alla fine \u00e8 diventato la sequenza dei titoli di testa del film. Inizialmente erano stati preventivati 7 milioni di dollari: il film sarebbe stato il pi\u00f9 costoso che l'Empire Pictures avesse mai prodotto.\nLa produzione del film alla fine \u00e8 costata secondo alcune fonti circa 10 milioni di dollari e l'Empire Pictures fece fallimento durante la produzione.\nSceneggiatura.\nL'autore di fantascienza Joe Haldeman ha scritto la sceneggiatura con Gordon. I due si incontrarono quando Gordon fu ingaggiato per girare un adattamento in quattro parti del romanzo di Haldeman \"Guerra eterna\" (\"The Forever War\"), ma quando i finanziamenti per il progetto furono tagliati, Gordon invece diresse un adattamento scenico del libro, che anche Haldeman aveva scritto. Due anni dopo, Gordon chiese a Haldeman di lavorare su un adattamento di fantascienza dell'Iliade; l'idea fu la base per quello che poi divenne Robot Jox. Haldeman ha sostenuto che la sua visione e quella di Gordon si sono scontrate: il primo voleva un film di fantascienza drammatico, mentre il secondo voleva un film pi\u00f9 rivolto al pubblico, insistendo sulle azioni con effetti speciali con personaggi stereotipati e pseudoscienza. In una bozza di una pagina e mezza, Gordon aveva inserito altri elementi nella trama, tra cui temi della guerra fredda. Haldeman voleva che il titolo del film fosse \"The Mechanics\", ma Gordon insistette su \"Robot Jox\". Secondo Haldeman:\nDiverse volte, Haldeman ha temuto che questo scontro lo avrebbe portato ad essere eliminato dal progetto, ma i produttori del film si schierarono con lui durante la pre-produzione. Haldeman ha scritto che Gordon in seguito ha riconosciuto che l'autore \"stava scrivendo un film per gli adulti che anche pu\u00f2 piacere anche ai bambini\", mentre Gordon \"ha diretto un film per i bambini che pu\u00f2 piacere agli adulti.\"\nRiprese.\nLe riprese del film iniziarono a Roma nel gennaio 1987 e si conclusero nel mese di aprile. Durante le riprese, i produttori hanno spinto Haldeman a lavorare con i principali attori del film. In seguito, Allen ha cominciato a produrre particolari sequenze di effetti del film insieme a Ron Cobb per aiutarlo a progettare i robot. Allen scelse di girare le sequenze nel letto del lago El Mirage nella contea di San Bernardino, in California a causa di suoi cieli luminosi e l'ampia vista panoramica; tuttavia le riprese ritardarono a causa degli agenti atmosferici. Ha sostenuto Gordon:\nDistribuzione.\nBench\u00e9 l'uscita del film fosse originariamente prevista per il 1989 (una trasposizione letteraria della sceneggiatura, scritta dall'autore di fantascienza Robert Thurston, fu pubblicata quell'anno), la distribuzione nelle sale fu all'inizio rimandata fino all'aprile del 1990 a causa della bancarotta della Empire International Pictures durante la produzione. Dopo ulteriori ritardi, la Triumph Films ha distribuito il film nei cinema il 21 novembre 1990.\nAccoglienza.\nIl film ha incassato negli Stati Uniti dollari ( dollari nel fine settimana di apertura in 333 sale), un ricavo molto basso a fronte di un costo di produzione dai 7 ai 10 milioni.\nLa sua limitata distribuzione nei cinema ha indotto lo scrittore di fantascienza Gardner Dozois a rimarcare che il film \"\u00e8 stato presumibilmente distribuito quest'anno, ma se fosse uscito a Filadelfia, doveva averlo fatto in fretta, perch\u00e9 non l'ho mai nemmeno visto in lizza, per non parlare del film stesso.\""}
{"id": "1357794", "revid": "3115", "url": "https://it.wikipedia.org/wiki?curid=1357794", "title": "Nereo Annovi", "text": "In giovent\u00f9 fu allievo di Giuseppe Graziosi ed ebbe contatti con numerosi artisti nelle principali citt\u00e0 italiane. Sue opere trovano attualmente collocazione in musei e collezioni private sia in Italia che all'estero. In particolare, un suo famoso autoritratto \u00e8 tuttora esposto nel corridoio vasariano della Galleria degli Uffizi a Firenze.\nAnnovi vinse diversi concorsi e premi artistici durante tutto l'arco della propria carriera artistica.\nDi Annovi sono assai rinomate le nature morte alla finestra, le immagini di lampade e vecchi lumi, gli autoritratti e i paesaggi.\nEccellente disegnatore, insegn\u00f2 a lungo all'Accademia delle Belle Arti di Bologna."}
{"id": "1357800", "revid": "599013", "url": "https://it.wikipedia.org/wiki?curid=1357800", "title": "Wade Helliwell", "text": "Carriera.\nDopo aver frequentato nella seconda met\u00e0 degli anni novanta la AIS (Australian Institute of Sport) Scholarship, liceo frequentato dai migliori talenti sportivi australiani, Helliwell si \u00e8 iscritto nel 1999 alla Unc Charlotte giocando la stagione da junior nella Ncaa con la maglia dei 49ers. Nel 2000 \u00e8 tornato in Australia, firmando con i Brisbane Bullets (Australian NBL) con cui ha disputato tre campionati ed ha ottenuto l'NBL Most Improved Player (giocatore pi\u00f9 progredito) che nel 2002 gli ha consentito di approdare in nazionale. Nell'ottobre del 2003 \u00e8 stato ingaggiato dal Panionios Atene dove \u00e8 rimasto per un breve periodo prima del ritorno a Brisbane, nell'aprile successivo il centro ha firmato con la Pallacanestro Virtus Roma chiudendo la stagione 2003-04 nella Serie A italiana con 11 presenze in cui si \u00e8 guadagnato la conferma in maglia giallorossa anche per i due successivi tornei. Nella stagione, 2005-06 ha giocato 41 gare di campionato (2 punti e 3 rimbalzi in 11,5 minuti di utilizzo) raggiungendo la semifinale per lo scudetto, e 10 di Uleb Cup (3 punti e 1,8 rimbalzi in 11,2 minuti di utilizzo).\nPer la stagione 2006-07 ha firmato con la Mens Sana Siena ma a causa dello scarso minutaggio a novembre si \u00e8 trasferito alla Nuova Sebastiani Basket Rieti in Legadue.\nA Rieti finalmente \u00e8 stato impiegato con continuit\u00e0 ed ha contribuito alla promozione della squadra sabina in serie A, garantendosi la riconferma per la stagione successiva.\nNella stagione 2007-08, infatti, gioca con la squadra reatina siglando 4 punti, 3,5 rimbalzi e 0,5 assist a partita giocando 18 minuti scarsi.\nNella stagione 2008-09 \u00e8 stato ingaggiato dalla Premiata Montegranaro e trover\u00e0 spazio essendo uno dei cambi principali dei titolari.\nIn nazionale Wade Helliwell nel 2005 e nel 2007 ha vinto la medaglia d'oro ai Campionati dell\u2019Oceania. Nel 2006 ha partecipato in Giappone ai Campionati Mondiali."}
{"id": "1357801", "revid": "2091133", "url": "https://it.wikipedia.org/wiki?curid=1357801", "title": "Eesti Karikas", "text": "La Coppa di Estonia (in estone Eesti Karikas) \u00e8 la seconda competizione pi\u00f9 importante del campionato estone di calcio dopo la Meistriliiga. La competizione \u00e8 a eliminazione diretta.\nLa squadra pi\u00f9 titolata \u00e8 il Levadia Tallinn, con 10 vittorie totali.\nStoria.\nI primi campionati estoni, dal 1921 in poi, erano organizzati in forma di coppa. Solo dal 1929 si ebbe un vero e proprio campionato. La prima coppa propriamente detta fu quindi giocata nella stagione 1937/38, vedendo la vittoria dello Sport Tallin. A partire da quell'anno la coppa fu giocata regolarmente, con l'eccezione del 1941 (quando non fu disputato nemmeno il campionato) e del 1945 (primo anno di epoca sovietica).\nProprio in epoca sovietica la coppa, cos\u00ec come il campionato, furono disputati regolarmente, anche se le poche squadre estoni pi\u00f9 competitive disputavano anche la Coppa dell'Unione Sovietica.\nCon la ritrovata indipendenza fu disputata un'ultima Coppa nel 1991 e, dopo una stagione di pausa, la competizione ripart\u00ec nel 1992-'93."}
{"id": "1357803", "revid": "1545701", "url": "https://it.wikipedia.org/wiki?curid=1357803", "title": "Limestre", "text": "Limestre \u00e8 una frazione del comune di San Marcello Piteglio sulla Montagna pistoiese in provincia di Pistoia. \u00c8 sito sul torrente omonimo, che scava una breve valle prima di gettarsi nel fiume Lima.\nStoria.\nIl paese \u00e8 di recente fondazione: i primi insediamenti, di natura produttiva, costituiti da una fornace ed un mulino, risalgono alla fine del '700. La prima in particolare fu realizzata per produrre la calce da utilizzarsi per la costruenda strada Pistoia - Modena, la Ximenes-Giardini. \nNel 1807 Bartolomeo Cini di San Marcello Pistoiese e il figlio Giovanni trasformarono il mulino della Stella (fatto costruire da Bartolomeo nel 1790) in una cartiera; e in s\u00e9guito anche il mulino del Riccio (acquistato da Bartolomeo nel 1791) e il mulino Vecchio (appartenente a Vincenzo Cini). A causa della irregolare portata del torrente Limestre, nel 1822 i Cini inaugurarono la prima cartiera sulla Lima e nel 1838 la seconda. Nel 1842 le tre cartiere sul Limestre, non pi\u00f9 redditizie, furono convertite in fabbrica per la produzione dei panni feltri, con la pi\u00f9 grande ruota idraulica europea, costruita appositamente in Gran Bretagna. Alla fine degli anni quaranta la fabbrica chiude e gli edifici rimasero inutilizzati per alcuni anni: i Cini, in associazione con alcuni investitori di Firenze, tra cui la famiglia Fenzi, pensano di insediarvi una fabbrica di armi ma il progetto verr\u00e0 abbandonato.\nNel 1861 si installa qui il \"Lanificio Schmitz\" di propriet\u00e0 e gestione, tramite la societ\u00e0 \"Schmitz e Turri\", delle famiglie omonime. Alla fine degli anni settanta il lanificio chiude ed \u00e8 sostituito da una fabbrica per la lavorazione del rame, la \"Felice Ponsard &amp; C\" i cui proprietari erano Felice Ponsard, Cipriano e Ferdinando Turri: \u00e8 questa la prima azienda per la lavorazione del rame sulla Montagna pistoiese. Alla met\u00e0 degli anni ottanta Felice Ponsard lascia la societ\u00e0 e la ditta cambia nome in \"Ferdinando Turri &amp; C\": le lavorazioni vengono estese, sono costruiti due forni per la fusione e raffinazione del rame, i Turri installano laminatoi a Mammiano e la ditta cresce notevolmente, divenendo una delle prime in Italia per la lavorazione del rame. \u00c8 in questo periodo che, sempre ad opera dei Turri, sono costruite alcune ville padronali, viene ampliato e trasformato in albergo, col nome di Villa Margherita, un mulino con l'idea di impiantarvi uno stabilimento termale, successivamente abbandonata. Nel 1899 i Turri vendono gli impianti alla Societ\u00e0 Metallurgica Italiana di Livorno che installa qui alcune lavorazioni sino alla definitiva chiusura intorno agli anni ottanta del Novecento.\nInsieme alla fabbrica nel 1938 sono venduti anche i poderi circostanti acquistati dalla famiglia Orlando, maggior azionista della SMI.\nNel 1926 a Limestre fu costruita una stazione della Ferrovia Alto Pistoiese, che collegava Pracchia a Mammiano, smantellata nel 1965.\nOggi, negli edifici della SMI, vi \u00e8 stato allestito il Dynamo Camp, un camp di terapia ricreativa per bambini affetti da patologie gravi o croniche. La realizzazione di questo complesso ha permesso il recupero della gran parte delle strutture storiche. Di recente \u00e8 stato anche recuperato sul mercato antiquario toscano l'archivio della famiglia Turri (\"Fondo Turri\"), che permette di ricostruire le vicende di Limestre per buona parte della seconda met\u00e0 dell'800.\nBibliografia.\nSimone Fagioli (a cura di). \"Il Fondo Turri. Industria ed imprenditoria sulla Montagna Pistoiese nella seconda met\u00e0 dell'Ottocento\". Pistoia, Etruria editrice, 2007."}
{"id": "1357807", "revid": "729019", "url": "https://it.wikipedia.org/wiki?curid=1357807", "title": "Stanislav Gali\u0107", "text": "Stanislav Gali\u0107 nacque nel paese di Gole\u0161 nel municipio di Banja Luka nella attuale Bosnia ed Erzegovina. Prima dello scoppio del conflitto era un ufficiale nella Armata Popolare di Jugoslavia.\nIl 7 settembre 1992 divenne il comandante del corpo detto \"Sarajevo-Romanija\" , un'unit\u00e0 dell'Esercito della Repubblica Srpska deputato all'Assedio di Sarajevo. Gali\u0107 rimase comandante dell'unit\u00e0 fino al 10 agosto 1994 quando venne sostituito da Dragomir Milo\u0161evi\u0107. All'interno del ERS aveva il rango di Maggior Generale e comandava 18.000 uomini divisi in 10 brigate.\nProcesso.\nStanislav Gali\u0107 venne arrestato dalla SFOR il 20 dicembre 1999 e trasferito all'Aia per affrontare il processo del Tribunale penale internazionale per l'ex-Jugoslavia.\nIl processo inizi\u00f2 il 3 dicembre 2001 e si concluse il 5 dicembre 2003 con una condanna a 20 anni di reclusione. Il tribunale stabil\u00ec che Stanislav Gali\u0107 fu responsabile dei seguenti reati:\nSi \u00e8 appellato alla sentenza e il Tribunale ha mutato la condanna in ergastolo il 30 novembre del 2006, divenendo il primo imputato del Tribunale Internazionale a essere condannato all'ergastolo.\nAttualmente sta scontando la sua condanna in un carcere in Germania."}
{"id": "1357820", "revid": "466539", "url": "https://it.wikipedia.org/wiki?curid=1357820", "title": "Sam Jaffe", "text": "Biografia.\nNato a New York da genitori ebrei russi, Heida (Ada) Epstein e Bernhard Barnett Jaffe, era il pi\u00f9 giovane di quattro figli e crebbe bilingue in russo e inglese. Sua madre era un'attrice yiddish che aveva lavorato a Odessa, in Ucraina, prima di trasferirsi negli Stati Uniti; suo padre era un gioielliere. Da bambino, Jaffe apparve in produzioni teatrali yiddish con sua madre, divenuta un'attrice di spicco e una star del vaudeville statunitense. Si laure\u00f2 alla Townsend Harris High School e studi\u00f2 ingegneria al City College di New York, laureandosi nel 1912. In seguito frequent\u00f2 la Columbia University e lavor\u00f2 per diversi anni come insegnante di matematica, e poi preside, presso il Bronx Cultural Institute, una scuola preparatoria del college, prima di tornare a recitare nel 1915.\nDopo una lunga esperienza teatrale, ottenne un ruolo significativo, quello del granduca Pietro (futuro imperatore Pietro III di Russia) nel delirante e barocco \"L'imperatrice Caterina\" (1934) di Josef von Sternberg, a fianco di Marlene Dietrich. Questo brillante esordio fu l'inizio di una carriera cinematografica, ricca di numerose caratterizzazioni di rilievo. Venne diretto da registi quali Frank Capra in \"Orizzonte perduto\" (1937), George Stevens in \"Gunga Din\" (1939), nel ruolo del portatore d'acqua indiano che d\u00e0 il titolo al film, Elia Kazan in \"Barriera invisibile\" (1947), Robert Wise in \"Ultimatum alla Terra\" (1951), William Wyler in \"Ben-Hur\" (1959), dove interpret\u00f2 il ruolo di Simonide.\nNel 1950 interpret\u00f2 il ruolo di Doc Erwin Riedenschneider, l'ideatore della rapina su cui \u00e8 incentrata la trama del film, nel noir \"Giungla d'asfalto\" di John Huston, accanto a Sterling Hayden, Louis Calhern e alla giovane ed emergente Marilyn Monroe. Per la sua incisiva interpretazione, Jaffe ottenne la Coppa Volpi per la miglior interpretazione maschile alla 15\u00aa Mostra internazionale d'arte cinematografica di Venezia e una candidatura all'Oscar al miglior attore non protagonista. Oltre che per il cinema lavor\u00f2 anche a spettacoli per la televisione, come il medical drama \"Ben Casey\", di cui gir\u00f2 127 episodi dal 1961 al 1966, nel ruolo del Dr. David Zorba.\nMor\u00ec di cancro nel 1984, a 93 anni."}
{"id": "1357826", "revid": "767487", "url": "https://it.wikipedia.org/wiki?curid=1357826", "title": "K'naan", "text": "Biografia.\nNato nel 1978, K'naan ha trascorso la sua giovinezza nel distretto di Wardhiigleey (il \"fiume di sangue\"), venendo coinvolto nella guerra civile in Somalia iniziata nel 1986, sua zia Magool era una delle pi\u00f9 famose cantanti dell'Africa orientale, il nonno di K'naan, Haji Mohamed, era un poeta.\nIl padre di K'naan, Abdi, lasci\u00f2 il paese assieme ad altri intellettuali per muoversi a New York ed intraprendere il lavoro di tassista, mandando periodicamente soldi alla famiglia e dischi hip hop di Nas e Rakim al giovane K'naan. Nonostante il ragazzo non conoscesse affatto l'inglese, prese comunque una dizione tipica dell'hip hop, copiando le liriche e lo stile poetico.\nTuttavia il deteriorarsi della situazione somala costrinse la famiglia a chiedere rifugio politico negli Stati Uniti d'America, nel 1991 nell'ultimo giorno in cui rimase aperta l'ambasciata statunitense durante il collasso del governo di Mohammed Siad Barre, il visto fu approvato e la famiglia si imbarc\u00f2 sull'ultimo volo disponibile. Si riunirono al resto della famiglia ad Harlem per poi spostarsi a Rexdale, Ontario, dove gi\u00e0 esisteva un'importante comunit\u00e0 somala, e dove la famiglia di K'naan ancora vive. In questo nuovo paese, K'naan inizi\u00f2 a studiare inglese, ricominciando a coltivare la sua passione per l'hip hop. Smise di frequentare la scuola al decimo anno, per viaggiare per il mondo partecipando agli eventi hip hop \"open mic\", prima di tornare a Toronto.\nDivenne amico e socio del promotore canadese Sol Guy ed il suo team lo aiut\u00f2 a partecipare ad una udienza dell'alto commissariato per i rifugiati dell'ONU nel 1999 dove si esib\u00ec in un brano di \"spoken word\" che criticava il comportamento dell'ONU nella fallimentare missione di aiuto alla Somalia successivamente alla guerra civile. Tra i membri presenti all'udienza anche il cantante senegalese Youssou N'Dour, che rimase impressionato dal giovane MC e dalla sua prova tanto da invitarlo a contribuire al suo album del 2001 dal titolo \"Building Bridges\", un progetto che ebbe come seguito un tour mondiale a cui K'naan partecip\u00f2.\nQuesto progetto porto K'naan ad altri appuntamenti dell'ONU cos\u00ec come al Montreal Jazz Festival, e gli diede modo di conoscere il produttore canadese Jarvis Church ed il suo Track &amp; Field team nel 2002, quando produsse il suo album di debutto intitolato \"The Dusty Foot Philosopher\", che fu pubblicato nel 2005 ed ebbe ottime note dalla critica. Nel 2006 il disco vinse il Juno Award come \"Rap Recording of the Year\", e fu nominato per la prima edizione del Polaris Music Prize. Vinse anche il \"BBC Radio 3 Award for World Music\" nella categoria esordienti per l'anno 2007.\nHa poi lavorato in date \"live\" e con artisti come Mos Def, The Roots, Dead Prez e Pharoahe Monch in tourn\u00e9e come il Live 8 e Breedlove Odyssey. Ha inoltre collaborato con Damian Marley nel \"Welcome to Jamrock\". Nel 2005, ha risposto a dicerie su una sua disputa con il rapper canadese K-os, realizzando il mixtape \"Revolutionary Avocado\". Ha poi pubblicato \"The Dusty Foot on the Road\", una collezione di registrazioni realizzate nel tour della Wrasse Records.\nNel 2009 pubblica l'album \"Troubadour\" e l'anno seguente esce il singolo \"Wavin' Flag\" che in poco tempo raggiunge il secondo posto nelle classifiche canadesi. Della canzone c'\u00e8 una cover in cui K'naan duetta con David Guetta e will.i.am e un'altra registrata con il supergruppo Young Artists for Haiti per raccogliere fondi per Haiti. Una cover remixata di Wavin' Flag \u00e8 stata scelta per rappresentare la Coca-Cola ai Mondiali di calcio 2010 in Sudafrica. La cover vede la partecipazione di David Bisbal che canta in spagnolo e un'altra versione con Nancy Ajram che canta in arabo.\nNell'ottobre del 2010, grazie anche al successo ottenuto a livello mondiale dal singolo Wavin' Flag, viene premiato ai MOBO Awards 2010 come \"Best African Act\"\nNell'ottobre del 2011, in occasione della celebrazione dei 10 anni di attivit\u00e0 della Clinton Foundation, K'naan si esibisce con un nuovo singolo Bulletproof Pride accompagnato da Bono degli U2.\nNel 2012 partecipa, con altri importanti artisti, alla realizzazione di un album celebrativo, Chimes of Freedom - The Songs of Bob Dylan, un progetto di beneficenza per i 50 anni di Amnesty International, contenente, appunto, cover dei migliori brani del grande menestrello, Bob Dylan. K'naan partecipa con una suggestiva ed emozionante reinterpretazione di With God On Our Side."}
{"id": "1357827", "revid": "124853429", "url": "https://it.wikipedia.org/wiki?curid=1357827", "title": "Castel Borello", "text": "Il Castel Borello \u00e8 un castello che sorge vicino a Bussoleno, in val di Susa (Citt\u00e0 metropolitana di Torino).\nStoria.\nDel castello si hanno notizie nel XIV secolo, ma la sua costruzione \u00e8 probabilmente precedente, forse del XII secolo; appartenne in un primo tempo ai signori Borello e serviva come rifugio dalle guerre per le popolazioni locali.\nIl castello, nel corso dei secoli, pass\u00f2 agli Aschieri, ai Bartolomei e ai Rotari di Susa. Durante la peste del 1630 il medico Fiocchetto, allora proprietario del castello, si prodig\u00f2 grandemente per la cura dei malati.\nL'edificio \u00e8 stato la sede dalla Societ\u00e0 Meteorologica Italiana, in seguito trasferitasi a Moncalieri.\nDescrizione.\nIl castello \u00e8 un edificio a pianta quadrangolare. La costruzione \u00e8 in pietra, con grandi feritoie e tetto in lose. Le finestre sono protette da inferriate. L'edificio si raggiunge dalla frazione di Bussoleno \"Baroni\", a circa 3 km di distanza dal centro comunale."}
{"id": "1357830", "revid": "729019", "url": "https://it.wikipedia.org/wiki?curid=1357830", "title": "Dragomir Milo\u0161evi\u0107", "text": "Fu il comandante dei Corpi Sarajevo-Romanija dell'Esercito Serbo-Bosniaco che assediarono Sarajevo per tre anni (dal 1992 al 1995) durante la guerra in Bosnia, sostituendo Stanislav Gali\u0107.\nNel complesso, l'assedio caus\u00f2 la morte di almeno diecimila civili, millecinquecento dei quali bambini.\nNel dicembre 2004 si arrese al Tribunale penale internazionale per l'ex-Jugoslavia dell'ONU, prima del quale fu accusato di crimini contro l'umanit\u00e0 e tre condanne per violazione del diritto bellico.\nIl 12 novembre del 2009 \u00e8 stato condannato in appello a 29 anni di reclusione, contro i 33 anni previsti dalla sentenza di primo grado."}
{"id": "1357831", "revid": "11224046", "url": "https://it.wikipedia.org/wiki?curid=1357831", "title": "Castello Borello", "text": ""}
{"id": "1357832", "revid": "287204", "url": "https://it.wikipedia.org/wiki?curid=1357832", "title": "Dragomir Milosevic", "text": ""}
{"id": "1357833", "revid": "287204", "url": "https://it.wikipedia.org/wiki?curid=1357833", "title": "Stanislav Galic", "text": ""}
{"id": "1357834", "revid": "83531", "url": "https://it.wikipedia.org/wiki?curid=1357834", "title": "Rosellina Balbi", "text": "Biografia.\nDa giovane frequenta il Liceo Classico Umberto I, negli stessi anni del giovane Giorgio Napolitano. Con Francesco Compagna, suo amico del liceo, dirige per quasi dieci anni la rivista \"Nord e Sud\", che aveva appena fondato.\nPer il quotidiano La Repubblica fu responsabile della sezione culturale, dal 1976 al 1990. Con il fratello neuropsichiatra Renato, realizza a quattro mani \"Lungo viaggio al centro del cervello\" nel 1981, divulgando la sua teoria scientifica sulla \"evoluzione stratificata\" (Renato Balbi, \"L'evoluzione stratificata\", Napoli, 1965).\nHa scritto diversi libri su argomenti di antropologia sociale, in particolar modo sulla camorra nel suo \"Madre paura\", dove sviluppa l'idea che la camorra sia caratterizzata da un particolare status di paura continua. Con \"Hatikv\u00e0. Il ritorno degli ebrei nella Terra Promessa\" ha vinto l'Aquila d'Oro del Premio Estense 1983.\nHa realizzato anche diversi lavori sulla tematica del razzismo, in particolar modo nel 1993 con il libro \"Ebrei razzismo e antisemitismo\"."}
{"id": "1357836", "revid": "399", "url": "https://it.wikipedia.org/wiki?curid=1357836", "title": "Bardalone", "text": "Bardalone \u00e8 una frazione del comune italiano di San Marcello Piteglio, nella provincia di Pistoia, in Toscana.\nGeografia fisica.\nIl paese occupa un'ampia area nella vallata dell'omonimo torrente, che nasce dalle pendici del Monte Croce delle Lari e si unisce al torrente Maresca a Campo Tizzoro; si estende a un'altitudine compresa tra 700 e 850 metri s.l.m ed \u00e8 circondato da estesi boschi di castagni e faggi. A nord \u00e8 separato dal vicino paese di Maresca da un rilievo poco elevato, localmente detto \"Alpe Piana\" per la sua conformazione relativamente pianeggiante; a sud il massiccio delle Lari, che raggiunge un'altezza massima di 1200 m, lo separa dalla valle del Reno\nIl paese era costituito da numerose borgate separate l'una dall'altra; oggi quelle poste lungo l'attuale strada statale 66 sono unite da abitazioni costruite nel corso nel XIX e del XX secolo, mentre nelle zone pi\u00f9 periferiche i singoli borghi mantengono la loro individualit\u00e0. In questi ultimi si trovano varie abitazioni risalenti al XVII e XVIII secolo che offrono tipici esempi di architettura rurale montana.\nStoria.\nFino al XVI secolo la localit\u00e0, come tutta la valle del torrente Maresca, faceva parte del territorio del comune di Gavinana ed era costituita da boschi di frassini, carpi, cerri e rovere, tutelata come zona di produzione degli alberi da costruzione. \u00c8 tuttavia verosimile che gi\u00e0 in questo periodo esistessero alcuni poderi, anche se non un vero e proprio centro abitato.\nNel 1618 si ha notizia della presenza di un oratorio dedicato alla Madonna della Neve, posto sul luogo dell'attuale chiesa parrocchiale. Nel 1723, su richiesta degli abitanti dei borghi di Campo Magno, Case Ducci, Case Pellegro e Bardalone, il pievano di Gavinana, Domenico Chelucci, chiese al vescovo di Pistoia che venisse costruita una chiesa parrocchiale al posto dell'oratorio per rendere pi\u00f9 agevole la frequenza ai riti religiosi dei paesani che avevano difficolt\u00e0 a recarsi alla pieve di Gavinana, distante alcuni chilometri. I lavori di costruzione vennero completati nel 1728.\nIl paese acquist\u00f2 autonomia dalla chiesa di Gavinana nel 1787 grazie alla riforma ecclesiastica voluta da Scipione de' Ricci, vescovo di Pistoia.\nUn importante impulso allo sviluppo del paese fu dato dalla costruzione della \"Strada Regia Modenese\" (oggi la Strada Statale 66) che collegava Pistoia a Modena evitando i territori dello Stato Pontificio, che venne inaugurata nel 1778. Se precedentemente il paese era collegato a San Marcello e a Pistoia da mulattiere che percorrevano prevalentemente il versante settentrionale della valle, dove infatti si trovano alcune delle borgate pi\u00f9 antiche, nel corso del XVIII e del XIX secolo vennero costruiti numerosi edifici lungo la strada regia, sia adibiti ad abitazioni private sia per lo stallaggio di animali da trapelo.\nMonumenti e luoghi d'interesse.\nLa chiesa sorge nella parte alta del paese, sulle rovine dell'oratorio di cui si ha notizia gi\u00e0 dal 1618. La chiesa attuale fu costruita tra il 1723 e il 1728 su richiesta degli abitanti dei borghi che componevano Bardalone.\nL'edificio \u00e8 a pianta rettangolare, a una navata, con tetto a capanna. La facciata \u00e8 coperta da un portico a tre archi.\nAll'interno la navata \u00e8 coperta con volta a botte e sostenuta da sei archi. L'altare maggiore, costruito con pezzi di spoglio derivati da un altare di una chiesa di Pistoia, \u00e8 isolato e reca due belle colonne con capitello. I due altari laterali hanno due pilastri che sorreggono un cornicione sovrastato da un arco a sesto acuto.\nLa chiesa nel 1800 sub\u00ec numerosi lavori di ampliamento e restauro, terminati nel 1860 con la costruzione dell'abside.\nLa decorazione pittorica dei pilastri risale al 1945."}
{"id": "1357837", "revid": "729019", "url": "https://it.wikipedia.org/wiki?curid=1357837", "title": "Dotto arterioso di Botallo", "text": "Il dotto di Botallo \u00e8 un condotto arterioso che durante la vita fetale e nelle prime ore dopo la nascita garantisce un flusso di sangue tra arco dell'aorta e arteria polmonare, connessa quest'ultima a livello della sua biforcazione o di uno dei suoi due rami o pi\u00f9 raramente entrambi. Prende nome da Leonardo Botallo.\nDescrizione.\nIl cuore fetale si differenzia strutturalmente dal cuore postnatale per la presenza di un'ampia comunicazione interatriale e per il dotto arterioso di Botallo.\nLa comunicazione tra gli atri \u00e8 assicurata dalla presenza nella parete interatriale del forame ovale, e permette al sangue proveniente dalla vena cava inferiore ricco di ossigeno di portarsi direttamente nell'atrio sinistro e poi dal ventricolo sinistro eludendo la circolazione polmonare.\nUna seconda deviazione, il dotto di Botallo, permette la comunicazione tra il tronco polmonare e l'aorta discendente.\nIl flusso ematico che lo attraversa \u00e8 generalmente di tipo destra-sinistra in virt\u00f9 delle pi\u00f9 alte resistenze polmonari prima del primo vagito, flusso inverso si riscontra in alcune anomalie congenite di cuore.\nAlla nascita i polmoni si espandono e le resistenze crollano; aumentano le resistenze sistemiche e il flusso si inverte diventando sinistra-destra.\nIl condotto \u00e8 mantenuto pervio da elevati livelli di prostaglandine che sono prodotte principalmente dalla placenta: alla nascita quindi il loro livello \u00e8 bruscamente ridotto, inoltre l'entrata in funzione del polmone quale organo che le metabolizza ne riduce ulteriormente il valore. Nel nato prematuro questo secondo meccanismo viene meno per l'immaturit\u00e0 del parenchima, inoltre le cellule del dotto sono ancora molto sensibili alle prostaglandine e il dotto rimane pervio.\nL'infusione di indometacina nei nati prematuri rimedia al difetto. In vita adulta la correzione \u00e8 chirurgica tramite legatura o, pi\u00f9 spesso, obliterazione endovascolare, ma in caso di endocardite recente \u00e8 necessario attendere alcuni mesi per la presentazione fragile ed edematosa del condotto.\nClinicamente la presenza di questa anomalia \u00e8 silente e si manifesta solo un caratteristico soffio continuo a locomotiva percepibile al margine sternale sinistro superiore.\nLa persistenza del dotto comporta un aumento del flusso polmonare che a lungo andare porta ad aumento delle resistenze del piccolo circolo; le pressioni si pareggiano e infine il flusso si inverte provocando passaggio di sangue poco ossigenato all'arco dell'aorta e conseguente cianosi dei soli arti inferiori (cianosi differenziale).\nLa chiusura spontanea del dotto pu\u00f2 associarsi a coartazione dell'aorta (in caso di flusso fetale destro sinistro) o pi\u00f9 raramente dell'arteria polmonare (in caso di flusso inverso).\nLa riapertura del dotto arterioso di Botallo \u00e8 usata come terapia chirurgica in risposta all'atresia della tricuspide (associata ad ipotrofia del ventricolo sinistro, stenosi polmonare e difetto interventricolare). In questo caso l'atrio destro pompa sangue nel ventricolo sinistro e quindi in aorta invece che nel ventricolo destro. In tal modo parte del sangue torna in arteria polmonare anche se in aorta si avr\u00e0 una commistione di sangue arterioso e venoso.\nVoci correlate.\nFonti\n\"Embriologia Umana\" Massimo De Felici pag. 248 PICCIN ISBN 9788829920198"}
{"id": "1357838", "revid": "125477156", "url": "https://it.wikipedia.org/wiki?curid=1357838", "title": "Guido D'Anna", "text": "Biografia.\nGiacomo D'Anna nel 1926 aveva fondato a Messina la Casa Editrice D'Anna: il figlio Guido, giunto a Firenze nel 1949 per intraprendere gli studi di architettura, apre in questa citt\u00e0 una sede della D'Anna e, su invito di Luigi Russo, accetta di curare l'aspetto organizzativo della rivista \"Belfagor\" diventandone l'editore e sostituendo cos\u00ec la Vallecchi.\nPoco tempo dopo nella stessa citt\u00e0, una volta divenuto presidente della casa editrice, vi stabilisce la sede centrale, dove ancora si trova attualmente. Durante la sua presidenza deve affrontare due grandi eventi: innanzitutto la terribile alluvione di Firenze nel 1966, che porta gravi danni alla casa editrice e a tutta la citt\u00e0. Due anni dopo, i moti del Sessantotto scuotono anche il mondo editoriale italiano, e con esso anche la D'Anna. Negli stessi anni Guido D'Anna promuove lo spostamento della sede nel palazzo di via dei Della Robbia.\nNel 1981 i suoi figli Gabriele, Giacomo, Albertina ed Elisabetta cominciano a seguire le orme paterne all'interno dell'azienda di famiglia; tuttavia Giacomo ed Elisabetta non proseguiranno il loro percorso professionale.\nEra nipote del pittore ed editore italiano Giulio D'Anna."}
{"id": "1357839", "revid": "22475", "url": "https://it.wikipedia.org/wiki?curid=1357839", "title": "Riserva naturale Valle dell'Aniene", "text": "La riserva naturale Valle dell'Aniene \u00e8 un'area naturale protetta della regione Lazio, sita nella periferia nord-est di Roma. Si estende per 650 ettari lungo il corso urbano del fiume Aniene dal GRA fino alla confluenza con il fiume Tevere, dove nei pressi si trova il Parco delle Valli.\nTerritorio.\nIl tratto urbano dell'Aniene \u00e8 caratterizzato da una notevole lunghezza e molte anse. Il fiume presenta un paesaggio molto diversificato e rappresenta il confine di diversi quartieri del quadrante nord-orientale di Roma: La Rustica, Tor Cervara, Tor Sapienza, Colli Aniene, Ponte Mammolo, Casal de' Pazzi, Pietralata, Monte Sacro, Trieste.\nIl parco si stende lungo entrambe le rive del fiume. All'interno del suo territorio si possono individuare tre aree di grande importanza naturalistica:\nL'unione delle 3 associazioni territoriali \"storiche\" relative alle suddette tre aree ha costituito nel 1999 l'Associazione Insieme per l'Aniene Onlus, che dallo stesso anno gestisce il parco per conto dell'Ente Regionale RomaNatura.\nFlora.\nIn questa oasi sono molto diffusi il papiro, l'iris, il sambuco e alghe o piante appartenenti all'ecosistema di zone paludose.\nFauna.\nLa specie animale principe che vive in quest'area e precisamente nell'Aniene \u00e8 la trota fario. Sono anche diffusi granchi, rane e gamberi americani."}
{"id": "1357840", "revid": "1318658", "url": "https://it.wikipedia.org/wiki?curid=1357840", "title": "Epatosplenomegalia", "text": "Con epatosplenomegalia si intende l'aumento di volume del fegato e della milza.\nL'ingrossamento della milza (splenico) si realizza spesso successivamente a quello epatico a causa di una ipertensione portale, ovvero l'aumentata pressione che viene a crearsi nella vena porta, situata a monte del fegato e a valle della milza. Le aumentate resistenze al deflusso di sangue splenico fanno s\u00ec che l'organo si ingrandisca e divenga palpabile."}
{"id": "1357841", "revid": "124036232", "url": "https://it.wikipedia.org/wiki?curid=1357841", "title": "Cesare Medail", "text": "Biografia.\nFratello maggiore di Giorgio, nel 1977 scrisse il libro-inchiesta \"Sotto le stellette\" (edito da Einaudi) dedicato alla storia delle rivendicazioni dei diritti civili all'interno delle forze armate, sotto l'influenza delle rivolte studentesche del 1968; nel 2004 pubblic\u00f2 presso l'editore Corbaccio il libro \"Le piccole porte: viaggio nell'universo del pensiero spirituale\", dove Medail descrive il suo incontro con 12 personalit\u00e0 nel campo della spiritualit\u00e0 con le quali mette a confronto il proprio scetticismo per cercare di riscoprire i valori dello spirito. Negli ultimi anni ha lavorato al Corriere della Sera, come capo servizio delle pagine culturali."}
{"id": "1357847", "revid": "1566286", "url": "https://it.wikipedia.org/wiki?curid=1357847", "title": "Roland Topor", "text": "Biografia.\nDi origine ebraico-polacca, figlio del pittore e scultore Abram Topor, trascorre i suoi primi anni a Parigi per poi trasferirsi in Savoia, dove la sua famiglia si nasconde per sfuggire all'occupazione nazista.\nStudia all'\u00c9cole nationale sup\u00e9rieure des beaux-arts di Parigi e, dal 1961 al 1965, collabora alla rivista satirica mensile \"Hara-Kiri\", dove si fa notare per un cinico humor nero, tipico dei suoi lavori.\n\u00c8 tra i fondatori, nel 1962, del celebre movimento neo-surrealista \"Panico\", assieme a Fernando Arrabal e Alejandro Jodorowsky.\nNel 1964, a 26 anni, scrive il suo primo romanzo, \"Le locataire chim\u00e9rique\" (inizialmente tradotto in italiano come \"L'inquilino stregato\").\nA partire dagli anni settanta si reca spesso in Italia e partecipa ai moti della Contestazione, da lui riletta in chiave ironica e graffiante.\nNel 1979 disegna le scene e i costumi per l'opera \"Le Grand Macabre\" di Gy\u00f6rgy Ligeti, messa in scena al Teatro Comunale di Bologna con la direzione d'orchestra di Zolt\u00e1n Pesk\u00f3 e la regia di Giorgio Pressburger.\nNel 1992 fonda, con Giacomo Carioti e Jean-Louis Colas, l'associazione \"RomaliaisonParis\", dedicata all'amicizia fra gli artisti italiani e francesi e alla realizzazione di iniziative comuni. \u00c8 inoltre il primo presidente dell'associazione, per la quale realizza anche il simbolo grafico: \"Pinocchio che si fa Marameo\". Questo disegno \u00e8 stato realizzato da Topor nel corso della sua permanenza a Roma, nel novembre 1996, per ricevere, su designazione di Giacomo Carioti e Rinaldo Traini, il premio \"Una vita per l'Illustrazione\" nel corso della manifestazione Expocartoon.\nMuore nella sua abitazione a Parigi il 16 aprile 1997 all'et\u00e0 di 59 anni a causa di un'emorragia cerebrale. \u00c8 sepolto nel cimitero di Montparnasse.\nCarriera cinematografica e televisiva.\nTopor \u00e8 conosciuto nel mondo del cinema per alcune sue interpretazioni e collaborazioni. Nel 1971 disegna i titoli di testa di \"Viva la muerte\" (\"Que viva la muerte!\") di Fernando Arrabal. Nel 1972, realizza con il regista francese Ren\u00e9 Laloux il film di animazione \"Il pianeta selvaggio\".\nTopor collabora anche con Federico Fellini, realizzando alcuni disegni per il \"Casanova\" del 1976 ma anche per altri progetti come \"Il viaggio di G. Mastorna, detto Fernet\" e \"La citt\u00e0 delle donne\".\nNel 1976 il regista Roman Pola\u0144ski dirige \"L'inquilino del terzo piano\" tratto da \"Le locataire chim\u00e9rique\". Nel 1989 realizza con Henri Xhonneaux il surreale film d'animazione \"Marquis\", incentrato sulla figura del Marchese de Sade. Nel 1994 Gherad Thiel realizza il film documentario \"Les r\u00eaves de Topor\".\nCome attore, Topor recita nel 1979 nel \"Nosferatu, il principe della notte\" di Werner Herzog. Nello stesso anno \u00e8 in \"Ratataplan\" di Maurizio Nichetti, nel 1984 \u00e8 in \"Un amore di Swann\", diretto da Volker Schl\u00f6ndorff, e nel 1995 in \"Tre vite una sola morte\".\nNel 1987 partecipa alla trasmissione televisiva \"Lupo Solitario\", su Italia 1, condotta da Patrizio Roversi e Syusy Blady: Topor \u00e8 ripreso in hotel in momenti di normale vita quotidiana, ad esempio nel bagno mentre si fa la barba.\nFilmografia.\nAnimazione.\nin collaborazione con Ren\u00e9 Laloux"}
{"id": "1357848", "revid": "123567", "url": "https://it.wikipedia.org/wiki?curid=1357848", "title": "Valgrigna", "text": ""}
{"id": "1357851", "revid": "1522738", "url": "https://it.wikipedia.org/wiki?curid=1357851", "title": "Milo\u0161evi\u0107", "text": ""}
{"id": "1357859", "revid": "30610", "url": "https://it.wikipedia.org/wiki?curid=1357859", "title": "Rugova", "text": ""}
{"id": "1357864", "revid": "729019", "url": "https://it.wikipedia.org/wiki?curid=1357864", "title": "Forte Bramafam", "text": "Il forte Bramafam \u00e8 una fortificazione che si trova in Val di Susa, vicino a Bardonecchia (TO); eretto sul costone omonimo (1447\u00a0m.s.l.m.) al margine sud-orientale della conca di Bardonecchia, per estensione ed armamento pu\u00f2 essere considerata la pi\u00f9 grande opera fortificata di fine Ottocento delle Alpi Cozie.\nStoria.\nLa fortificazione venne costruita tra il 1874 e il 1889 ed \u00e8 una delle pi\u00f9 grandi opere fortificate della fine del XIX secolo delle Alpi Cozie. \u00c8 stato costruito per difendere la linea ferroviaria Torino-Modane e il traforo ferroviario del Frejus, inaugurati in quegli anni. Il forte, che all'apice della funzionalit\u00e0 contava pi\u00f9 di 200 unit\u00e0, controllava il paese di Bardonecchia e le valli della Rho e del Fr\u00e8jus e teneva sotto tiro l'imbocco italiano del traforo ferroviario da possibili attacchi francesi.\nIn origine il forte, non ancora completamente sviluppato, aveva in dotazione 4 cannoni da 9 ARC Ret, disposti in barbetta, puntati contro l'imbocco del traforo ferroviario. Fra il 1883 e il 1889 assunse l'aspetto di un vero e proprio forte dotato di diversi tipi di artiglieria. Nel 1892 una relazione del Deuxi\u00e8me Bureau - il servizio di spionaggio francese - segnalava come il forte poteva definirsi ormai completo e che presto sarebbe stato dotato di artiglieria in cupola.\nIl Bramafam adott\u00f2 infatti le prime installazioni corazzate impiegate dalle fortificazioni italiane. Si trattava di affusti corazzati, prodotti dalla casa tedesca Gruson di Magdeburgo, armati con un cannone 12 GRC Ret da 120\u00a0mm. L'opera disponeva anche di quattro torrette a scomparsa Gruson per cannone a tiro rapido da 57\u00a0mm: si trattava di una torretta metallica che normalmente aderiva con la superficie superiore al piano della copertura. Con un meccanismo a contrappeso la si poteva sollevare, far uscire la volata del pezzo, sparare e quindi farla tornare nella posizione iniziale; questi cannoni erano del tutto simili a quelli installati al Forte del Colle delle Finestre e al Forte Combe nei pressi di Giaglione). Inoltre vi erano anche 6 cannoni da 87B in barbetta, 2 cannoni da 15 GRC Ret ed altri pezzi pronti per essere posti in batteria qualora se ne fosse mostrata la necessit\u00e0.\nDisarmato parzialmente nel corso della Prima guerra mondiale, il forte fu adibito a campo di prigionia per gli austriaci che lavoravano in zona alla manutenzione delle strade militari e della galleria del Fr\u00e9jus. Negli anni Trenta l'opera venne integrata con la costruzione di due moderni centri di resistenza in caverna del Vallo Alpino ed armata, oltre che dalle 2 torri 120/21, anche da una sezione di cannoni da 149/35. Nonostante fosse superato per concezioni tecniche, fu costantemente presidiato ed armato.\nIl 21 giugno 1940, nel corso dell'offensiva italiana contro la Francia, il forte fu bersagliato dai tiri dell'artiglieria nemica e dalle bombe lasciate cadere da sette aerei francesi: i danni si limitarono per\u00f2 soltanto ad alcune strutture esterne.\nNel settembre del 1943 venne occupato da un piccolo presidio tedesco che, per timore di colpi di mano dei partigiani, min\u00f2 accuratamente tutta l'area circostante. Fu abbandonato dagli ultimi tedeschi in ritirata solo la mattina del 27 aprile 1945. Cessate le ostilit\u00e0, in ottemperanza alle clausole del trattato di pace, l'opera venne dismessa dall'Esercito e abbandonata al proprio destino (art. 47 del trattato di pace).\nIl forte divenne poi un museo sede di mostre e di manifestazioni gestito dall'Associazione per gli Studi di Storia e Architettura militare di Torino (ASSAM). . Gli allestimenti museali sono stati realizzati nella caserma ufficiali, nella caserma truppa, nell'area dell'atrio e del corpo di guardia, nella caponiera e nell'accesso ad una torretta da 57\u00a0mm. Una di queste torrette \u00e8 stata rifatta e rimessa in sito a cura dell'associazione che gestisce la fortezza.\nDescrizione.\nL'opera occupa completamente lo sperone roccioso del Monte Bramafam, ha una forma irregolare e distribuita su pi\u00f9 livelli di quota. Si compone del \"forte principale\" e dell\"'avanforte\" (che si protende al margine ovest della cresta). Si accede al forte tramite un cancello che immette su un piazzale sul quale si estende il retro del forte. Questo \u00e8 una costruzione in pietra su due piani con le finestre e le feritoie incorniciate da pietre chiare squadrate. L'accesso al forte avveniva tramite un ponte levatoio su un fossato scavato davanti all'ingresso principale, alla sinistra del quale vi era una caponiera nella quale i fucilieri potevano controllare l'intero piazzale. Sul piazzale davano ancora alcuni magazzini di artiglieria.\nAll'interno del forte si ha un ampio cortile a nord del quale, in barbetta, erano schierati i 6 cannoni da 87B a coppie su 3 diverse piazzuole con riservette sotterranee e, fra la prima e la seconda piazzuola, una galleria conduceva ad una delle 4 installazioni a scomparsa per i cannoni Gruson da 57\u00a0mm. Le altre artiglierie come questa erano poste agli angoli perimetrali del forte. All'interno del forte, disposti sui due piani, vi erano gli alloggi per la guarnigione ed i locali tecnici, quali cucine, magazzini e riservette. Sempre all'interno del forte si dipartiva una galleria che conduceva alle due torri 120/21, poste al vertice occidentale della batteria, oltre le quali, sempre in galleria, si arrivava alla polveriera.\nL'avanforte occupa tutto il roccione occidentale del monte ed era dotato di un altro cannone Gruson da 57\u00a0mm ed una postazione in barbetta per 2 cannoni da 15 GRC Ret che erano rivolti verso il Melezet e la Valle Stretta."}
{"id": "1357865", "revid": "1318658", "url": "https://it.wikipedia.org/wiki?curid=1357865", "title": "Stefano Scandaletti", "text": "Biografia.\nNato a Padova nel 1977, diviene noto per gli spot dell'Aranciata Sanpellegrino diretti da Daniele Luchetti. Con lo stesso regista debutta come attore ne \"I piccoli maestri\". \u00c8 in seguito Renzo Tramaglino in \"Renzo e Lucia\" di Francesca Archibugi e Pietro Valpreda in \"Romanzo di una strage\" di Marco Tulio Giordana.\nProsegue lavorando nel cinema con Liliana Cavani, Marco Turco, Marcello Cesena, Mario Monicelli, Carlo Mazzacurati, Andrea Segre, Sergio Martino, Roberto Benigni, Gianluca Maria Tavarelli, Maurizio Zaccaro, Andr\u00e9 T\u00e9chin\u00e9, Joaqu\u00ecn Oristell e Claudio Fragasso. A teatro vince il \"Premio Off#2\" - Teatro Stabile del Veneto e il premio \"Argot Off\" del Teatro Argot di Roma con un monologo tratto da \"Orlando\" di Virginia Woolf per la regia di Stefano Pagin. Viene diretto a teatro da Andrea De Rosa, Francesco Calcagnini, Luca De Fusco, Alessandro Maggi, Pier Luigi Pizzi, Antonio Calenda, Natalino Balasso, Gigi Proietti e Damiano Michieletto. Conduce su Rai 2 il programma musicale \"Top of the Pops\" e nel 2002 conduce su Rai 1 \"Sanremo Giovani\" nel 2003. Come regista riceve il primo premio al Festival di Bellaria \"Anteprima per il Cinema Indipendente Italiano\" per il cortometraggio \"Gioved\u00ec\". \u00c8 autore musicale per gli Zero Assoluto, Chiara Civello, Marco Guazzone. Nel 2015 inizia il suo primo progetto cantautorale dal nome \"Scandaletti\"."}
{"id": "1357867", "revid": "339392", "url": "https://it.wikipedia.org/wiki?curid=1357867", "title": "Zverinac", "text": ""}
{"id": "1357869", "revid": "90227", "url": "https://it.wikipedia.org/wiki?curid=1357869", "title": "Bernard Le Bovier de Fontenelle", "text": ""}
{"id": "1357870", "revid": "1048993", "url": "https://it.wikipedia.org/wiki?curid=1357870", "title": "Nerina Montagnani", "text": "Biografia.\nEsord\u00ec nel 1967 all'et\u00e0 di settant'anni, e da allora fu per oltre un ventennio caratterista cinematografica: prima di diventare attrice, era stata una domestica, a servizio anche della nobildonna Casati. La sua prima pellicola, dove appare in un piccolo ruolo non accreditato, fu \"Da uomo a uomo\", diretta nel 1967 da Giulio Petroni.\nA questo western fecero seguito molti altri film, spesso commedie. Nel 1976 interpret\u00f2 la parte della nonna di Enrico Montesano nel film \"Febbre da cavallo\", accanto a Gigi Proietti e Catherine Spaak. All'et\u00e0 di ottant'anni partecip\u00f2 con Ugo Tognazzi all'episodio \"Mammina e mammone\" del film \"I nuovi mostri\" (1977).\nNel 1985 partecip\u00f2 alla parodia de \"I promessi sposi\" realizzata da Antonello Falqui con il Quartetto Cetra. \nGir\u00f2 il suo ultimo film, \"Una botta di vita\" (1988) di Enrico Oldoini, all'et\u00e0 di 91 anni.\nPer quasi quindici anni, a partire dal 1977, recit\u00f2 in televisione, nella parte di Natalina, come spalla di Nino Manfredi negli spot pubblicitari del caff\u00e8 Lavazza.\nIntorno al 1990, ritorn\u00f2 a vivere a Maranello, suo paese natale, dove mor\u00ec tre anni dopo."}
{"id": "1357872", "revid": "119475278", "url": "https://it.wikipedia.org/wiki?curid=1357872", "title": "Daniele De Angelis", "text": "Carriera.\nNasce a Roma nel quartiere Monteverde. Ha fatto il suo debutto cinematografico a 18 anni, interpretando Alessio nel film \"Ma che ci faccio qui!\", regia di Francesco Amato. Nel 2007 ritorna sul grande schermo con tre film: \"Cardiofitness\", regia di Fabio Tagliavia, \"Last Minute Marocco\", diretto da Francesco Falaschi, dove \u00e8 uno degli interpreti principali, e infine \"Scrivilo sui muri\", per la regia di Giancarlo Scarchilli, in cui \u00e8 uno dei protagonisti. Nel 2008 debutta sul piccolo schermo con la miniserie tv in sei puntate, \"I liceali\", regia di Lucio Pellegrini, dove ha il ruolo di \"Cristiano Malag\u00f2\" che torna ad interpretare nella seconda stagione in onda nel 2009. Nello stesso anno \u00e8 anche sul grande schermo con \"Feisbum! Il film\", pellicola in otto episodi ispirata al social network Facebook.\nLavora anche in teatro, per lo spettacolo \"La belle notti\" diretto da Claudio Boccaccini.\nHa collaborato in diverse pellicole di Gianni Zanasi come \"La felicit\u00e0 \u00e8 un sistema complesso\" e \"Troppa grazia\"."}
{"id": "1357873", "revid": "320578", "url": "https://it.wikipedia.org/wiki?curid=1357873", "title": "Incisioni rupestri della Valle Camonica", "text": ""}
{"id": "1357877", "revid": "729019", "url": "https://it.wikipedia.org/wiki?curid=1357877", "title": "Guerra in Bosnia ed Erzegovina", "text": "La guerra in Bosnia ed Erzegovina \u00e8 stato un conflitto armato svoltosi tra il 1\u00ba marzo 1992 e il 14 dicembre 1995, fino alla stipula dell'accordo di Dayton, che pose ufficialmente fine alle ostilit\u00e0.\nIl conflitto si inserisce all'interno delle guerre jugoslave svoltesi tra il 1991 e il 2001, all'indomani della dissoluzione della Repubblica Socialista Federale di Jugoslavia. Il violento conflitto vide il coinvolgimento dei tre principali gruppi nazionali: serbi, croati e bosgnacchi.\nIl contesto storico.\nLa dissoluzione della Jugoslavia.\nLa guerra in Bosnia ed Erzegovina \u00e8 strettamente connessa con la dissoluzione della Jugoslavia iniziata con l'indebolimento del governo post-comunista. Infatti, nel caso della Jugoslavia, il comunismo perse la sua forza ideologica e fece strada al rafforzamento del nazionalismo alla fine degli anni ottanta.\nLa Bosnia ed Erzegovina, ex-provincia ottomana, \u00e8 stata storicamente uno Stato multietnico. Secondo il censimento del 1991, il 44% della popolazione si considerava musulmana, 32,5 % serba e il 17 % croata e il 6 % come jugoslava.\nNelle prime elezioni multi-partitiche che ebbero luogo nel novembre 1990 in Bosnia, i tre maggiori partiti nazionalisti nel paese vinsero: il Partito d'Azione Democratica, il Partito Democratico Serbo e l'Unione Democratica Croata di Bosnia ed Erzegovina.\nI partiti \"nazionali\", nonostante il battibecco occasionale e reciproche accuse sul metodo di agire, stabilirono una tacita alleanza. Anche se la differenza programmatica e politica era grande, il motivo principale che cre\u00f2 temporaneamente un irreale idillio fra tre etnie profondamente diverse tra loro fu l'anticomunismo e un desiderio condiviso di sconfiggere il governo socialista al potere da anni.\nLa nuova coalizione divise il potere cos\u00ec che la presidenza della repubblica and\u00f2 a un musulmano, la presidenza del parlamento a un serbo e la presidenza del governo a un croato.\nAccordo di Karadjordjevo.\nGi\u00e0 nel marzo 1991 i presidenti Franjo Tu\u0111man (Croazia) e Slobodan Milo\u0161evi\u0107 (Serbia) si incontrarono informalmente per discutere sulla spartizione della Bosnia tra Croazia e Serbia.\nI croati da un lato dopo aver nei fatti ottenuto l'indipendenza del proprio paese non nascondevano affatto il loro obiettivo successivo, ovvero le terre della cosiddetta \"Erzeg-Bosnia croata\", una linea che dunque mirava ad annettere l'intera Bosnia alla Croazia, mentre i serbi perseguivano la politica di \"tutti i serbi in uno stato\".\nIndipendenza della Bosnia ed Erzegovina.\nLa Croazia l'8 ottobre 1991 dichiar\u00f2 la fine di tutti i legami con il resto della Jugoslavia. Il parlamento bosniaco (senza la partecipazione dei rappresentanti serbi), in risposta a tali eventi, il 15 ottobre 1991 eman\u00f2 un \"Memorandum sulla riaffermazione della sovranit\u00e0 della Repubblica di Bosnia ed Erzegovina\".\nIl Memorandum fu fortemente contestato dai membri serbo-bosniaci del parlamento, sostenendo che l'emendamento LXX della Costituzione richiedesse garanzie procedurali e i 2/3 della maggioranza per tali questioni, ma il Memorandum anche se incostituzionale fu approvato, portando a un boicottaggio del parlamento da parte dei serbi di Bosnia.\nLa Commissione arbitrale della conferenza per la pace in Jugoslavia, nel suo parere n\u00ba 4 dell'11 gennaio 1992 sulla Bosnia ed Erzegovina, dichiar\u00f2 che l'indipendenza del paese non avrebbe dovuto essere riconosciuta finch\u00e9 non avesse tenuto un referendum.\nIl 25 gennaio 1992, un'ora dopo la sospensione della sessione parlamentare, il Parlamento chiese un referendum per l'indipendenza il 29 febbraio e il 1\u00ba marzo. I membri del parlamento serbi, per risposta, invitarono la popolazione a boicottarlo ottenendo un'affluenza del 63,7%, con il 92,7 % degli elettori a favore dell'indipendenza (il che implica che i serbi bosniaci, che ammontavano a circa il 34% della popolazione, in massima parte boicottarono il referendum).\nLa leadership politica serba utilizz\u00f2 il referendum come pretesto per istituire posti di blocco in segno di protesta.\nL'indipendenza fu formalmente dichiarata dal parlamento bosniaco il 3 marzo 1992, ricevendo il riconoscimento internazionale il 6 aprile 1992.\nCostituzione della Repubblica Serba.\nDurante il settembre 1991, l'SDS aveva stabilito delle \"Regioni Autonome Serbe\" (SAO) in Bosnia Erzegovina. Dopo che il Parlamento bosniaco dichiar\u00f2 l'indipendenza il 15 ottobre 1991, i deputati serbo-bosniaci, costituiti essenzialmente dal Partito Democratico Serbo, abbandonarono il parlamento di Sarajevo e costituirono il 24 ottobre a Banja Luka l'Assemblea del popolo serbo di Bosnia ed Erzegovina, un parlamento alternativo che rappresentava esclusivamente i serbi di Bosnia ed Erzegovina.\nIl mese successivo i serbo-bosniaci tennero un referendum in cui la stragrande maggioranza dei votanti si espresse a favore dell'unione alla Serbia e al Montenegro, come membri della Jugoslavia. Nel dicembre del 1991, i leader dell'SDS stilarono un documento top secret intitolato \"Per l'attivit\u00e0 e l'organizzazione degli organi della popolazione serba in Bosnia Erzegovina in circostanze eccezionali\". Non era altro che un programma centralizzato per la presa di potere in ogni municipalit\u00e0 del paese attraverso la creazione di un governo ombra e di strutture para-governative attraverso delle \"crisi di governo\" e nel preparare i lealisti serbi a coordinarsi con l'Armata Popolare Jugoslava (JNA).\nIl 9 gennaio 1992, l'Assemblea serbo-bosniaca proclam\u00f2 la Repubblica del Popolo Serbo di Bosnia Erzegovina (\u0420\u0435\u043f\u0443\u0431\u043b\u0438\u043a\u0430 \u0441\u0440\u043f\u0441\u043a\u043e\u0433 \u043d\u0430\u0440\u043e\u0434\u0430 \u0411\u043e\u0441\u043d\u0435 \u0438 \u0425\u0435\u0440\u0446\u0435\u0433\u043e\u0432\u0438\u043d\u0435/\"Republika srpskog naroda Bosne i Hercegovine\").\nIl 28 febbraio 1992 venne adottata la Costituzione della Repubblica del Popolo Serbo di Bosnia Erzegovina e venne dichiarato che il territorio di tale stato includeva le regioni autonome serbe, municipalit\u00e0 e altre entit\u00e0 di etnia serba cos\u00ec come \"tutte le regioni in cui la popolazione serba rappresenta una minoranza a seguito del genocidio della Seconda Guerra Mondiale\" e che tale territorio era parte dello stato federale jugoslavo.\nTra il 29 febbraio ed il 1\u00ba marzo 1992 si tenne il referendum sull'indipendenza della Bosnia Erzegovina della Jugoslavia. La grande maggioranza dei serbi lo boicott\u00f2, mentre vi parteciparono i bosniaci ed i croati che erano a favore dell'indipendenza.\nIstituzione della Comunit\u00e0 croata dell'Erzeg-Bosnia.\nGli obiettivi dei nazionalisti dalla Croazia furono condivisi dai nazionalisti croati in Bosnia ed Erzegovina ed il partito di governo della Repubblica di Croazia, l'Unione Democratica Croata (HDZ), organizz\u00f2 il ramo del partito in Bosnia. Nella seconda parte del 1991, gli elementi pi\u00f9 estremisti del partito sotto la guida di Mate Boban, Dario Kordi\u0107, Jadranko Prli\u0107, Ignac Ko\u0161troman e i leader locali come Anto Valenta, e con il supporto di Franjo Tu\u0111man e Gojko Susak, avevano preso il controllo effettivo del partito. Ci\u00f2 coincise con il picco della guerra d'indipendenza croata. Il 18 novembre 1991 il ramo del partito in Bosnia-Erzegovina, l'Unione Democratica Croata di Bosnia-Erzegovina (HDZ BiH), istitu\u00ec la \"Comunit\u00e0 croata dell'Erzeg-Bosnia\", che almeno formalmente rimaneva all'interno di una Bosnia indipendente.\nPiano Carrington-Cutileiro.\nL'Accordo di Lisbona, noto anche come il piano Carrington-Cutileiro, chiamato cos\u00ec per i suoi creatori Lord Carrington e Jos\u00e9 Cutileiro, fu il risultato della conferenza organizzata dalla Comunit\u00e0 europea per impedire l\"escalation\" del conflitto. Essa ha proposto la condivisione del potere a tutti i livelli amministrativi tra le etnie e la \"devolution\" dal governo centrale alle comunit\u00e0 etniche locali. Ci\u00f2 prevedeva la divisione in zone etnicamente ben definite, cosa che all'inizio della guerra era nei fatti impossibile in quanto le zone multietniche erano maggioritarie rispetto a quelle non miste.\nIl 18 marzo 1992, tutte e tre le parti sottoscrissero l'accordo; Alija Izetbegovi\u0107 per i musulmani, Radovan Karad\u017ei\u0107 per i serbi e Mate Boban per i croati.\nTuttavia, il 28 marzo 1992, Izetbegovi\u0107, dopo l'incontro con l'allora ambasciatore statunitense in Jugoslavia Warren Zimmermann a Sarajevo, ritir\u00f2 la sua firma e dichiar\u00f2 la sua opposizione a qualsiasi tipo di divisione etnica della Bosnia, causando lo stallo delle istituzioni e il caos.\nL'embargo.\nIl 25 settembre 1991 il Consiglio di Sicurezza delle Nazioni Unite approv\u00f2 la risoluzione 713 imponendo l'embargo sulle armi su tutti i territori dell'ex-Jugoslavia. L'embargo colp\u00ec maggiormente l'Armata della Repubblica di Bosnia ed Erzegovina poich\u00e9 la Serbia eredit\u00f2 la quasi totalit\u00e0 dell'arsenale dell'Armata Popolare Jugoslava e l'esercito croato contrabbandava le armi con i gruppi mafiosi attraverso la costa dalmata. Oltre il 55 % degli arsenali e caserme della ex-Jugoslavia si trovavano in Bosnia (erano da sempre posizionate li per sfruttate il vantaggio difensivo del terreno montuoso, prestandosi anche a base strategica in caso di invasione lampo della Jugoslavia), ma molte di quelle fabbriche erano sotto controllo serbo (come la fabbrica UNIS PRETIS in Vogo\u0161\u0107a), e altri erano inutilizzabili a causa di mancanza di energia elettrica e di materie prime.\nIl governo bosniaco aveva fatto pressioni per ottenere la revoca di questo embargo ma Regno Unito, Francia e Russia posero il loro veto a questa richiesta. Le proposte americane per perseguire questa politica erano conosciuti come \"Lift and Strike\". Il Congresso degli Stati Uniti approv\u00f2 due risoluzioni che chiedevano di alleviare l'embargo, ma entrambe furono soggette del veto dal presidente Clinton per paura di creare una spaccatura tra gli Stati Uniti ed i paesi sopra citati. Tuttavia, gli Stati Uniti usarono canali illegali per infiltrare gruppi terroristi islamici (spesso legati ad Al-Qaida) e massicce munizioni contrabbandando armi alle forze musulmane.\nCronologia del conflitto.\nL'Armata Popolare Jugoslava (JNA) ufficialmente lasci\u00f2 la Bosnia il 12 maggio 1992, poco dopo che l'indipendenza fu dichiarata nel mese di aprile 1992. Tuttavia, la maggior parte della catena di comando, armi e il personale militare di alto rango, compreso il generale Ratko Mladi\u0107, rimasero nel paese costituendo l'Esercito Serbo della Bosnia ed Erzegovina (poi rinominato Esercito della Repubblica Serba, VRS) quale forza armata della repubblica serbo-bosniaca appena creata. I croati organizzarono una formazione militare difensiva chiamata Consiglio di difesa croato (HVO) con l'intenzione di stabilire le proprie postazioni nell'Erzeg-Bosnia. I musulmani si erano per lo pi\u00f9 organizzati nell'Armata della Repubblica di Bosnia ed Erzegovina (ARBiH) esercito ufficiale della Repubblica della Bosnia ed Erzegovina. Inizialmente, il 25% del ARBiH era composto da non-musulmani, soprattutto il 1\u00ba corpo a Sarajevo. Sefer Halilovi\u0107, il Capo di Stato Maggiore della Difesa territoriale bosniaca, afferm\u00f2 che nel giugno del 1992 le sue forze erano per il 70% musulmani, 18% croati e il 12% serbi. La percentuale di serbi e croati dell'esercito bosniaco era particolarmente elevata in citt\u00e0 come Sarajevo, Mostar e Tuzla, inoltre il vice comandante del quartier generale dell'esercito bosniaco, era il generale Jovan Divjak, un serbo e il generale croato Stjepan \u0160iber era il secondo vice comandante. Oltre a ci\u00f2 Izetbegovi\u0107 nomin\u00f2 Bla\u017e Kraljevi\u0107, comandante delle Forze di Difesa Croate (HOS), le quali erano una formazione paramilitare che raccoglieva i croati che volevano restare alleati ai musulmani e respingevano i propositi secessionisti e pan-croatisti perpetrati dal Consiglio di difesa croato.\nDiverse unit\u00e0 paramilitari operarono durante la guerra bosniaca: tra i serbi la Guardia Volontaria Serba di \u017deljko Ra\u017enatovi\u0107 Arkan e le Aquile Bianche, tra i musulmani la Lega Patriottica e i Berretti Verdi, oltre alla gi\u00e0 citata HOS croata. I paramilitari serbo-croati erano perlopi\u00f9 volontari provenienti da Serbia e Croazia, sostenuti da partiti politici nazionalisti in questi paesi, come il Partito Croato dei Diritti (che si rifaceva agli ustascia di Ante Paveli\u0107, formazione nazifascista croata durante il secondo conflitto mondiale) e il Partito Radicale Serbo (ispirato ai cetnici, monarchici serbi). Esistono accuse sul coinvolgimento della polizia segreta serba e croata nel conflitto.\nI serbi hanno ricevuto inoltre il sostegno di combattenti provenienti dai paesi slavi ortodossi, tra cui la Russia e anche dalla Grecia, esemplare \u00e8 stato il caso della Guardia Volontaria Greca che iss\u00f2 la bandiera greca a Srebrenica, quando questa citt\u00e0 cadde in mano serba nel 1995.\nAlcuni combattenti occidentali provenienti dall'area culturale del fondamentalismo cristiano e molti volontari neonazisti austro-tedeschi si batterono al fianco dei croati. Il neonazista svedese Jackie Arkl\u00f6v fu imputato per crimini di guerra in Svezia al ritorno dal conflitto, in quanto partecip\u00f2 a esecuzioni nei campi di concentramento croati.\nI bosniaci hanno ricevuto il sostegno di gruppi musulmani. Secondo alcuni rapporti, c'erano anche diverse centinaia di guardie rivoluzionarie khomeiniste e combattenti dell'organizzazione libanese Hezbollah.\n1992.\nIl 19 settembre 1991 la JNA trasfer\u00ec le sue truppe supplementari intorno alla citt\u00e0 di Mostar, causando le proteste del governo locale. Le forze miste jugoslave attaccarono nell'ottobre del 1991 il villaggio erzegovese di Ravno, nel tentativo di porre fine all'assedio di Ragusa.\nIl 1\u00ba marzo 1992, secondo giorno del referendum sull'indipendenza della Bosnia ed Erzegovina un membro delle forze speciali, Ramiz Delali\u0107, spar\u00f2 su un corteo nuziale serbo a Ba\u0161\u010dar\u0161ija uccidendo il padre dello sposo Nikola Gardovi\u0107. In risposta a questo assassinio, i serbi armati alzarono delle barricate a Sarajevo, e dal 1\u00b0 al 5 marzo sollevarono barricate anche in diverse altre citt\u00e0 bosniache (\u0160amac, Derventa, Od\u017eak).\nI musulmani controllavano il centro di Sarajevo, mentre i serbi controllavano il resto della citt\u00e0 e le colline intorno ad essa. Dopo un appello al pubblico, Radovan Karad\u017ei\u0107 (serbo) e Alija Izetbegovi\u0107 (bosniaco), il 3 marzo tennero un incontro presso la sede della JNA nel centro di Sarajevo, con la mediazione del generale JNA Milutin Kukanjac. Dopo un acceso dibattito, Karad\u017ei\u0107 e Izetbegovi\u0107 convennero di affidare l'ordine nella citt\u00e0 a pattuglie miste della JNA e della polizia bosniaca. Tuttavia nel marzo 1992 seguirono frequenti scontri armati che causarono decine di morti.\nIntanto nella notte tra il 26 e il 27 marzo le truppe delle Forze armate della Repubblica di Croazia in coordinamento con paramilitari musulmani attraversarono il fiume Sava e massacrarono 60 civili serbi. Questo massacro avvi\u00f2 importanti conflitti armati in Bosnia ed Erzegovina. La reazione serba non si fece aspettare: le forze paramilitari serbe della Guardia Volontaria Serba guidate da Arkan il 1\u00ba aprile occuparono Bijeljina, un'importante citt\u00e0 nel nord-est della Bosnia ed Erzegovina, uccidendo molti civili musulmani.\nProteste contro la guerra.\nIn risposta allo scoppio del conflitto aperto, i cittadini di Sarajevo il 5 aprile organizzarono una grande protesta contro la guerra, opponendosi al nazionalismo. Simili proteste si svolsero anche a Mostar e in altre citt\u00e0 della Bosnia ed Erzegovina. A Sarajevo, i manifestanti entrarono nell'edificio del parlamento, e quando arrivarono a poche centinaia di metri di distanza dal quartier generale del Partito Democratico Serbo presso l'hotel Holiday Inn. Qui Suada Dilberovi\u0107 e Olga Su\u010di\u0107 furono uccise da un cecchino non meglio identificato, probabilmente serbo.\nNel maggio 1992, inizia il bombardamento di Sarajevo (distrutti l'ufficio postale principale e la Presidenza della Bosnia ed Erzegovina). Le unit\u00e0 musulmane circondarono il quartier generale della JNA nel centro di Sarajevo. I serbi arrestarono all'aeroporto il presidente della Bosnia ed Erzegovina, Alija Izetbegovi\u0107, che tornava da Lisbona e lo portano al quartier generale della JNA in Lukavica. In cambio di Izetbegovi\u0107 vengono rilasciati i soldati della JNA ma i musulmani in via Dobrovoljacka attaccano i soldati jugoslavi uccidendone 42, ferendone 71 e imprigionandone 215 mentre Izetbegovi\u0107 \u00e8 rilasciato.\nL'Accordo di Graz fu firmato tra i leader musulmani, croati e serbi ai primi di maggio 1992. Nel giugno intanto scoppia la guerra croato-musulmana e il 3 luglio i leader dell'Unione democratica croata dichiararono autonoma la Repubblica Croata dell'Erzeg-Bosnia, gi\u00e0 presentata come Unione nel novembre precedente: il potere esecutivo fu assegnato a Boban e venne proclamata come capitale Mostar. Inoltre nel mese di giugno, i serbo-bosniaci iniziarono l'Operazione Vrbas '92 e l'Operazione Koridor.\nDurante i mesi di aprile e maggio 1992 attacchi feroci infuriavano nella Bosnia orientale, cos\u00ec come nella parte nord-occidentale del paese. In aprile gli attacchi da parte dei leader SDS, insieme con gli ufficiali di campo del secondo comando militare della ex-JNA, che furono condotti nella parte orientale del paese, con l'obiettivo di assumere posizioni strategicamente rilevanti e realizzare una comunicazione. Gli attacchi effettuati portarono ad un gran numero di civili morti e feriti.\nNel giugno 1992, la Forza di protezione delle Nazioni Unite (UNPROFOR) originariamente distribuite in Croazia estese il suo mandato in Bosnia, inizialmente per proteggere l'aeroporto di Sarajevo. Nel mese di settembre, il ruolo di UNPROFOR \u00e8 stato ampliato per proteggere gli aiuti umanitari e assistere tutta la Bosnia ed Erzegovina, nonch\u00e9 per aiutare a proteggere i rifugiati civili, quando richiesto dalla Croce Rossa.\nCampagna di pulizia etnica in Bosnia orientale.\nInizialmente, le forze serbe attaccarono la popolazione civile non serba in Bosnia orientale. Le citt\u00e0 e villaggi erano saldamente nelle loro mani, le forze serbe militari, la polizia, i paramilitari e gli abitanti dei villaggi, a volte, anche serbi - applicarono lo stesso schema: case e appartamenti musulmani erano sistematicamente saccheggiati o bruciati, i civili catturati, e talvolta feriti o uccisi in processi sommari. Uomini e donne sono stati separati, con molti degli uomini detenuti nei campi di concentramento, e le donne spesso stuprate.\nI fatti nella regione di Prijedor.\nIl 23 aprile 1992 l'SDS decise che tutte le unit\u00e0 serbe iniziassero subito a lavorare alla conquista del comune di Prijedor in coordinamento con la JNA. Entro la fine di aprile 1992, un certo numero di stazioni di polizia serbe clandestine furono creati nel comune e pi\u00f9 di 1.500 serbi armati erano pronti a prendere parte all'attacco.\nNella notte tra il 29 ed il 30 aprile 1992 la presa del potere ebbe luogo. I dipendenti della stazione di pubblica sicurezza e di polizia di riserva furono riuniti a Cirkin Polje, parte del comune di Prijedor. Solo i serbi erano presenti e alcuni di loro indossavano uniformi militari. Le persone l\u00ec hanno avuto il compito di prendere il potere nel comune e sono stati suddivisi in cinque gruppi. Ogni gruppo di circa venti aveva un leader e ad ognuno \u00e8 stato ordinato di ottenere il controllo di alcuni edifici. Un gruppo \u00e8 stato responsabile per la costruzione dell'Assemblea, uno per la costruzione di polizia principale, uno per i giudici, uno per la banca e l'ultimo per l'ufficio postale.\nLe autorit\u00e0 serbe istituirono campi di lavoro nella fabbrica Keraterm intorno al 23/24 maggio 1992. I primi detenuti sono stati portati al campo qualche volta a fine maggio 1992 (tra il 26 e il 30 maggio). Secondo le autorit\u00e0 e i documenti serbi di Prijedor, c'\u00e8 stato un totale di 3.334 persone detenute nel campo dal 27 maggio al 16 agosto, 1992. 3.197 di loro erano bosniaci musulmani, 125 erano croati. Il campo Trnoplje \u00e8 stato istituito nel villaggio di Trnoplje il 24 maggio 1992. Il campo \u00e8 stato custodito da tutti i lati dall'esercito serbo.\nIl tribunale dell'Aja ha concluso che questa operazione da parte dei politici serbi \u00e8 stato come un colpo di Stato illegale, che \u00e8 stato pianificato e coordinato a lungo in anticipo con l'obiettivo finale di creare un comune puro serbo. Questi piani non sono mai stati nascosti e sono stati implementati in un'azione coordinata da parte della polizia serba, esercito e politici. Uno dei protagonisti \u00e8 stato Milomir Staki\u0107.\nLe uccisioni di civili e le fughe dei profughi.\nIntanto la JNA sotto il controllo della Serbia fu in grado di assumere il controllo di almeno il 60% del paese prima del 19 maggio data ufficiale del suo ritiro.. Molto di questo fu dovuto al fatto che erano molto meglio armati e organizzati rispetto ai croato-musulmani.\nSegu\u00ec un massiccio e fino ad allora mai visto \"scambio etnico\": Doboj, Fo\u010da, Rogatica, Vlasenica, Bratunac, Zvornik, Prijedor, Sanski Most, Klju\u010d, Br\u010dko, Derventa, Modri\u010da, Bosanska Krupa, Bosanski Brod, Bosanski Novi, Glamo\u010d, Bosanski Petrovac, \u010cajni\u010de, Bijeljina, Vi\u0161egrad, Donji Vakuf, e parti di Sarajevo furono i settori in cui i serbi stabilirono il controllo ed espulsero bosniaci e croati. Allo stesso modo, le regioni centrali della Bosnia ed Erzegovina (Sarajevo, Zenica, Maglaj, Zavidovi\u0107i, Bugojno, Mostar, Konjic, ecc.), videro massacri e fughe della popolazione serba da parte dei musulmani e croati, e la migrazione verso le zone serbe.\nL'offensiva del Consiglio di difesa croato in Bosnia centrale.\nDopo aver espulso dalle zone a maggioranza croate dalla presenza dei serbi a ovest della Narenta e dopo il fallimento dell'offensiva contro i serbo-bosniaci a est (Offensiva di Mitrovdan) il Consiglio di difesa croato (HVO) decise di prendere il controllo delle zone della Bosnia centrale sotto l'egida dell'ARBiH musulmana, continuando la politica pan-croatista. \u00c8 opinione diffusa che ci\u00f2 fosse dovuto all'accordo di Karadjordjevo.\nPer fare questo, le forze dell'HVO avrebbero dovuto sia sedare il dissenso dal gruppo armato paramilitare HOS sia sconfiggere l'esercito bosniaco, dal momento che il territorio che volevano era sotto il controllo del governo bosniaco di Alija Izetbegovi\u0107. L'HVO quindi sostenuto dall'Esercito croato che Franjo Tu\u0111man aveva mandato come sostegno e con il tacito supporto serbo-bosniaco lanci\u00f2 una vasta offensiva contro le forze musulmane.\nL'accordo di Graz del maggio 1992 caus\u00f2 la spaccatura tra i croati che volevano continuare l'alleanza anti-serba con i musulmani e coloro che supportati dal governo di Zagabria volevano ottenere il controllo della Bosnia centrale all'interno della Grande Croazia. Uno dei leader croati contrario a ci\u00f2 era Bla\u017e Kraljevi\u0107, il leader della HOS, che aveva anche un programma nazionalista croato che prevedeva la collaborazione con Izetbegovi\u0107. Nel giugno 1992 Novi Travnik e Gornji Vakuf furono soggetti a una pesantissima offensiva croata.\nIl 18 giugno 1992 la difesa territoriale bosniaca a Novi Travnik ricevette un ultimatum che includeva le richieste di abolire le esistenti istituzioni della Bosnia ed Erzegovina, stabilire l'autorit\u00e0 della Comunit\u00e0 croata e giurare fedelt\u00e0 ad essa, subordinare la difesa territoriale all'HVO ed espellere i rifugiati musulmani, il tutto entro 24 ore. L'attacco fu lanciato il 19 giugno, la scuola elementare e l'ufficio postale furono attaccati e danneggiati, ma l'attacco fall\u00ec.\nLe forze bosniache notevolmente male equipaggiate riuscirono a respingere l'offensiva croata. In quel momento, a causa della sua posizione geografica, la Bosnia era circondata dalle forze croate e serbe da tutti i lati. Non c'era modo di importare armi o cibo. Ci\u00f2 che ha salvato la Bosnia fu il suo vasto complesso sistema industriale pesante, che era in grado di passare alla produzione di hardware militare. Nell'agosto del 1992, il leader HOS Bla\u017e Kraljevi\u0107 fu liquidato dall'HVO, che quindi fece fuori il gruppo \"moderato\" croato che sperava di unirsi ai musulmani.\nLa situazione divent\u00f2 pi\u00f9 grave nel mese di ottobre 1992, quando le forze croate attaccarono la popolazione civile bosniaca a Prozor bruciando le loro case e uccidendo civili. Secondo il tribunale dell'Aja nell'accusa contro Jadranko Prli\u0107 i croati fecero pulizia etnica tra Prozor e i villaggi circostanti. Nell'ottobre 1992 i serbi conquistarono la citt\u00e0 di Jajce ed espulsero la popolazione croata e bosniaca. La caduta della citt\u00e0 era in gran parte a causa della mancanza di cooperazione bosniaco-croata e le crescenti tensioni, soprattutto negli ultimi quattro mesi.\n1993.\nL'8 gennaio 1993, i serbi uccisero il vice primo ministro del RBiH Hakija Turajli\u0107 dopo aver fermato il convoglio delle Nazioni Unite portandolo dall'aeroporto. Gran parte dell'anno vide tra gli avvenimenti pi\u00f9 significativi la guerra croato-musulmana. Nel gennaio 1993 le forze croate occuparono Gornji Vakuf, la connessione con la Bosnia centrale.\nIl 22 febbraio 1993 il Consiglio di Sicurezza delle Nazioni Unite pass\u00f2 Risoluzione 808, che ha deciso \"che un tribunale internazionale \u00e8 istituito per perseguire i responsabili di gravi violazioni del umanitario internazionale\". Nell'aprile 1993, il Consiglio di Sicurezza delle Nazioni Unite ha emesso la Risoluzione 816, che invitava gli Stati membri a imporre una \"no-fly zone\" sulla Bosnia. Il 12 aprile 1993 la NATO inizi\u00f2 questa operazione (Operazione Deny Flight).\nTra il 15 ed il 16 maggio il 96% dei serbi vot\u00f2 per respingere il piano Vance-Owen. Dopo il fallimento del piano di pace Vance-Owen, che praticamente divise il paese in tre parti etniche, avvenne l\"escalation\" definitiva del conflitto armato tra croati e musulmani su oltre il 30% del territorio del paese. Il 25 maggio il Tribunale penale internazionale per l'ex-Jugoslavia (ICTY) \u00e8 stato formalmente istituito dalla Risoluzione 827 del Consiglio di sicurezza delle Nazioni Unite.\nBombardamento di Gornji Vakuf.\nGornji Vakuf \u00e8 una citt\u00e0 a sud della Valle della La\u0161va e di importanza strategica in Bosnia centrale. Si trova a 48 chilometri da Novi Travnik. Per i croati era un collegamento molto importante tra la Valle della La\u0161va e l'Erzegovina, due territori inclusi nell'autoproclamata Repubblica Croata dell'Erzeg-Bosnia. Le forze croate ridussero gran parte del centro storico orientale della citt\u00e0 di Gornji Vakuf in macerie.\nIl 10 gennaio del 1993, poco prima dello scoppio delle ostilit\u00e0 nel Gornji Vakuf, il comandante HVO Luka \u0160ekerija, invi\u00f2 una richiesta \"top secret\" al colonnello Tihomir Bla\u0161ki\u0107 e Dario Kordi\u0107, (poi condannato per crimini di guerra e crimini contro l'umanit\u00e0) di occupare le fabbriche di munizioni a Vitez. Scoppiarono quindi combattimenti a Gornji Vakuf l'11 gennaio 1993, causati dai croati che piazzarono una bomba in un hotel bosniaco utilizzato come quartier generale militare. Segu\u00ec un violentissimo bombardamento da parte dell'artiglieria croata.\nDurante il cessate il fuoco, il colonnello Andri\u0107, che rappresentava l'HVO, chiese che le forze ARBiH deponessero le armi e accettassero il controllo croati della citt\u00e0, minacciando che altrimenti la citt\u00e0 sarebbe stata rasa al suolo. Le richieste dell'HVO non furono accettate dall'ARBiH e l'attacco continu\u00f2, seguito da massacri di civili musulmani nei vicini villaggi di Bistrica, Uzri\u010dje, Dusa, \u017ddrimci e Hrasnica.\nLa pulizia etnica nella valle della La\u0161va.\nLa campagna di pulizia etnica contro i civili musulmani fu progettata dalla leadership dell'autoproclamata Repubblica Croata dell'Erzeg-Bosnia dal maggio 1992 al marzo 1993, con lo scopo di realizzare gli obiettivi previsti dai nazionalisti croati nel novembre del 1991. I musulmani subirono omicidi di massa, stupri, reclusione nei campi, cos\u00ec come la distruzione dei siti culturali e propriet\u00e0 privata. Questo \u00e8 stato spesso seguito da propaganda islamofoba, in particolare nei comuni di Vitez, Busova\u010da, Novi Travnik e Kiseljak. Il massacro di Ahmi\u0107i nell'aprile 1993, fu il culmine della pulizia etnica, con conseguente uccisione di massa di civili musulmani bosniaci in poche ore. Il pi\u00f9 giovane era un bambino di tre mesi, che \u00e8 stato colpito a morte nella sua culla, e la pi\u00f9 anziana \u00e8 stata una donna ottantunenne. \u00c8 il pi\u00f9 grande crimine della guerra croato-musulmana.\nIl Tribunale penale internazionale per l'ex-Jugoslavia ha stabilito che questi crimini sono stati pari a crimini contro l'umanit\u00e0 in numerose sentenze contro i leader politici e militari croati e soldati, in particolare Dario Kordi\u0107. E ha quindi dimostrato l'intento da parte della dirigenza croato-bosniaca di ripulire completamente la Bosnia centrale dalla presenza dei musulmani. Dario Kordi\u0107, come leader politico della \"Comunit\u00e0 Croata della Bosnia centrale\" e alto funzionario della Repubblica Croata dell'Erzeg-Bosnia, \u00e8 stato indicato quale propugnatore di questo piano.\nLa pulizia etnica della valle della La\u0161va ha causato la morte di almeno 2000 civili musulmani.\nLa guerra in Erzegovina.\nL'Erzeg-Bosnia croata prese il controllo di molti governi e servizi comunali in Erzegovina, rimuovendo o emarginando i leader bosniaci locali. Lo stemma e le bandiere insieme alla moneta croati furono introdotti e la lingua croata nelle scuole. Molti musulmani e serbi furono rimossi da posizioni nel governo e imprese private; gli aiuti umanitari erano gestiti e distribuiti a svantaggio dei bosgnacchi e dei serbi (anche se in realt\u00e0 la popolazione serba dell'Erzegovina era stata completamente uccisa o espulsa). Molti di loro furono deportati in campi di concentramento: Heliodrom, Dretelj, Gabela, Vojno e Sunje.\nFino al 1993, HVO e ARBiH avevano combattuto fianco a fianco contro le forze superiori della VRS in alcune aree della Bosnia ed Erzegovina. Anche se il confronto armato ed eventi come il rapimento Toti\u0107 avevano teso il rapporto tra l'HVO e ARBiH, l'alleanza croato- musulmana si era mantenuta a nord in Biha\u0107 e Posavina, dove entrambi erano stati pesantemente sconfitti dalle forze serbe.\nSecondo la sentenza ICTY nel caso \"Naletilic - Martinovi\u0107\" forze dell'HVO hanno attaccato i villaggi di Sovi\u0107i e Doljani, a circa 50 chilometri a nord di Mostar il mattino del 17 aprile 1993 con l'obbiettivo di aprirsi la strada verso Jablanica, il principale centro musulmano. I comandanti dell'HVO avevano calcolato che avevano bisogno di due giorni per prendere Jablanica. La posizione di Sovi\u0107i era di importanza strategica per l'HVO poich\u00e9 era sulla strada per Jablanica. Per il ARBiH esso era un gateway per l'altopiano di Risovac, che poteva creare le condizioni per un ulteriore progresso verso la costa adriatica. Il 15 aprile 1993 i croati iniziarono l'offensiva. L'artiglieria distrusse la parte nord di Sovi\u0107i. L'esercito bosniaco stava combattendo in ritirata, ma alle 5:00 il comandante dell'esercito bosniaco a Sovi\u0107i, si arrese. Circa 70-75 soldati si arresero. In totale, almeno 400 civili musulmani bosniaci furono arrestati. La marcia HVO verso Jablanica fu fermata dopo un accordo di cessate il fuoco.\nAssedio di Mostar.\nDopo che gi\u00e0 nel 1992 la popolazione serba era stata eliminata, la parte orientale della capoluogo dell'Erzegovina Mostar era stata circondata dalle forze HVO per nove mesi, e il suo centro storico fu gravemente danneggiato dalle granate tra cui il famoso ponte Stari Most.\nMostar fu diviso in una parte occidentale, dominata dalle forze dell'HVO e una parte orientale, dove la ARBiH era in gran parte concentrata. Tuttavia, l'esercito bosniaco aveva sede a Mostar Ovest nel seminterrato di un complesso edilizio denominato Vranica. Nelle prime ore del 9 maggio 1993, il Consiglio di difesa croato attacc\u00f2 Mostar utilizzando artiglieria, mortai, armi pesanti e di piccolo calibro. L'HVO controllava tutte le strade che portano a Mostar e alle organizzazioni internazionali era negato l'accesso. Radio Mostar annunci\u00f2 che tutti i bosniaci dovevano appendere una bandiera bianca alle finestre. L'attacco croato era stato ben preparato e pianificato.\nLa parte ovest della citt\u00e0 fu occupata da migliaia di bosgnacchi espulsi dal lato ovest al lato est della citt\u00e0, inoltre il bombardamento ridusse gran parte del lato est di Mostar in macerie. La JNA precedentemente aveva demolito Carinski Most, Titov Most e Lucki Most sul fiume escluso il Stari Most. Le forze dell'HVO (e le sue divisioni minori) erano impegnate in una esecuzione di massa, pulizia etnica e stupri sulla popolazione bosgnacca della Mostar Ovest e dei suoi dintorni insieme a un incessante assedio della parte est a guida musulmana.\nL'ARBiH reag\u00ec con un'operazione nota come Operazione Neretva '93 contro l'HVO e le Forze armate della Repubblica di Croazia nel settembre 1993 per porre fine all'assedio di Mostar, e riconquistare le aree dell'Erzegovina che erano state incluse nell'autoproclamata Repubblica Croata dell'Erzeg-Bosnia. L'operazione fu un successo, ma venne arrestata dalle autorit\u00e0 bosniache dopo aver ricevuto informazioni sul massacro contro civili croati e prigionieri di guerra nei villaggi di Grabovica e Uzdol.\nLa leadership HVO \u00e8 stata condannata dall'ICTY mentre il generale musulmano Sefer Halilovi\u0107 responsabile dei massacri contro i croati \u00e8 stato assolto. Nel tentativo di proteggere i civili, il ruolo di UNPROFOR fu ulteriormente ampliato nel maggio 1993 per proteggere le \"zone di sicurezza\" che il Consiglio di sicurezza delle Nazioni Unite aveva dichiarato intorno a Sarajevo, Gora\u017ede, Srebrenica, Tuzla, \u017depa e Biha\u0107 nella risoluzione del 6 maggio 1993.\n1994.\nMassacro di Markale.\nIl 5 febbraio 1994 Sarajevo sub\u00ec il pi\u00f9 sanguinoso attacco singolo durante l'intero assedio, passato alla storia come il massacro di Markale, quando un colpo di mortaio da 120 millimetri atterr\u00f2 nel centro del mercato affollato, uccidendo 68 persone e ferendone altre 144.\nIl 6 febbraio, il Segretario generale delle Nazioni Unite Boutros Boutros-Ghali formalmente chiese alla NATO di confermare che le future richieste di incursioni aeree fossero eseguite immediatamente.\nIl 9 febbraio 1994 la NATO autorizz\u00f2 il comandante delle Forze alleate del Sud Europa (CINCSOUTH), l'ammiraglio statunitense Jeremy Boorda, per lanciare un attacco aereo - su richiesta delle Nazioni Unite - contro l'artiglieria e i mortai in o vicino a Sarajevo che secondo l'UNPROFOR era responsabile di attacchi contro obiettivi civili in quella citt\u00e0.\nSolo la Grecia non sostenne l'uso di attacchi aerei, ma non espresse un veto alla proposta. Il Consiglio Nord Atlantico emise un ultimatum ai serbi bosniaci, chiedendo la rimozione delle armi pesanti vicino a Sarajevo entro la mezzanotte del 20-21 febbraio pena incursioni aeree e perci\u00f2 il 12 febbraio, Sarajevo godette il suo primo giorno libero da incidenti dal mese di aprile 1992.\nGli accordi di Washington.\nLa guerra croato-musulmana si concluse ufficialmente il 23 febbraio 1994, quando il comandante della HVO, generale Ante Roso e il comandante dell'esercito bosniaco, generale Rasim Deli\u0107, firmarono un accordo di cessate il fuoco a Zagabria. Il 18 marzo 1994 un accordo di pace mediato dagli Stati Uniti tra i croati in guerra (rappresentati dalla Repubblica di Croazia) e la Repubblica di Bosnia ed Erzegovina fu firmato a Washington e Vienna.\nL'accordo di Washington pose fine alla guerra tra croati e bosniaci e divise il territorio controllato dalle due etnie in dieci cantoni autonomi, istituendo la Federazione di Bosnia ed Erzegovina.\nA questo punto ARBiH e HVO, supportate da NATO ed Esercito Croato erano pronte a controbattere e lanciare una comune offensiva contro l'Esercito della Repubblica Serba (VRS).\nL'UNPROFOR e la NATO.\nLa NATO divenne attivamente coinvolta, quando i suoi jet abbatterono quattro aerei serbi sopra la Bosnia centrale il 28 febbraio 1994 per aver violato la \"no-fly zone\" delle Nazioni Unite.\nIl 12 marzo 1994 l'UNPROFOR fece la sua prima richiesta di supporto aereo alla NATO, ma il supporto aereo ravvicinato non fu distribuito a causa di una serie di ritardi associati al processo di approvazione.\nIl 10 e 11 aprile 1994 UNPROFOR richiese attacchi aerei per proteggere la zona di sicurezza di Gora\u017ede, con conseguente bombardamento di un avamposto serbo vicino Gora\u017ede da due F-16 statunitensi Questa fu la prima volta nella storia della NATO, che si fece un'aggressione del genere. Ci\u00f2 provoc\u00f2 la presa di 150 ostaggi delle Nazioni Unite il 14 aprile. Il 16 aprile un sea harrier inglese fu abbattuto sopra Gora\u017ede dalle forze serbe. Il 15 aprile le linee del governo bosniaco vicino Gora\u017ede si ruppero.\nIntorno al 29 aprile a un contingente danese (Nordbat 2) in servizio di \"peacekeeping\" in Bosnia, come parte del battaglione di UNPROFOR situato a Tuzla, venne teso un agguato mentre cercava di aiutare un posto di osservazione svedese (Tango 2) che era sotto il fuoco dell'artiglieria pesante della brigata serba Sekovici presso il villaggio di Kalesija, ma l'agguato fu disperso quando le forze ONU reagirono con il fuoco pesante con l'Operazione B\u00f8llebank.\nIl 12 maggio, il Senato americano approv\u00f2 un disegno di legge del senatore Bob Dole che revocava l'embargo, inutilmente dato poi il veto del presidente Clinton Un altro documento fu firmato dal presidente il 5 ottobre 1994 che dichiarava nel caso in cui i serbi bosniaci non avessero accettato la proposta del \"Gruppo di contatto (NATO+Russia)\" entro il 15 ottobre, il Presidente avrebbe presentato una proposta al Consiglio di Sicurezza delle Nazioni Unite per terminare l'embargo sulle armi.\nIl 5 agosto, su richiesta di UNPROFOR, aerei della NATO attaccarono un bersaglio all'interno della zona di esclusione di Sarajevo, dopo che furono requisite le armi dei serbi da un sito di raccolta di armi nei pressi di Sarajevo. Il 22 settembre 1994 aerei della NATO inoltre fecero un raid aereo contro un carro armato serbo-bosniaco, su richiesta di UNPROFOR.\nTra il 12 ed il 13 novembre gli Stati Uniti unilateralmente revocarono l'embargo sulle armi contro il governo della Bosnia. Il 19 novembre il Consiglio Nord Atlantico approv\u00f2 l'estensione del Close Air Support in Croazia per la protezione delle forze dell'ONU in quel paese. Aerei della NATO attaccarono l'aerodromo serbo in Croazia il 21 novembre, in risposta agli attacchi lanciati da questo aeroporto contro obiettivi a Biha\u0107 in Bosnia ed Erzegovina. Il 23 novembre, dopo gli attacchi lanciati da un aereo a sud di Otoka (nord-ovest della Bosnia ed Erzegovina) su due aerei della NATO, attacchi aerei furono condotti contro i radar di difesa aerea in quella zona.\nIl 25 ottobre un contingente danese effettu\u00f2 l'Operazione Amanda.\n1995.\nNel luglio 1995 la Vojska Republike Srpske del generale Ratko Mladi\u0107 occup\u00f2 la \"zona di sicurezza\" delle Nazioni Unite Srebrenica nella Bosnia orientale dove circa 8.000 uomini furono uccisi nel massacro di Srebrenica (la maggior parte delle donne furono evacuate verso il territorio bosniaco). Le Forze di protezione delle Nazioni Unite (UNPROFOR), rappresentate da un forte contingente di 400 olandesi, non riusc\u00ec a impedire la cattura della citt\u00e0 da parte della VRS e il successivo massacro.\nIn linea con l'Accordo di Split, le forze croate invasero la Bosnia occidentale con l'Operazione Estate '95 e ai primi di agosto lanciarono l'Operazione Tempesta, che annient\u00f2 la Repubblica Serba di Krajina e caus\u00f2 l'uccisione e l'esodo di pi\u00f9 di 250.000 serbi dalla Croazia. Con questo, l'alleanza bosniaco-croata inizi\u00f2 una forte offensiva contro la VRS con l'Operazione Mistral e l'Operazione Sana. L'ARBiH e i croati giunsero a soli 20\u00a0km dalla capitale serba Banja Luka.\nIntanto dopo i massacri di Markale e Srebrenica la NATO su mandato del segretario ONU cominci\u00f2 l'Operazione Deliberate Force lanciando un attacco su tutta la Repubblica Serba. Il 14 settembre 1995 gli attacchi aerei della NATO furono finalmente sospesi per consentire l'attuazione di un accordo con i serbo-bosniaci per il ritiro delle armi pesanti intorno a Sarajevo.\nIl 26 settembre 1995 fu raggiunto un accordo di base per un accordo di pace a New York tra i ministri degli esteri della Bosnia ed Erzegovina, della Croazia e della Repubblica Federale di Jugoslavia. Un cessate il fuoco di 60 giorni entr\u00f2 in vigore il 12 ottobre e il 1\u00ba novembre iniziarono i negoziati di pace a Dayton (Ohio). La guerra si concluse con l'Accordo di Dayton, firmato il 21 novembre 1995, la versione definitiva dell'accordo di pace fu firmata il 14 dicembre 1995 a Parigi.\nDopo l'accordo di Dayton, la NATO compose una Forza di Attuazione (IFOR) in Bosnia. Essa fu distribuita al fine di far rispettare la pace, cos\u00ec come altre attivit\u00e0 quali la fornitura di supporto per l'aiuto umanitario e politico, la ricostruzione, fornendo supporto per i civili sfollati per tornare alle loro case, la raccolta di armi e mine e ordigni inesplosi.\nPerdite umane.\nIl Centro di ricerca e documentazione di Sarajevo ha diffuso le cifre documentate (ma tutt'oggi non definitive) sui morti della guerra in Bosnia ed Erzegovina: 93.837 accertati (fino al dicembre 2005), di cui 63.687 Bosniaci (67,87%), 24.216 Serbi (25,8%), 5.057 Croati (5,39%) e 877 dichiaratisi Jugoslavi al censimento del 1991 o stranieri (0,93%).\nCi sono state anche perdite significative da parte delle truppe internazionali in Bosnia ed Erzegovina. Circa 320 soldati della UNPROFOR sono stati uccisi durante il conflitto in Bosnia . L'UNHCR ha dichiarato che il conflitto in Bosnia ha costretto pi\u00f9 di 2,2 milioni di persone a fuggire dalle loro case, diventando cos\u00ec il pi\u00f9 grande spostamento di persone in Europa dalla fine della seconda guerra mondiale. I dati possono essere schematizzati nella seguente tabella:\nLe scuse delle autorit\u00e0 croate e serbe.\nIl 6 dicembre 2004, il presidente serbo Boris Tadi\u0107 ha fatto le sue scuse alla Bosnia ed Erzegovina a tutti coloro che hanno sofferto i crimini commessi in nome del popolo serbo..\nIl presidente della Croazia Ivo Josipovi\u0107 si \u00e8 scusato nel mese di aprile 2010 per il ruolo del suo paese nella guerra bosniaca, di fronte al Parlamento bosniaco.\nIl 31 marzo 2010, il parlamento serbo ha adottato una dichiarazione di \"condanna nel modo pi\u00f9 assoluto il crimine commesso nel luglio del 1995 contro la popolazione bosniaca di Srebrenica\", il primo del suo genere nella regione. L'iniziativa di approvare una risoluzione \u00e8 venuta dal presidente Tadi\u0107.\nIl ruolo della comunit\u00e0 internazionale.\nInizialmente la responsabilit\u00e0 di trovare una soluzione alla crisi fu affidata alla Comunit\u00e0 europea e alle Nazioni Unite: tuttavia fu subito chiaro che i membri della NATO non erano pronti ad usare forza militare, che \u00abavrebbe potuto contribuire [a fermare la guerra], come si comprese in seguito\u00bb.\nD'altro canto, gli Stati Uniti in un primo momento non vollero alcun coinvolgimento in una zona che non costituiva un centro privilegiato d'interesse. Solo con la venuta dell'amministrazione Clinton si ebbe, nel 1994, un interesse sempre pi\u00f9 forte a risolvere la situazione, dovuto anche alle pressioni esercitate dall'opinione pubblica, scandalizzata dall'orrore che quotidianamente veniva trasmesso nei servizi televisivi (il cosiddetto \u00abeffetto CNN\u00bb).\nL'intervento della comunit\u00e0 internazionale fu per gran parte del conflitto molto blando, limitandosi a promuovere sterili trattative di pace. Del tutto insufficiente si rivel\u00f2 anche l'invio di un contingente ONU, l'UNPROFOR, che non riusc\u00ec in alcun modo a impedire il perpetrarsi di massacri contro la popolazione civile. La tragedia danneggi\u00f2 profondamente la legittimit\u00e0 dell'ONU: \u00abTra gli attori internazionali, nessuno pi\u00f9 delle Nazioni Unite ha perso credibilit\u00e0 a causa del crollo della Bosnia\u00bb.\nUna prima proposta di pace venne presentata dalla comunit\u00e0 internazionale durante la conferenza di Ginevra nel gennaio '93. Il piano Vance-Owen prevedeva la divisione dello Stato in province autonome con poteri legislativi, giudiziari e governativi, delineate in modo da rispecchiare la struttura etnica del paese: si assegnava il 42,3% ai serbi, il 24,5% ai croati e il 32,3% ai musulmani. Il piano venne pi\u00f9 volte riproposto alle forze in lotta, ma non si trov\u00f2 un accordo. Anche altre soluzioni presentate successivamente, come il piano Owen-Stoltenberg, furono destinate a fallire.\nSecondo il Rapporto della Commissione internazionale per i Balcani (Fondazione Carnegie e Aspen Institute), il fallimento del ruolo di mediazione assunto si deve principalmente a tre fattori: \nLa situazione dopo l'Accordo di Dayton.\nIl contesto politico-istituzionale.\nLa Carta Costituzionale inclusa nell'Annesso IV dell'Accordo di Dayton istitu\u00ec uno \"Stato di Bosnia ed Erzegovina\", a sua volta imperniato su due entit\u00e0, la \"Repubblica Serba\" e \"Federazione di Bosnia ed Erzegovina\", alle quali furono attribuiti i maggiori poteri. Lo Stato cos\u00ec istituzionalizzato ha presentato per\u00f2 molteplici ambiguit\u00e0.\nInnanzitutto: dal momento che il concetto di \u201cnazione\u201d costituisce la chiave principale di identificazione del carattere dello Stato moderno, la Bosnia-Erzegovina appena sorta poteva essere considerata tale \u2013 come Stati Uniti o Svizzera\u2013 soltanto se\" \"a questa categoria interpretativa veniva attribuito un significato prettamente \u201ccivico\u201d. Tuttavia, la Costituzione di Dayton stabiliva che \u00abBosgnacchi, Croati e Serbi siano popoli \"costituenti\"\u00bb. Di conseguenza, se a prevalere dev'essere l'interpretazione primordialista del concetto di \u201cnazione\u201d, la Bosnia-Erzegovina non poteva essere costituzionalmente concepita come una \u201cnazione\u201d, bens\u00ec come un aggregato di nazioni-etniche.\nRimaneva cos\u00ec irrisolto il problema\" \"se ciascuno dei popoli menzionati dalla Costituzione fosse da ritenersi parte di una nazione (civica) o, al contrario, ciascuno di essi esprimesse una propria nazione (dal contenuto evidentemente etnico). La visione etnica della nazione (e l'aspirazione a identificare nazione e Stato riconducendoli al concetto di \u201cpopolo costituente\u201d) ha favorito, nel corso degli anni, la critica all'esistenza stessa della \"Federazione\", in quanto \u2013 secondo l'opinione nazionalista \u2013 l'Accordo trattava in modo diseguale i popoli, consentendo ai serbi la costituzione di un'Entit\u00e0-Stato Nazione, mentre ai croati la negava, costringendoli alla convivenza con i bosniaci musulmani. Ci\u00f2 spiega perch\u00e9, da allora, si siano moltiplicate le richieste, da parte delle correnti nazionaliste croate, per la revisione dell'Accordo e la costituzione di una Terza Entit\u00e0.\nL'etno-politica applicata a una societ\u00e0 formalmente democratica, come quella bosniaco-erzegovese, si \u00e8 mossa fra la volont\u00e0 di assicurare la protezione dei gruppi etnici e la loro inclusione nelle istituzioni (superando cos\u00ec gradualmente la sfiducia e il risentimento cementati dal conflitto armato) e l'emergere di almeno due distorsioni antidemocratiche prodotte dalla forma etnonazionale\" \"adottata dal governo.\nLa prima di queste distorsioni ha riguardato la protezione \u201cselettiva\u201d dei diritti etnici. La Costituzione di Dayton, infatti, ha fornito garanzie e assicurato la rappresentanza politica ai soli tre gruppi etnici maggioritari: come prima conseguenza, tutti gli altri (ebrei, rom, gli \"jugoslavi\" del censimento del 1991, gli appartenenti a matrimoni misti, ormai scomparsi assorbiti dalle etnie maggioritarie ecc) si sono trovati in condizioni di maggiore o minore discriminazione. Inoltre, il sistema educativo \u00e8 stato etnicamente \u201ctagliato\u201d: agli scolari \u00e8 stata imposta la segregazione etnica (per classi o scuole separate) dei tre gruppi maggioritari, con un insegnamento altrettanto diversificato \u2013 specie nel campo umanistico \u2013 perch\u00e9 condizionato dalla visione primordialista della cultura e della civilt\u00e0.\nCome seconda distorsione, il meccanismo imperniato sulla triplice rappresentanza etnica ha consentito la rapida formazione di tre oligarchie: tali \u00e9lite, forgiate dalla guerra, hanno potuto consolidarsi in tempi di pace grazie proprio all'estensione, a tutti i settori della vita sociale, di una pratica politica che ha imposto la tripartizione di tutti i beni disponibili, incidendo sulle privatizzazioni, sul controllo delle risorse naturali, sulla loro distribuzione\u2026 Il costo dell'amministrazione pubblica \u00e8 cresciuto a dismisura per il moltiplicarsi delle cariche e degli uffici a tutti i livelli, dallo Stato ai comuni, al solo scopo di accontentare gli appetiti delle tre parti e dei loro clienti.\nLa distruzione della societ\u00e0: violenza etnica e dimensione morale.\nLa guerra in Bosnia ed Erzegovina non ha soltanto causato moltissime vittime e danni materiali, ma ha distrutto dalle fondamenta la dimensione morale della societ\u00e0: le politiche etno-nazionaliste, che hanno svolto un ruolo cruciale nel conflitto, sono riuscite a dissolvere l'integrazione, la tolleranza e la fiducia reciproca tra le persone, evidenziata nei tanti \u201cmatrimoni misti\u201d che si registravano in Bosnia.\nA causa di quattro anni di violenze e pulizia etnica, i cittadini della Bosnia hanno perso quasi tutti i diritti fondamentali, perch\u00e9 la vita stessa aveva perso valore, ed \u00e8 stata attaccata e degradata la loro integrit\u00e0 individuale, riducendoli puramente alla loro componente etnica.\nNegli anni questa distanza sociale, invece di diminuire, \u00e8 continuata a crescere: le nuove generazioni vivono oggi in ambienti in cui predomina solo la loro etnia e frequentano scuole distinte con programmi distinti; si impedisce cos\u00ec ogni possibilit\u00e0 di interazione e integrazione tra i diversi popoli.\nL'esempio pi\u00f9 evidente di questa politica di distruzione e divisione \u00e8 la citt\u00e0 di Mostar: il famoso ponte Stari Most, distrutto nel novembre 1993, \u00e8 stato ricostruito nel luglio 2004, ma non ha cancellato le divisioni invisibili e i dialoghi inesistenti presenti tra la popolazione. Il ponte collega di fatto due citt\u00e0 distinte: sulla sponda destra del fiume Neretva c'\u00e8 la Mostar croata, quella sinistra \u00e8 abitata prevalentemente da bosgnacchi.\nIn proposito Azra Nuhefendi\u0107 dichiar\u00f2:"}
{"id": "1357883", "revid": "599013", "url": "https://it.wikipedia.org/wiki?curid=1357883", "title": "Miraildes Maciel Mota", "text": "Carriera.\nIniziata la carriera a 12 anni, quando si rese conto del proprio talento come calciatrice, Formiga con la Nazionale femminile brasiliana ha disputato i Mondiali nel 1995, 1999, 2003, 2007, 2011, 2015 e 2019, nonch\u00e9 le Olimpiadi di Atlanta 1996, Sydney 2000 e Atene 2004, dove il Brasile vinse la medaglia d'argento. Ha anche vinto la medaglia d'oro ai Giochi panamericani del 2003 e 2007.\nNel gennaio 2017 Formiga decide di tornare nuovamente in Europa sottoscrivendo un contratto con il Paris Saint-Germain per giocare in Division 1 F\u00e9minine, massimo livello del campionato francese."}
{"id": "1357886", "revid": "122259104", "url": "https://it.wikipedia.org/wiki?curid=1357886", "title": "Fudbalski Klub Napredak Kru\u0161evac", "text": "Il Fudbalski Klub Napredak Kru\u0161evac (serbo: \"\u0424\u041a \u041d\u0430\u043f\u0440\u0435\u0434\u0430\u043a \u041a\u0440\u0443\u0448\u0435\u0432\u0430\u0446\"), meglio noto come FK Napredak Kru\u0161evac, \u00e8 una societ\u00e0 calcistica serba con sede nella citt\u00e0 di Kru\u0161evac.\nDalla stagione 2016-2017 milita nella SuperLiga serba, la massima divisione del campionato serbo.\nStoria.\nFondato l'8 dicembre 1946 dalla fusione tra \"Zaki\u0107\", \"Bad\u017ea\" e \"14. Oktobar\", gioc\u00f2 la sua prima partita ufficiale nel gennaio del 1947 contro il a Skopje.\nGi\u00e0 nel 1949 venne ammesso al massimo campionato jugoslavo, ma venne immediatamente retrocesso dopo una sola stagione. Solamente nel 1978 fece ritorno nella massima serie, raggiungendo anche la qualificazione alla Coppa UEFA 1980-1981.\nAltro momento importante nella storia del club fu il raggiungimento della finale della Coppa di Jugoslavia del 2000, persa tuttavia contro la , finale che comunque valse la qualificazione alla Coppa UEFA 2000-2001: rispetto all'esperienza precedente la squadra riusc\u00ec a superare il primo turno, battendo gli estoni dell'JK Viljandi Tulevik, ma venendo tuttavia sconfitta nel turno successivo contro i greci dell'.\nNella stagione 2007-2008 venne ripescato dalla Federazione serba al posto dell'FK Mladost Apatin ed in quella stagione conquist\u00f2 il 5\u00ba posto, mancando per un solo posto il piazzamento ai preliminari di Coppa UEFA. Nella stagione 2009-2010 viene retrocesso in Prva Liga e ritorner\u00e0 nella massima serie per la stagione 2013-2014. Ad inizio 2012 il club cambia gestione, acquistando nuovi giocatori (tra cui Nenad Mirosavljevi\u0107 dall'APOEL), cambiando il logo ed avviando la ristrutturazione dello stadio.\nTermina la stagione 2014-2015 al quattordicesimo posto e sconfigge il Metalac nello spareggio per rimanere in Superliga e nella stagione 2017-2018 \u00e8 l'unica squadra a battere sia il Partizan che la Stella Rossa in trasferta a Belgrado.\nStrutture.\nStadio.\nDal 1976 il Mladost gioca le sue partite casalinghe allo stadio Mladost che fu costruito in soli 60 giorni. La prima partita si gioc\u00f2 in occasione della seconda giornata del campionato della Prva Savezna Liga contro il , il 26 agosto. Alla fine del 2011 lo stadio venne ristrutturato e messo a nuovo, sono stati installati i seggiolini su tutte le tribune, una nuova scoreboard a LED della Philips e due rifelttori dalla potenza di 2000 lux. La ristrutturazione \u00e8 costata 150.000.000 RSD (ca. 1.280.000 \u20ac).\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2019-2020.\n\"Aggiornata al 18 novembre 2019.\""}
{"id": "1357887", "revid": "30300", "url": "https://it.wikipedia.org/wiki?curid=1357887", "title": "Religione degli spaghetti volanti", "text": ""}
{"id": "1357888", "revid": "339392", "url": "https://it.wikipedia.org/wiki?curid=1357888", "title": "Napredak Krusevac", "text": ""}
{"id": "1357889", "revid": "1318658", "url": "https://it.wikipedia.org/wiki?curid=1357889", "title": "Parco nazionale di Coiba", "text": "Il parco nazionale di Coiba \u00e8 un'area naturale protetta che sorge sulla omonima isola dell'oceano Pacifico, vicino alle coste del Panama.\n\u00c8 considerato uno degli ultimi \"paradisi naturali\" incontaminati. Un tempo usata come isola-prigione, oggi \u00e8 un parco nazionale, e dal 2005 \u00e8 patrimonio dell'umanit\u00e0 dell'UNESCO.\nCoiba \u00e8 la pi\u00f9 grande isola centroamericana sul Pacifico, e fa parte di un arcipelago composto da altre 36 isole che appartengono alle provincie panamensi di Veraguas e Chiriqu\u00ed."}
{"id": "1357890", "revid": "891358", "url": "https://it.wikipedia.org/wiki?curid=1357890", "title": "Jos\u00e9 Del Solar", "text": "Carriera.\nGiocatore.\nClub.\nDel Solar, dotato di un fisico imponente e buona abilit\u00e0 nei colpi di testa, inizia la sua carriera nelle giovanili dell'Universitario de Deportes, e dopo una breve esperienza al San Agustin e una stagione all'Universitario, passa ai cileni dell'Club Deportivo Universidad Cat\u00f3lica, dove rimane dal 1990 al 1992. Proprio nel 1992 il Tenerife lo acquista portandolo in quella che sar\u00e0 la sua esperienza estera pi\u00f9 lunga, quella in Spagna, che durer\u00e0 6 anni. Dal Tenerife si trasferisce al Salamanca, dove passa la stagione 1995-96. Il Celta Vigo \u00e8 la prima squadra di una certa importanza che acquista il giocatore peruviano, nel 1996. Dopo una stagione piuttosto positiva, il Valencia si assicura le sue prestazioni nel 1997, ma dopo dodici presenze lo lascia andare ai turchi del Be\u015fikta\u015f. Nel 1999 torna in Per\u00f9, dove rimane per una sola stagione prima di tornare in Europa, in Belgio, al Malines. La sua ultima partita in una squadra di club \u00e8 il 7 luglio 2002 contro i rivali dell'Alianza Lima.\nNazionale.\nCon il Del Solar conta 74 presenze e 9 gol segnati. Ha la particolarit\u00e0 di aver segnato in diverse competizioni, nonostante il suo ruolo di difensore, come nella Copa Am\u00e9rica 1991, in quella del 1993 e in quella del 2001.\nAllenatore.\nL'infruttuosa esperienza come allenatore del Colon di Santa Fe insieme a Juan Antonio Pizzi nel 2005 precede due buone stagioni alla guida dello Sporting Cristal e dell'Club Deportivo Universidad Cat\u00f3lica. Dal 3 agosto 2007 \u00e8 alla guida della nazionale di calcio peruviana, rimpiazzando Julio C\u00e9sar Uribe. Dal 16 agosto 2010 \u00e8 l'allenatore dell'Universitario de Deportes."}
{"id": "1357891", "revid": "339392", "url": "https://it.wikipedia.org/wiki?curid=1357891", "title": "Napredak Kru\u0161evac", "text": ""}
{"id": "1357892", "revid": "399", "url": "https://it.wikipedia.org/wiki?curid=1357892", "title": "Paolino II", "text": " \nBiografia.\nVisse durante il periodo di transizione che vide il disfacimento del regno longobardo e l'affermarsi del dominio di Carlo Magno, con il quale collabor\u00f2, durante la lunga permanenza alla Corte dei Franchi, dal 777 fino al 787, quando fu chiamato a succedere al patriarca di Aquileia Sugualdo. Oper\u00f2 profonde trasformazioni nella sua diocesi, con riforme liturgiche, come si pu\u00f2 desumere dagli \"Atti\" del Concilio di Cividale, del 796. Compose alcune poesie religiose e secolari, con notazioni in musica, tra cui la \"Regula Fidei\" e, secondo Dag Norberg, \"Ubi Caritas\".\nCombatt\u00e9 l'eresia adozionista, producendo alcune opere teologiche fra le quali: \"Libellus Sacrosyllabus contra Elipandum\", \"Contra Felicem Libri Tres\", e \"Liber Exhortationis\". Partecip\u00f2 inoltre al Concilio di Ratisbona del 792 e al Concilio di Francoforte del 794, proprio per contrastare l'adozionismo di Elipando di Toledo.\nMand\u00f2 missionari per evangelizzare il vicino popolo degli Avari. \nPrima di diventare patriarca, fu \"magister grammaticus\", alla schola palatina di Carlo Magno, dal 776 al 787, e collabor\u00f2 con il monaco Alcuino.\nCulto.\nCelebrato l'11 gennaio. Dal Martirologio Romano: \"A Cividale del Friuli, san Paolino, vescovo di Aquileia, che si adoper\u00f2 nel convertire alla fede gli Avari e gli Sloveni e dedic\u00f2 al re Carlo Magno un celebre poema sulla regola di fede\". Gli \u00e8 stato anche dedicato il nome del l'istituto tecnico agrario ed economico."}
{"id": "1357893", "revid": "123924958", "url": "https://it.wikipedia.org/wiki?curid=1357893", "title": "Maurizio Scaparro", "text": "Biografia.\nL'attivit\u00e0 di Scaparro inizia come critico teatrale per giornali come l\"'Avanti!\", cui seguir\u00e0 la fondazione, nel 1961, della rivista \"Teatro Nuovo\". Sin da piccolo si ciment\u00f2 nella recitazione, nel giro di qualche tempo presa come un gioco e subito abbandonata.\nDivenne in seguito direttore artistico di diverse realt\u00e0 teatrali, tra cui il Teatro Stabile di Bologna, il Teatro Stabile di Bolzano, il Teatro di Roma ed il Teatro Eliseo. Contemporaneamente, si \u00e8 prodotto come regista teatrale, debuttando al Festival dei Due Mondi di Spoleto nel 1965 con \"La Venexiana\", commedia di anonimo cinquecentesco.\nTra gli altri incarichi degni di nota, nel periodo 1979-1983 \u00e8 stato direttore del Festival Internazionale di Teatro all'interno della Biennale di Venezia.\nEsordisce alla regia cinematografica nel 1983 con il \"Don Chisciotte\" tratto dall'omonimo romanzo di Cervantes, un adattamento a film per la TV che vede impegnato l'attore Pino Micol nei panni del protagonista, affiancato tra gli altri da Peppe Barra e Evelina Nazzari. \nNel 1987, su proposta di Bettino Craxi, venne incluso tra i membri dell'Assemblea nazionale del PSI.\nScaparro svolge inoltre attivit\u00e0 didattica come docente di storia del teatro per l'Universit\u00e0 Telematica Internazionale dei canali di Rai Nettuno sat."}
{"id": "1357894", "revid": "115416745", "url": "https://it.wikipedia.org/wiki?curid=1357894", "title": "Festival internazionale del cinema di Porto", "text": "Il Festival internazionale del cinema di Porto (Fantasporto, in portoghese Festival Internacional de Cinema do Porto) \u00e8 un festival cinematografico dedicato al cosiddetto cinema di genere in senso ampio (fantastico, fantascientifico), che si svolge annualmente nella citt\u00e0 di Porto in Portogallo nel mese di febbraio.\nStoria.\n\u00c8 stato fondato nel 1981 e reso ufficialmente competitivo nel 1982.\nNelle ultime edizioni sono state inserite nel programma anche mostre, rappresentazioni teatrali, letture, seminari, fumetti, pubblicazioni e speciali programmi per bambini e scuole."}
{"id": "1357898", "revid": "110157", "url": "https://it.wikipedia.org/wiki?curid=1357898", "title": "Burn (Nine Inch Nails)", "text": "Burn \u00e8 un singolo dei Nine Inch Nails, pubblicato nel 1994 dall'etichetta Nothing Records. \u00c8 stato estratto dalla colonna sonora del film \"Assassini nati\" (\"Natural Born Killers\", 1994), di cui la canzone fa parte. Essendo stato pubblicato solo come singolo promozionale, non ha mai avuto un proprio numero Halo. Della canzone \u00e8 stato pubblicato anche un video (diretto da Hank Corwin e Trent Reznor), mentre una registrazione in live della canzone \u00e8 presente nel DVD Beside You in Time."}
