{"id": "1237096", "revid": "125354754", "url": "https://it.wikipedia.org/wiki?curid=1237096", "title": "Palestra Ginnastica Fiorentina Libertas", "text": "La Palestra Ginnastica Fiorentina Libertas \u00e8 una societ\u00e0 polisportiva di Firenze fondata nel 1877 con sede nell'antico refettorio del convento della basilica di Santa Maria Novella.\nDopo un primo periodo dedicato all'insegnamento della ginnastica e scherma, divenne ben presto una polisportiva contribuendo alla diffusione del podismo, lotta, pugilato, tamburello ed altre discipline sportive. La PGF Libertas istitu\u00ec anche corsi gratuiti per i giovani che non potevano permettersi di avvicinarsi allo sport. Questa attivit\u00e0 umanitaria gli valse nel 1877 il riconoscimento in ente morale con regio decreto di S.A.R. Umberto I.\nLa P.G.F. Libertas \u00e8 stata insignita della Stella d'oro del CONI al merito sportivo nel 1975 e della Medaglia d'onore al merito sportivo nel 1982.\nLe origini.\nNel luglio del 1872 un nucleo di giovani fond\u00f2 la \u00abSociet\u00e0 Fiorentina di Ginnastica e Scherma\u00bb. Disciolta questa Societ\u00e0, alcuni soci di essa fondarono, nel giugno 1877, la \"Palestra Ginnastica Fiorentina Libertas\". In quell'anno la societ\u00e0 ottenne gratuitamente dal Comune, per uso di Palestra e Sede Sociale, l'ex-Oratorio di San Firenze. Nell'agosto 1881 quel locale fu destinato alla Regia Corte di Assise e la Libertas trasfer\u00ec la propria sede nell'antico refettorio del Convento di Santa Maria Novella, dove tuttora si trova. Il primo Presidente, vero fondatore e anima per molti anni di questa Societ\u00e0, fu l'avvocato Giulio Conti.\nUno dei primi documenti ufficiali che riporta informazioni sulla Societ\u00e0 \u00e8 lo Statuto del 1885; da questo si apprende che gli obbiettivi primari della Libertas erano di diffondere l'attivit\u00e0 fisica e costruire una propria Palestra. Sogno che diverr\u00e0 finalmente realt\u00e0 solo nel 1922. Di questi primi 45 anni di attivit\u00e0 rimane testimonianza in un libretto realizzato a ricordo dell'inaugurazione del Campo sportivo velodromo Libertas di via Bellini avvenuta il 2 aprile 1922 ed alcuni numeri di un periodico edito dalla stessa Societ\u00e0: il \"Ghiozzo Rosso\".\nDa questi documenti si apprende che fra i promotori e primi Soci della Libertas, figuravano ben note personalit\u00e0 e nobili fiorentini: l'avvocato Giulio Conti, il Cav. Prof. Enrico Mangani, l'avvocato Carlo Fabbri, il cavaliere ingegnere Alessandro Papini; il celebre scultore commendator Raffaello Romanelli, l'avvocato Alfonso Serbatisti, il commendator Filippo Tempestini, il commendator Carlo Brogi, Silvio Piancastelli, il cavaliere Ettore Puccini, il Conte Piero Venerosi-Pesciolini. Quando la Societ\u00e0 fu costituita i Soci erano poche decine; nel 1880 erano 147; dal 1880 al 1915 il numero dei Soci si aggir\u00f2 sempre intorno ai 200. La Libertas si rese ben presto benemerita della cittadinanza. Infatti, istitu\u00ec una Sezione Popolare Gratuita per permettere anche ai \"giovani non abbienti\" di esercitarsi nella ginnastica; apr\u00ec un corso di ginnastica ortopedica per i \"fanciulli rachitici\" ed altro ancora pur di avvicinare i giovani allo sport. Nel 1887 la Libertas divenne \"Ente Morale\" con Regio Decreto per l'intensa attivit\u00e0 propagandistica ed umanitaria, riconoscendo come questa Societ\u00e0 \"avesse fini di pubblica utilit\u00e0 e incontestabilmente educativi\". Con gesto patriottico, nel gennaio 1916, i Soci della Libertas deliberarono l'investimento del capitale destinato alla realizzazione della Palestra, in obbligazioni del \"Prestito Nazionale per la Guerra\" e successivamente nel giugno 1917 decisero di donare alla Patria anche il ricco medagliere, costituito da 6 medaglie d'oro e 27 d'argento.\nLa Libertas ebbe un glorioso passato, specialmente nel campo della scherma e della ginnastica. Il primo concorso ginnastico al quale partecip\u00f2 fu quello di Arezzo nel 1882, nel quale la sua forte squadra vinse il primo premio (grande medaglia d'oro). Nel 1890 partecip\u00f2 al Concorso nazionale di scherma di Milano, riportando la medaglia d'oro.\nFurono insegnanti, per la sezione ginnastica, dalla fondazione fino al 1915, Enrico Mangani, al quale subentr\u00f2 il figlio Ugo; nella sezione scherma insegnava nei primi anni il maestro Lamberto Cianchi e quindi il maestro Pietro Tiraboschi.\nTra il 1890 ed il 1922 partecip\u00f2 con successo a numerosi concorsi sia in Italia che all'estero distinguendosi oltre che nella ginnastica e scherma, anche nel tamburello, atletica, boxe, palla vibrata, palla al cerchio, canottaggio e con la fortissima sezione calcio.\nCalcio.\nLa PGF Libertas, nota anche come Fiorentina Libertas, \u00e8 stata una societ\u00e0 calcistica di Firenze attiva dal 1912, che si incorpora all'AC Fiorentina nel 1926. Per quanto riguarda la classifica del campionato italiano di calcio dal 1898 al 1929, la squadra \u00e8 41\u00ba posto su 156. \nStoria.\nNel 1908 era stato fondato a Firenze lo Juventus Foot-Ball Club. La societ\u00e0 sportiva che si allenava sul Prato del Quercione, nel 1912 si fuse con la Palestra Ginnastica Fiorentina Libertas, andando a costituire il nucleo calcistico della nuova societ\u00e0.\nLa Libertas inizi\u00f2 a giocare sul Prato del Quercione, ottenuto in concessione dal Comune, insieme alle altre squadre cittadine, l\"Itala FC\" (vincitrice del campionato Toscano di Terza Categoria 1908, si incorpora con la Fiorentina nel 1927-1928) il \"Firenze FBC\" (vincitore di cinque campionati Toscani dal 1909 al 1913) e la Florence Football Club nata nel 1898, negli anni i giocatori di questa squadra confluirono sia nel CS Firenze che nella Fiorentina Libertas, sta per tanto che il Florence FC era al vertice della genealogia del sodalizio calcistico che form\u00f2 a Firenze nel 1926 la Fiorentina. I campi di gioco erano separati da una corda sorretta da qualche picchetto piantato per terra. Lo stesso anno vinse il campionato di promozione senza subire una sola sconfitta con 21 goal all'attivo e solo uno al passivo. Scoppia la prima guerra mondiale e quasi tutti i Soci attivi vennero richiamati alle armi: la vita sportiva della Libertas si paralizz\u00f2, per poi riprendere con rinnovato vigore appena terminato il conflitto. Ormai ridotta a poco pi\u00f9 di 100 Soci, raggiunse e super\u00f2 in meno di tre anni il numero di 1.000.\n\u00c8 negli anni venti che si alimenta la storica rivalit\u00e0 tra due squadre: la Libertas ed il \"Club Sportivo Firenze\": i giocatori della Libertas venivano chiamati \"ghiozzi rossi\" a causa della loro maglia di colore scarlatto che indossavano e dei frequenti tuffi per recuperare i pallone nel Fosso Macinante, torrente che costeggiava il campo di calcio, nell'area tra via Paisiello e la Ferrovia, dove la squadra si era temporaneamente trasferita. Ma la crescente grande popolarit\u00e0 della Libertas costrinse la Societ\u00e0 a cercare un terreno sul quale costruire un proprio campo di calcio, capace di contenere tutti i suoi sostenitori. Il 2 aprile 1922 si inaugura, alla presenza delle massime autorit\u00e0 dell'epoca, lo Stadio Velodromo \"Libertas\" in via Bellini, al tempo periferia della citt\u00e0.\nLo stadio progettato dal socio e architetto Baldacci poteva contenere 10.000 persone e aveva tribune in cemento armato (una delle prime applicazioni in impianti sportivi della ditta Flavio Pontello). L'impianto era costituito da un anello esterno in cemento, il velodromo, una pista interna per l'atletica ed il campo di calcio. Nel 1922 la Libertas aveva cos\u00ec tante squadre da partecipare ai campionati di 9 diverse categorie.\nDopo aver vinto il campionato di Promozione Toscano 1912-13 con 21 gol fatti e solo 1 subito, nel 1913-14 la Libertas disput\u00f2 il suo primo campionato di Prima Categoria arrivando quarta nel girone toscano. Nella stagione successiva il club sfior\u00f2 la qualificazione al girone finale Italia Centrale giungendo terza a soli tre punti dal Lucca secondo. Nel 1916 perse contro il Pisa il Torneo calcistico di guerra. Vinse nel 1917 la Coppa Federale Toscana. Dopo un buon campionato nel 1919-20 (3\u00ba nel girone toscano) la Libertas disput\u00f2 un disastroso campionato nel 1920-21 arrivando ultima.\nDurante il campionato 1921-22 avvenne la scissione in due federazioni: la FIGC a cui aderirono tutte le piccole societ\u00e0 del nord (Compromesso Colombo) e la CCI a cui aderirono le 24 maggiori societ\u00e0 del nord e tutte le squadre del centro-sud (tranne le toscane che aderirono alla FIGC). Si giocarono quindi due campionati: la Libertas gioc\u00f2 quello della FIGC arrivando terza nel girone toscano. Con la successiva riunificazione tra le due federazioni, la FIGC decise di restringere il campionato del nord a sole 36 squadre. La Libertas dovette disputare degli spareggi salvezza contro l' perdendo 3-0 all'andata e pareggiando 1-1 al ritorno, retrocedendo cos\u00ec in Seconda Divisione (Serie B). Nella prima edizione della Coppa Italia 1922 perde in semifinale contro il Vado F.C. che vince il trofeo.\nAl termine della stagione 1925-1926 venne ammessa alla nuova Prima Divisione (che con la creazione della Divisione Nazionale era diventato il campionato di secondo livello). Alla fine della stagione, dopo un tormentato periodo che coinvolse le dirigenze della Libertas e del \"CS Firenze\", le due sezioni calcistiche, da sempre rivali, vennero fuse dall'autorit\u00e0 di regime e si unirono nell'Associazione Calcio Fiorentina. Lo stadio di via Bellini, liberato del velodromo e della pista di atletica, divent\u00f2 il primo stadio della neonata Fiorentina. La fusione dei due sodalizi venne in realt\u00e0 imposta dal regime e guidata dal Marchese Luigi Ridolfi, che ne divenne primo presidente.\nLa Fiorentina gioc\u00f2 in via Bellini fino al 1931, anno in cui la prima squadra si trasfer\u00ec allo Stadio Berta (poi Comunale) a Campo di Marte. In via Bellini continuarono ad allenarsi e giocare le giovanili della Fiorentina fino agli anni cinquanta, quando il terreno ormai in completo abbandono e non pi\u00f9 estrema periferia della citt\u00e0, venne edificato. Comunque la PGF Libertas continu\u00f2 la sua attivit\u00e0 nelle altre discipline sportive praticate nella Palestra di Santa Maria Novella dove tuttora svolge la propria attivit\u00e0.\nSebbene il Marchese Ridolfi si fosse preso il merito di aver realizzato la fusione e la nascita della nuova societ\u00e0 calcistica cittadina, di cui fu presidente per 16 anni, per la Libertas ci\u00f2 comport\u00f2 la perdita del suo Stadio, costruito a spese e sacrificio dei Soci, e con esso visibilit\u00e0 e risorse economiche, costretta di fatto a limitare la sua attivit\u00e0 nei locali dell'antico refettorio del convento di S.M. Novella di propriet\u00e0 del Comune. Per il Club Sportivo signific\u00f2 invece perdere solo la sua sezione calcistica (dopo aver comunque venduto i calciatori pi\u00f9 validi) e di limitare anzi veder rinforzata la sua sezione ciclismo con un velodromo completamente rinnovato.\nNel 1931 la Fiorentina si trasfer\u00ec allo stadio Berta (poi stadio Comunale) fortemente voluto e realizzato grazie al fondamentale impegno economico del Marchese Ridolfi che vendette gran parte del suo patrimonio pur di realizzarlo.\nLo stadio di via Bellini perse progressivamente di importanza. Vi giocavano ancora le seconde squadre e vi si allenavano durante il ventennio i giovani del Circolo Fascista Montemaggi svolgendo attivit\u00e0 premilitare.\nPoi durante la seconda guerra mondiale le tribune in cemento armato vennero adibite a rifugio antiaereo e poi nuovamente come campo di calcio delle giovanili della Fiorentina fino agli anni cinquanta. Infine il glorioso campo spar\u00ec inghiottito dall'espansione edilizia della citt\u00e0.\nPallacanestro.\nEsisteva anche una sezione cestistica della societ\u00e0 che vinse il 5 ottobre 1919 a Lucca il \"Criterio Nazionale di Basketball\" organizzato dall'YMCA (Young Men's Christian Association) di Firenze e dalla locale societ\u00e0 Libertas sotto l'Alto Patronato di S.A.R. Vittorio Emanuele III di Savoia: la Libertas precedette con 12 vittorie la Pro Italia e la Sempre Avanti Juventus di Firenze e la Libertas Lucca. Questo fu il primo torneo di basketball organizzato in Italia.\nNello stesso anno la PGF vinse anche la \"Coppa d'Argento YMCA\" e prosegu\u00ec l'attivit\u00e0 anche negli anni successivi, almeno fino al 1923, quando a Firenze si svolse il \"Campionato Toscano di Palla al Cerchio\" \u201clodevolmente organizzato dalla Palestra Ginnastica Fiorentina Libertas\u201d anche se la classifica finale non arrise alla societ\u00e0 organizzatrice. \u00c8 probabilmente in questo periodo che la Libertas concluse la sua attivit\u00e0 nell'ambito della pallacanestro. Peraltro anche l'area che era stata destinata alla palla al cerchio nel progetto del Campo Sportivo di via Bellini del 1922, non venne mai realizzata.\nPugilato.\nUno dei pi\u00f9 grandi campioni di pugilato iscritti alla Libertas fu Wladimiro Malatesti che vinse molte riunioni pugilistiche spesso organizzate dalla Libertas negli anni venti. Il suo pi\u00f9 grande successo fu il titolo di campione toscano conquistato il 10 aprile 1922 nei pesi \u201cBantanus\u201d. Dopo una carriera di tutto rispetto dovette per\u00f2 abbandonare questa disciplina per problemi di vista e si dedic\u00f2 alle arti marziali, diventandone un protagonista nel karate e J\u016bd\u014d.\nLa pesistica e il culturismo.\nIl culturismo in Italia sembra trovar origine proprio a Firenze.\nNell'immediato dopoguerra nella Palestra di Santa Maria Novella era presente anche una sezione \"Pesistica\".\nEd \u00e8 proprio in questi anni che frequentava la Libertas \"Ciro\", uno statunitense rimasto di presidio presso il Cimitero americano sulla via Cassia.\nCiro insegn\u00f2 al giovane Tullio Ricciardi le tecniche, ancora sconosciute in Italia, del culturismo.\nRicciardi far\u00e0 tesoro degli insegnamenti e fonder\u00e0 poi la sua Palestra nel 1953 ed il primo periodico sull'argomento \"Cultura Fisica\" nel 1957. Il modello fotografato per spiegare le diverse figure del \"body building\" \u00e8 Francesco Conti, un ragazzo con un fisico eccezionale, costruito a seguito della riabilitazione effettuata a causa di un brutto incidente stradale, che frequentava la sezione judo della PGF.\nSi svolse nell'estate del 1958 al Parterre di Firenze anche il primo campionato di Mister Italia organizzato e con la partecipazione del Ricciardi e di Conti.\nUn ventinovenne Ricciardi vince il titolo di Mister Italia.\nRicciardi far\u00e0 aprire a Conti una palestra dedicata al culturismo a Milano e poi a Genova.\nConti in seguito fonder\u00e0 i suoi centri fitness e wellness che faranno scuola in Italia e si diffonderanno soprattutto in Lombardia.\nLa ginnastica e l'atletica pesante.\nNegli anni Cinquanta anche la sezione ginnastica, che pur aveva continuato con grandi difficolt\u00e0, partecipa a concorsi anche internazionali, sotto la guida del prof. Pennente. Ma \u00e8 grazie all'arrivo del maestro prof. Quinto Vadi (olimpionico a Londra 1948 e Helsinki 1952) che l'attivit\u00e0 viene decisamente rilanciata.\nIl prof. Vadi dal 1953 al 1958 porta i ginnasti della PGF Libertas a diversi concorsi nazionali e internazionali, conquistando importanti riconoscimenti sia in campo maschile sia in quello femminile, grazie anche al contributo della prof.ssa Maria Livia Sequi prima e successivamente della prof.ssa Dina Sangiorgi, moglie del Vadi.\nVadi dette un importante contributo per la crescita e i successi agonistici della sezione di ginnastica attrezzistica, cambiando completamente la metodica di lavoro e di preparazione ai concorsi dei giovani ginnasti della Libertas.\nIl M\u00b0 Vadi e la prof.ssa Sangiorgi portarono le due squadre, maschile e femminile, al concorso internazionale di Napoli nel 1957.\nDella squadra maschile facevano parte: Pasquale Iannetti, Francesco Zetti, Antonello Ginanneschi, Maurizio Mattei, Gherardo Ginanneschi, Carlo Parrochi, Maurizio Fagioli, Sergio Cappelletti e Orazio Riccobono. Della squadra femminile facevano parte: Luciana Martelli, Silvia Fossi, Carla Grazzini, Gloria Pratesi, Vanna Surci, Rossana Lodoli, Cristina Landi, Giovanna Cecchi. Ma forse l'ultima medaglia tricolore nella ginnastica individuale venne da Franca Sitzia, che riusc\u00ec a conquistare il bronzo ai campionati italiani giovanili del 1957.\nAlla fine del 1958, avendo assunto nuovi importanti impegni professionali con le federazioni di ginnastica, pallavolo e pallacanestro, il M\u00b0 Quinto Vadi e la moglie lasciano la Libertas.\nI ginnasti vennero quindi seguiti dal prof. Angelo Rebizzani, che si dedic\u00f2 ai corsi di attrezzistica maschile e artistica femminile. Tra le allieve spiccano i nomi di Grazia Catani e Paola Sacchi, pi\u00f9 volte presenti alle finali dei campionati italiani in quegli anni.\nCon l'alluvione del 1966 e la perdita di gran parte delle attrezzature, i corsi vennero sospesi e Rebizzani trasfer\u00ec l'attivit\u00e0 alla Sempre Avanti Juventus, l'altra societ\u00e0 dove gi\u00e0 insegnava.\nDopo il restauro della palestra, a seguito della devastante alluvione, la Libertas riprese i corsi di judo.\nPer effetto dell'istituzione delle societ\u00e0 centrali, nella palestra di S. Maria Novella rimase attiva solo la sezione della ginnastica, che anche con il nome di OND Libertas (Opera Nazionale Dopolavoro) partecipa a numerosi concorsi ed esibizioni. \u00c8 da ricordare nel 1929 la presenza dei ginnasti Libertas in Francia, a Orl\u00e9ans in occasione della \u201c51a F\u00e9te Nationale Federale\u201d.\nNegli anni '30 si distinguono Silvano Papucci, Renato Pestellini, Ettore Toto, Leopoldo Capitelli, Pera, Cavini, Rolando Fantechi e Lapo Mazzei.\nMa la Libertas non si limiter\u00e0 alla sola ginnastica ed \u00e8 infatti del luglio 1938 la vittoria ai campionati italiani di lotta greco-romana di Angiolo Cherubini, allenato dal maestro Umberto Borgioli, premiata dal Consiglio della societ\u00e0 con un assegno di 50 lire, offerto all'atleta \u201cnon tanto per il valore del premio, purtroppo modesto, ma come segno di apprezzamento per aver onorato la Libertas\u201d. Dietro a Cherubini c'\u00e8 in realt\u00e0 una forte sezione di lottatori, tra i quali Alessandro Liberali, Mario Bartolozzi, Giannoni, Vannucchi, Conti e Cecchi e che si fa apprezzare a livello regionale e non solo.\nLa cronaca riporta che l'attivit\u00e0 alla Libertas non si ferm\u00f2 neppure durante la seconda guerra mondiale, seppur ridimensionata. Al termine del conflitto, nel 1946 la Libertas dovette per\u00f2 trasferirsi presso la palestra Barbicinti in via Fra' Bartolommeo, dove il maestro Borgioli continu\u00f2 a seguire con entusiasmo ginnasti, pesisti e lottatori.\nInfatti l'antico refettorio di S.M. Novella era stato infatti requisito dal Comune (cos\u00ec come lo stadio di Campo di Marte) per essere utilizzato come magazzino dell'UNRRA (United Nations Relief and Rehabilitation Administration), ossia all'Ente delle Nazioni Unite per il Soccorso e la Ricostruzione, organizzazione sorta nel 1943 per portare aiuti ai Paesi in maggiore difficolt\u00e0.\nEd \u00e8 in questa sede provvisoria che, sotto la guida del maestro Umberto Borgioli, il \u201cmago della lotta\u201d, un giovanissimo Bino Bini Smaghi mette subito in evidenza le sue straordinarie capacit\u00e0 fisiche e nel 1946 vince il suo primo campionato italiano di lotta greco-romana III serie nella categoria massimi. Uno sport ancora molto sentito dalla popolazione, il lottatore \u00e8 ancora un eroe nell'immaginario collettivo degli italiani nell'immediato dopoguerra.\nE partecipare alle competizioni in questo periodo non \u00e8 certo alla portata di tutti. Le cronache sportive riportano che gli atleti napoletani, rimasti con i denari contati, chiedevano agli organizzatori l'autorizzazione a dormire sulla materassina a gara ultimata, in modo da poter impiegare i pochi spiccioli ancora a loro disposizione per una pagnottella e un bicchiere di latte: \u00e8 l'Italia del 1946.\nAlla Libertas in via Barbicinti in questo periodo si allenano una quarantina di atleti, tra i quali anche il \u201cmassimo\u201d Giovanni Bianchini e Maurizio Piattelli, che avevano iniziato la lotta nel 1948 e nello stesso anno vincono il titolo di campione italiano di lotta libera III serie.\nBorgioli non si limit\u00f2 ad insegnare la lotta. Durante un viaggio di lavoro in Francia apprese alcune tecniche di ju-jitsu e gi\u00e0 nel 1948 inizi\u00f2 ad insegnarle, sotto il nome di \u201clotta giapponese\u201d, agli allievi della Libertas, tra i quali Silvano Grandi.\nNel 1949 la Libertas rientr\u00f2 finalmente nella sua storica sede di S.M. Novella, ma il maestro Borgioli rimase alla Barbicinti con i suoi lottatori fino alla met\u00e0 degli anni \u201850.\nIl suo allievo Silvano Grandi attiv\u00f2 invece una sezione di lotta giapponese ed all'ombra della chiesa la diffuse ad un crescente numero di giovani entusiasti.\nMa \u00e8 grazie al Maestro Bruno Calducci -maresciallo dell'Esercito trasferitosi a Firenze all'Istituto Geografico Militare- che questa lotta giapponese diventa judo.\nIl M\u00b0 Calducci, un pioniere dell'antica arte marziale, proveniva dalla Scuola militare di educazione fisica di Orvieto ed ottenne un grande successo.\nIl judo fu motivo di grande interesse tra i giovani fiorentini e le vittorie non si fecero attendere: Fosco Francalanci e Silvano Grandi conquistano il titolo italiano nel 1955-1956. Nel 1959 la sezione judo, con oltre 100 allievi, diplom\u00f2 le prime 3 cinture nere della Toscana: Francalanci, Grandi e Romano Cappelli.\nTra la fine degli anni '50 ed il 1966 avevano iniziato i corsi di judo oltre a Grandi, Francalanci e Cappelli, anche Marcello Murabito, Luciano Bertaccini, Bruno Nibbi, Pierluigi Sieni, Piero Valloni, Danilo Vaccini, Vero Busio, Agostino Macaluso, Ivo Fischi, Mario Natali, Rosario Pintaudi, Paolo Falsettini, Alvaro Montigiani, Walther Pauselli, Vinicio Tagliavia, Massimo e Mauro Brinati e altri ancora che poi continuarono, all'interno della societ\u00e0 o in altre a diffondere la pratica del judo ed a trasmetterne i suoi valori.\nDagli anni '70 in poi iniziano anche i corsi femminili e la squadra agonistica composta da Maria Luisa Serci, Paola Sacchi, Stefania Buonamici e Sandra Piccini \u00e8 campione d'Italia nel 1972.\nGli ultimi 30 anni di attivit\u00e0 nel judo della societ\u00e0 sono un susseguirsi di prestigiosi risultati agonistici. Ricordiamo tra tutti Alessandro Geri, che vanta un record imbattuto dal 1987, quando con la squadra dei Carabinieri vinse 3 medaglie d'oro nello stesso campionato del mondo; Antonella Pardi, per anni indiscussa protagonista, e la squadra della PGF, che nel 2006 \u00e8 stata la prima societ\u00e0 civile ai campionati italiani con Filippo Del Pianta, Matteo Lombardo, Lorenzo Pussotti, Francesco Del Pianta, Libero Ciccolo, Fabio Chierici, Sergio Carta e Lorenzo Romano. Infine i campioni d'Italia 2007 Filippo Del Pianta e Lorenzo Romano, quest'ultimo gi\u00e0 vicecampione europeo nel 2005, e Dario Boni campione italiano 2008.\nDal 2006 \u00e8 stata attivata anche una sezione di Sumo sportivo seguita dai primi tre tecnici della regione Toscana di questa disciplina: Alessandro Geri, Paolo Crescioli e Lorenzo Pussotti.\nCampioni italiani della PGF Libertas nel judo dal 1955.\nFosco Francalanci, Silvano Grandi, Paolo Falsettini, Alessandro Mariani, Danilo Vaccini, Paolo Landini, Elena Chiari, Marco Andrei, Alessandro Geri, Vieri Dolara, Luciano Innocenti, Sergio Carta, Lorenzo Romano, Filippo Del Pianta, Dario Boni.\nGli Azzurri nel judo della PGF Libertas.\nLuciano Bertaccini, Stefano Panteri, Stefano Pepponi, Walter Cicali, Antonella Pardi, Alessandro Geri, Paolo Crescioli, Elena Chiari, Francesco Usai, Sergio Carta, Silvia Menichetti, Lorenzo Romano, Filippo Del Pianta.\nIl Velodromo Libertas.\nLa Libertas vide nel Velodromo, inaugurato ufficialmente il 16 luglio 1922, la possibilit\u00e0 di realizzare un'importante fonte economica in un periodo di grande popolarit\u00e0 per il ciclismo.\nI campioni accettavano volentieri le riunioni in pista, anche per la possibilit\u00e0 di ricevere lauti ingaggi offerti dagli organizzatori.\nQuesto il commento della stampa locale nel gennaio 1921: \"La costruzione della pista ciclistica, fortemente voluta dalla Libertas colmer\u00e0 una lacuna nello Sport fiorentino che nei bei tempi passati, poteva vantarsi di essere stato l'iniziatore delle riunioni ciclistiche\".\nAnche la Gazzetta dello Sport, organizzatrice del Giro d'Italia, fece richiesta che l'arrivo della tappa Roma-Firenze del 1922 avvenisse nella pista del nuovo velodromo ma i lavori non terminarono in tempo.\nAlla riunione inaugurale parteciparono anche Gaetano Belloni ed Ezio Corlaita, tra i migliori d'Italia. Tra le diverse specialit\u00e0 Belloni vinse il \"Giro d'Italia in pista\", su 100 giri pari a 34\u00a0km, davanti a Pietro Linari.\nIl Giro d'Italia venne per\u00f2 accolto negli anni successivi 1923 e 1924. L'arrivo di tappa del 1923 Genova-Firenze rimane nella storia del ciclismo fiorentino per la vittoria del campionissimo Costante Girardengo su Pietro Linari, al termine di un contestatissimo ultimo giro.\nIl Velodromo Libertas ebbe comunque vita breve. Infatti gi\u00e0 nel 1922 iniziarono i lavori che portarono alla ristrutturazione pressoch\u00e9 totale del vecchio impianto cittadino del Club Sportivo alle Cascine, adeguandolo alle rinnovate esigenze di spettatori e ciclisti.\nE quindi se con il 1926 venne demolita la pista ciclistica della Libertas, nel frattempo quella del Club Sportivo era stata completamente rinnovata e pertanto l'attivit\u00e0 su pista negli anni venti non venne mai interrotta.\nIl velodromo di via Bellini \u00e8 famoso anche per una sfida rimasta nella storia tra Costante Girardengo e Alfonsina Strada.\nNegli anni '20 l'attivit\u00e0 femminile in bicicletta, in Firenze e provincia, dopo un passato di relativamente maggior attivit\u00e0 era in quel periodo praticamente inesistente.\nL'unica donna a far parlare di s\u00e9 era Alfonsina Strada. La notissima \"pasionaria\" del ciclismo italiano partecip\u00f2 anche ad alcune riunioni presso il Velodromo Libertas in esibizioni da sola o contro colleghi uomini e mai in gare \u201cufficiali\u201d.\nRimane quindi nella storia del ciclismo di via Bellini la riunione svoltasi nel giugno 1924 dopo la conclusione del Giro d'Italia, alla quale parteciparono Girardengo e alcuni dei migliori stradisti di quel Giro, insieme a Alfonsina Strada.\nIl pubblico incit\u00f2 ed applaudi moltissimo la Strada fino a che il \"Campionissimo\", dimenticata la cavalleria, non si risent\u00ec e la mise dietro la sua ruota fino a prendersi oltre un giro di vantaggio.\nAltra attivit\u00e0 interessante che veniva praticata in quel periodo erano le gare organizzate dalla Libertas di \"Cross Country ciclo podistico\"."}
{"id": "1237104", "revid": "78273", "url": "https://it.wikipedia.org/wiki?curid=1237104", "title": "The reef amici per le pinne", "text": ""}
{"id": "1237105", "revid": "1123126", "url": "https://it.wikipedia.org/wiki?curid=1237105", "title": "Clarisse", "text": "Le clarisse sono le religiose dei numerosi istituti religiosi femminili derivati dalla comunit\u00e0 fondate dai santi Francesco e Chiara (in latino \"Clara\", donde il nome) ad Assisi nel 1212:"}
{"id": "1237106", "revid": "117172503", "url": "https://it.wikipedia.org/wiki?curid=1237106", "title": "Calabuig, stranamore e altri incidenti", "text": "Calabuig, stranamore e altri incidenti (1978) \u00e8 un album del cantautore Roberto Vecchioni.\nIl disco.\nL'album venne registrato negli studi GRS Sound di Milano, il tecnico del suono \u00e8 Bruno Malasoma e, gli arrangiamenti sono opera di Mauro Paoluzzi.\nNella copertina apribile vi \u00e8 una foto di Giancarlo Baroni che raffigura Vecchioni, che in quel periodo si era fatto crescere la barba, seduto mentre fuma un sigaro, e un ragazzo che sta per tirare una mela addentata. L'album venne pubblicato in due versioni con la copertina speculare: in una versione Vecchioni \u00e8 a destra e il ragazzo a sinistra, nell'altra viceversa.\nLe canzoni sono tutte edite dalle edizioni musicali Babajaga. Nelle note di copertina il cantautore ringrazia la ditta \"Franco Avona\" per aver fornito gli strumenti musicali."}
{"id": "1237110", "revid": "120069082", "url": "https://it.wikipedia.org/wiki?curid=1237110", "title": "Articolo 67 della Costituzione italiana", "text": "Larticolo 67 della Costituzione italiana fu scritto e concepito per garantire la libert\u00e0 di espressione ai membri del Parlamento italiano eletti alla Camera dei deputati e al Senato della Repubblica. In altre parole, per garantire la democrazia i costituenti ritennero opportuno che ogni singolo parlamentare non fosse vincolato da alcun mandato n\u00e9 verso il partito cui apparteneva quando si era candidato, n\u00e9 verso il programma elettorale, n\u00e9 verso gli elettori che, votandolo, gli avevano permesso di essere eletto a una delle due Camere (divieto di mandato imperativo). Il vincolo che lo lega agli elettori assume, invece, la natura di responsabilit\u00e0 politica.\nDivieto di mandato imperativo.\nLa norma contenuta nell'articolo 67 non \u00e8 un'esclusiva della costituzione italiana, ma \u00e8 comune alla quasi totalit\u00e0 delle democrazie rappresentative. Essa deriva dal principio del \"libero mandato\" (ovvero del \"divieto di mandato imperativo\"), formulato da Edmund Burke gi\u00e0 prima della Rivoluzione francese, nel suo famoso \"Discorso agli elettori di Bristol\", tenuto il 3 novembre 1774, dopo la sua vittoria elettorale in quella contea. In quel discorso, Burke propugn\u00f2 la difesa dei principi della democrazia rappresentativa contro l'idea, da lui considerata distorta, secondo cui gli eletti dovessero agire esclusivamente a difesa degli interessi dei propri elettori:\nIl principio fu poi ulteriormente elaborato da Emmanuel Joseph Siey\u00e8s, e fu inserito nella Costituzione francese del 1791: \nIl divieto di mandato imperativo sancito dai rivoluzionari francesi si pone agli antipodi della situazione presente nelle assemblee rappresentative nell'Ancien R\u00e9gime: ad esempio, negli Stati generali francesi vigeva un vincolo di mandato che instaurava, tra eletto ed elettori, un rapporto di rappresentanza analogo a quello privatistico.\nUn divieto simile a quello della carta rivoluzionaria francese \u00e8 incorporato anche nello Statuto Albertino: \nI deputati, dunque, esercitano la rappresentanza dell'intera Nazione e non dei singoli cittadini, e ancor meno dei partiti, delle alleanze, dei movimenti o di qualsiasi altra forma d'associazione organizzata con il fine di ottenere voti per essere eletti membri del Parlamento italiano. L'assenza di vincolo di mandato rende legittimo per i parlamentari il passaggio a un gruppo parlamentare diverso da quello originario, relativo alla lista di elezione.\nIl mandato imperativo era invece parte integrante delle costituzioni degli stati socialisti - che assoggettano a vincolo il mandato rappresentativo dei membri delle assemblee ai diversi livelli territoriali, fino al parlamento nazionale, rendendone possibile la revoca da parte del partito comunista di appartenenza, vero \"dominus\" dell'iniziativa politica in tali sistemi - ed \u00e8 all'origine delle critiche che il sistema europeo dei diritti umani ha rivolto agli stati ex sovietici nel corso della loro transizione alla democrazia.\nIl vincolo di mandato attualmente vige soltanto in Portogallo, a Panama, in Bangladesh e in India.. Da aggiungere il Nicaragua, dove la Costituzione prevede che il deputato che entri in conflitto con il partito nelle cui liste \u00e8 stato eletto passi dalla condizione di titolare a quella di supplente.\nDivieto di mandato e disciplina di partito.\nSecondo alcuni studiosi, come Pietro Virga, l'appartenenza al partito, che si traduce nell'affiliazione ai gruppi parlamentari, espressione dei partiti nel Parlamento italiano, con il conseguente rispetto della relativa disciplina, si tradurrebbe, di fatto, in una violazione del principio di libert\u00e0 di mandato. Tuttavia secondo una diversa dottrina (Manlio Mazziotti di Celso, Paolo Biscaretti di Ruffia, Costantino Mortati), la disciplina dei gruppi non \u00e8 in grado di comprimere il diritto, dal momento che il parlamentare pu\u00f2 sempre esprimersi (e votare) in maniera difforme alle direttive del gruppo di appartenenza.\nQuesta libert\u00e0 \u00e8 riconosciuta nei regolamenti parlamentari di Camera (art. 83, 1\u00ba comma del regolamento) e Senato (art. 84, 1\u00ba comma del regolamento) da apposite disposizioni regolamentari che permettono la possibilit\u00e0 di autonoma iscrizione a parlare per quei parlamentari che vogliano esprimere posizioni dissenzienti rispetto al gruppo di appartenenza. Ci\u00f2 tuttavia non esclude conseguenze di natura politica a carico dell'eletto dissenziente che pu\u00f2 infatti essere oggetto di sanzioni disciplinari che arrivano fino all'espulsione dal partito o alla non ricandidatura alle successive elezioni."}
{"id": "1237112", "revid": "767487", "url": "https://it.wikipedia.org/wiki?curid=1237112", "title": "Akuaduulza", "text": "Akuaduulza \u00e8 il terzo album in studio del cantante italiano Davide Van De Sfroos, pubblicato nel 2005 dalla Tarantanius.\nIl disco.\nL'album, tra i meno immediati del cantautore comasco, esplora temi legati ad atmosfere spesso pi\u00f9 oscure, dalla vicenda \"nera\" di \"Madame Falena, \"al blues \"Il paradiso dello scorpione,\" alla storia di streghe narrata in \"Fendin\". A fare da filo conduttore, come in quasi tutti i lavori di Davide Van de Sfroos, sono il lago - nell'acustica \"Akuaduulza\" in particolare - ed il vento: la conclusiva \"Il prigioniero e la tramontana\" offre un confronto molto suggestivo tra il vento, libero per definizione, e una persona che di quella libert\u00e0 \u00e8 privato."}
{"id": "1237114", "revid": "339392", "url": "https://it.wikipedia.org/wiki?curid=1237114", "title": "Pop band", "text": ""}
{"id": "1237115", "revid": "768068", "url": "https://it.wikipedia.org/wiki?curid=1237115", "title": "Theater des Westens", "text": "Il Theater des Westens (\"Teatro dell'ovest\") \u00e8 un teatro di Berlino, sito nel quartiere di Charlottenburg.\nArchitettura.\nIl teatro venne ultimato nel 1896, su progetto di Bernhard Sehring. La facciata del teatro fonde elementi neoclassici con elementi Art Nouveau e elementi di stile palladiano. L'interno del teatro \u00e8 in stile neobarocco, mentre il retro e il palco sono stati ricostruiti in stile neogotico.\nRappresentazioni.\nIl teatro gi\u00e0 dai suoi esordi si \u00e8 indirizzato verso la rappresentazione di generi di teatro pi\u00f9 leggeri, quali l'operetta e il vaudeville. A questo tipo di rappresentazioni, ben presto si sono aggiunti anche i musical. In questo teatro si sono esibiti numerose star nel corso del tempo, tra cui bisogna ricordare senza dubbio Jos\u00e9phine Baker."}
{"id": "1237119", "revid": "80598", "url": "https://it.wikipedia.org/wiki?curid=1237119", "title": "Hollywood Hollywood", "text": "Hollywood Hollywood (1982) \u00e8 un album del cantautore Roberto Vecchioni.\nIl disco.\nLe edizioni musicali dei brani sono le Babajaga."}
{"id": "1237127", "revid": "15756", "url": "https://it.wikipedia.org/wiki?curid=1237127", "title": "Episodi di Ai confini della realt\u00e0 (serie televisiva 1985) (terza stagione)", "text": "La terza e ultima stagione del telefilm Ai confini della realt\u00e0 (serie televisiva 1985), di 25 minuti a episodio e registi vari, and\u00f2 in onda negli Stati Uniti d'America dal 24 settembre 1988 al 31 dicembre 1989, sul network CBS.\nLo strano caso di Edgar Whiterspoon.\nTrama.\nUn eccentrico vecchio di nome Edgar incomincia a collezionare pattume, sott'ordine di una misteriosa voce, per salvaguardare l'equilibrio del mondo.\nUn'altra partita.\nTrama.\nEd Hamler, ex giocatore di baseball, grazie ad una figurina del baseball degli inizi del 1900 riesce a tornare indietro nel tempo, tornando a giocare come una volta.\nLa scelta.\nTrama.\nUn prete \u00e8 perseguitato dalla visione di un incidente stradale, nel quale \u00e8 coinvolta una ragazzina.\nI cacciatori.\nTrama.\nUn bambino scopre una caverna piena di disegni preistorici. L'archeologa Klein incomincia a studiare i disegni e una serie di strani avvenimenti: i reperti della caverna si spostano e carcasse fresche d'animali compaiono all'entrata.\nUna vita in sogno.\nTrama.\nIl pensionato Roger Simpson Leeds \u00e8 perseguitato da un incubo ricorrente: \u00e8 chiuso in una stanza buia e una vecchia donna gli grida d'aiutarla, spaventato Roger fugge dalla porta verso una luce accecante. Svegliandosi per l'ennesima volta nel panico, Roger assiste all'arrivo di una donna di nome Laurel Kincaid, la sua nuova vicina di stanza alla casa di riposo, e si rende conto che si tratta della stessa donna del suo incubo.\nRicordi.\nTrama.\nUna donna con poteri ipnotici \u00e8 in grado di far rivivere ai suoi clienti le loro vite precedenti, ma scopre che spesso \u00e8 meglio esserne del tutto inconsapevoli.\nIl metodo Hellgramite.\nTrama.\nUn alcolizzato deve andare incontro ad una dolorosa cura per il suo problema, essendo una questione di vita o di morte.\nLa nostra Selena sta morendo.\nTrama.\nSelena Brockman, vecchia e morente, trova il modo di rubare la giovinezza da sua figlia Debra. Selena incomincia a ringiovanire mentre Debra invecchia rapidamente.\nLa chiamata.\nTrama.\nNorman Blane, un uomo solitario, chiama accidentalmente la persona sbagliata e conosce una donna interessante. I due diventano sempre pi\u00f9 legati ma la donna rifiuta d'incontrarsi faccia a faccia con Norman, il quale incomincia ad indagare e scopre qualcosa di scioccante.\nIn trance.\nTrama.\nUn truffatore televisivo sostiene d'essere in contatto con lo spiriti provenienti dal passato e da altri mondi. Durante uno dei suoi show viene posseduto da un vero spirito, pronto a rovinarlo per le sue azioni.\nAtti di terrore.\nTrama.\nUna moglie maltrattata trova il coraggio di lasciare il marito violento, ispirandosi alla statua di un Doberman.\nUna vista perfetta.\nTrama.\nWarren Cribbens, direttore dell'ufficio prestiti, dopo aver rotto i suoi occhiali scopre di poter vedere il futuro. Warren \u00e8 combattuto tra l'aiutare la gente e fare il suo lavoro, quando scopre quali sarebbero le conseguenze nel riscattare i beni dei clienti che non sono riusciti a pagare il mutuo.\nC'era una vecchia donna.\nTrama.\nLa scrittrice di libri per bambini Hallie Parker riceve la richiesta da parte di una donna di far visita a suo figlio ammalato. Hallie scopre che il bambino \u00e8 probabilmente in fin di vita, e decide di rimanere a leggergli una storia. Contento il bambino le chiede se ritorner\u00e0 a fargli visita, ma Hallie non \u00e8 certa in quanto sta per traslocare. Una volta a casa Hallie incomincia a sentire rumore di bambini, senza per\u00f2 vedere nessuno.\nIl baule.\nTrama.\nWilly Gardner, durante una permanenza ad un hotel, scopre un baule capace d'esaudire ogni desiderio.\nLe ragioni del cuore.\nTrama.\nTom Bennett, dopo aver subito un trapianto di cuore, \u00e8 soggetto ad una serie di cambiamenti nella sua personalit\u00e0. Egli scopre inoltre una strana attrazione per una cameriera in un ristorante sulla strada.\nFredde equazioni.\nTrama.\nIl pilota Thomas Bartonn, durante una missione di salvataggio con lo scopo di trasportare medicinali, scopre una clandestina nella sua nave spaziale, una ragazza di nome Marilyn Cross salita a bordo per raggiungere suo fratello. La situazione \u00e8 critica, il carburante della nave non \u00e8 sufficiente a trasportare un peso extra, perci\u00f2 Bartonn si ritrova a dover scegliere tra condannare se stesso e coloro che hanno bisogno dei medicinali per salvarla o espellere la ragazza nel gelido spazio.\nLo straniero di Possum Meadows.\nTrama.\nUn ragazzo incontra uno strano vecchio uomo con poteri bizzarri, i cui modi e linguaggio lasciano intendere che non \u00e8 umano...\nLa strada delle ombre.\nTrama.\nPreso dalla disperazione, il disoccupato Steve Cranston tenta di rubare in casa del milionario Frederick Perry, il quale in un goffo atto di difesa spara a Cranston. Al suo risveglio Steve si trova in un lussuoso letto invece che in ospedale, e nel giro di pochi secondi si rende conto che lui e Perry si sono inspiegabilmente scambiati le vite.\nQualcosa nelle mura.\nTrama.\nIl Dr. Mallory Craig, nuovo membro dello staff psichiatrico di Crest Ridge, stringe amicizia con la paziente Sharon Miles, la quale si era volontariamente internata mesi prima. La donna prova un intenso terrore per tutto ci\u00f2 che contiene decorazioni elaborate (coperte, vestiti, tappezzerie, ecc.), che deriva dalla sua convinzione che dentro di esse si celino delle facce pronte a uscire, il cui intento le \u00e8 ignoto.\nUna partita a biliardo.\nTrama.\nQuesto \u00e8 un remake dell'episodio omonimo della terza stagione della serie classica che utilizza la sceneggiatura originale, il cui finale era completamente diverso da quello poi utilizzato nel 1961.\nIl prodigio della stecca Jesse Cardiff, sfida ad una partita lo spettro del leggendario Fats Brown, nella speranza di poterne prendere il posto come campione assoluto del biliardo. La posta in gioco proposta da Fats rende la partita pi\u00f9 seria del previsto: la vita di Jesse.\nIl muro.\nTrama.\nDurante un esperimento militare un misterioso portale viene aperto. Dopo la scomparsa del primo team che lo ha varcato, l'astronauta Alexander McAndrews riesce con successo a varcarlo, e scopre un idilliaco pianeta. Alexander deve scegliere se tornare indietro alla sua vecchia vita o rimanere e incominciarne una nuova.\nStanza 2426.\nTrama.\nMartin Decker, scienziato sovversivo, viene rinchiuso dal governo totalitario e torturato nella speranza che riveli la formula di un'arma segreta. La fuga per Martin diventa possibile quando il suo compagno di cella gli rivela la possibilit\u00e0 di vincere la materia con il potere della mente.\nLa mente di Simon Foster.\nTrama.\nIn un futuro imprecisato dove il tasso di disoccupazione ha raggiunto il 32%, Simon Foster per poter tirare avanti vende i suoi souvenirs ad un banco dei pegni, ma la cifra offerta non gli basta nemmeno per pagare l'affitto. Disperato Foster scopre l'esistenza di un mercato nero per i ricordi, e incomincia a vendere parte della sua memoria, ma ben presto si render\u00e0 conto di non poter pi\u00f9 vivere senza di essa.\nIl gatto e il topo.\nTrama.\nUna donna timida trova un gatto nero che si rivela essere un Casanova vecchio di secoli, condannato a vivere da umano soltanto durante la notte. I due sviluppano una relazione amorosa, ma il Casanova si rivela un egocentrico approfittatore.\nTante, tantissime scimmie.\nTrama.\nUn'epidemia scoppia all'improvviso rendendo sempre pi\u00f9 persone completamente cieche. Una delle tante teorie offerte per spiegare il fenomeno propone che la cecit\u00e0 dipenda dal comportamento dei malati e non da fattori esterni.\nRendezvous in un luogo oscuro.\nTrama.\nBarbara LeMay \u00e8 talmente ossessionata dalla morte da arrivare a frequentare i funerali d'estranei, e la desidera cos\u00ec ardentemente da poterla persino vedere. Quando ha finalmente l'occasione d'incontrare la morte in persona, con sua sorpresa viene respinta, dando inizio ad un'intensa discussione.\nServizio speciale.\nTrama.\nJohn Selig scopre sparpagliate per casa sua una serie di telecamere. Dopo aver beccato un tecnico nell'atto di ripararne una, John scopre d'essere l'inconsapevole star di uno show televisivo e che tutta la sua vita \u00e8 stata manipolata da un gruppo di sceneggiatori.\nL'amore \u00e8 cieco.\nTrama.\nUn marito geloso si prepara ad uccidere la moglie e il suo probabile amante in un bar, ma si blocca quando sente il cantante (un perfetto sconosciuto) del bar cantare una canzone che descrive perfettamente le sue intenzioni. Finita la canzone, l'uomo si dirige verso il cantante, e parlando con lui si rende conto che \u00e8 cieco.\nMatto come una zuppa di sandwich.\nTrama.\nUn gangster vende l'anima ad un demone per poter vincere alle corse. Quando il demone si ripresenta per prendere l'anima, il gangster chiede aiuto al suo boss.\nPadre e figlio.\nTrama.\nLa vita del ricco industriale Darius Stephens viene salvata da una rivoluzionaria operazione di trapianto di cervello in una riproduzione meccanica del suo vero corpo. Desideroso di tornare al lavoro, Darius si dimette prematuramente dall'ospedale, ma suo figlio Michael non \u00e8 altrettanto entusiasta, essendo intenzionato a prendere il controllo della societ\u00e0 di suo padre. Tra i due scoppia una battaglia legale in cui Michael \u00e8 intenzionato a dimostrare che suo padre \u00e8 morto e che il nuovo Darius non \u00e8 altro che una macchina."}
{"id": "1237130", "revid": "298055", "url": "https://it.wikipedia.org/wiki?curid=1237130", "title": "Kay Adams", "text": ""}
{"id": "1237140", "revid": "2109471", "url": "https://it.wikipedia.org/wiki?curid=1237140", "title": "Categoria di servizio dei treni italiani", "text": "Le categorie di servizio dei treni sono i diversi tipi di classificazione degli stessi ai fini della loro identificazione per fini commerciali e di circolazione. Tali categorie, ferme restando alcune indicazioni definite in sede UIC (Union internationale des chemins de fer), possono essere assegnate agli stessi sia dalle imprese ferroviarie o dai loro committenti (operatori logistici, enti pubblici appaltanti contratti di servizio ecc.), generalmente per motivi di tipo commerciale, sia dai gestori delle infrastrutture ferroviarie al fine di determinare le priorit\u00e0 di circolazione e i canoni di accesso alle infrastrutture stesse.\nCategorie attuali.\nIn Italia, analogamente a quanto accade negli altri Paesi, i treni sono storicamente identificati da una sigla letterale seguita da un numero che ne indicano la categoria, la classificazione e, in linea generale la direzione di marcia: la numerazione pari \u00e8 tradizionalmente associata ai treni che viaggiano da sud a nord e da est a ovest e il numero dispari a quelli che viaggiano da nord a sud e da ovest a est, pur esistendo qualche eccezione come nel caso della tratta Padova-Venezia, sulla quale per ragioni di semplicit\u00e0 coesistono treni con classificazioni invertite.\nLe seguenti categorie sono quelle attualmente in vigore e descritte nei quadri orario murali di stazione cos\u00ec come comunicate dalle diverse imprese ferroviarie interessate e si riferiscono pertanto alle denominazioni commerciali utilizzate dalle stesse, a prescindere dalle classificazioni in uso da parte dei gestori dell'infrastruttura.\nTreni merci.\nCategorie utilizzate da tutte le imprese ferroviarie italiane\nStoria delle categorie in Italia.\nCategorie agli albori della ferrovia.\na queste si aggiunse dal 1873 la suddivisione dei treni per viaggiatori in:\nCategorie stabilite dal decreto ministeriale 26 giugno 1889.\nTali categorie vennero mantenute sotto la gestione statale delle FS a partire dal 1905, eccetto quella dei treni merci con viaggiatori che venne eliminata.\nCategorie dei treni dal 1931.\nCon la riforma del 1931 vennero modificate le categorie aggiungendo il\ne fu costituita la classe del\nA partire dagli anni cinquanta vennero eliminati i treni misti e i treni omnibus divennero treni merci.\nCategorie dei treni dal 1957.\na questi si aggiunge la categoria\nA partire dal 1967 il treno accelerato scompare, sostituito dal treno locale mentre dal 1974 il treno direttissimo viene sostituito dal treno espresso.\nCategorie dei treni dal 1993.\nCon il cambio d'orario del 23 maggio 1993 vengono riorganizzate tutte le categorie:\nCategorie dei treni da dicembre 2008 (tutte le imprese ferroviarie).\nTreni nazionali (servizi a mercato o sussidiati dallo Stato) a prenotazione obbligatoria:\nDi competenza delle Regioni:\nCategorie dei treni da dicembre 2010 fino al 9 dicembre 2012 (tutte le imprese ferroviarie).\nInternazionali di qualit\u00e0:\nNazionali (servizi a mercato o sussidiati dallo Stato) a prenotazione obbligatoria: \nDi competenza delle regioni amministrative (senza obbligo n\u00e9 possibilit\u00e0 di prenotazione):\nLa societ\u00e0 Ente Autonomo Volturno, (ramo ex Circumvesuviana) adotta una classificazione storica, del tutto diversa dalle classificazioni delle altre societ\u00e0:\nLa societ\u00e0 lombarda Trenord adotta una classificazione analoga a quella utilizzata nei paesi di lingua tedesca:\nCategorie dei treni dal 10 dicembre 2012.\nInternazionali di qualit\u00e0 (a prenotazione obbligatoria):\nNazionali (servizi a mercato o sussidiati dallo Stato) a prenotazione obbligatoria: \nDi competenza delle regioni amministrative (senza prenotazione):\nLa societ\u00e0 Ente Autonomo Volturno, (ramo ex Circumvesuviana) adotta una classificazione storica, del tutto diversa dalle classificazioni delle altre societ\u00e0:\nLa societ\u00e0 lombarda Trenord adotta una classificazione analoga a quella utilizzata nei paesi di lingua tedesca:"}
{"id": "1237146", "revid": "2078815", "url": "https://it.wikipedia.org/wiki?curid=1237146", "title": "Vecchi credenti", "text": "Vecchi credenti () \u00e8 un movimento religioso russo che nel 1666-1667 si oppose alle scelte della gerarchia ortodossa del proprio Paese, arrivando a separarsene in segno di protesta contro le riforme ecclesiastiche introdotte dal Patriarca Nikon. I Vecchi credenti continuarono infatti a esercitare le antiche pratiche della Chiesa russa antecedenti all'entrata in vigore delle riforme.\nI russi si riferiscono a tale scisma con il termine rask\u00f3l (\u0440\u0430\u0441\u043a\u043e\u043b), che etimologicamente indica l'atto di \"strappare via\".\nStoria.\nPresupposti dello scisma.\nA partire dalla met\u00e0 del XVII secolo i membri del clero greco posero all'attenzione di quello russo le discrepanze tra le pratiche ecclesiastiche e gli usi ortodossi presenti tra le due chiese. In particolare, nel 1649, giunse a Mosca Paisios, Patriarca ortodosso di Gerusalemme, il quale inizi\u00f2 a contestare apertamente l'ortodossia dei testi russi. Ritenendoli in alcune parti \"eretici\" all'insegnamento divino, cerc\u00f2 di convincere il Patriarca Iosif e, in seguito, Nikon, della necessit\u00e0 di una loro profonda modifica. La gerarchia ecclesiastica russa, sotto l'egida del patriarca Iosif, arriv\u00f2 pertanto a ritenere che la Chiesa ortodossa russa, a causa della scarsa competenza dei copisti medievali, avesse sviluppato riti e testi liturgici che differivano significativamente dagli originali greci. Tali errori ebbero come effetto quello di far divergere quest'ultima dalle altre chiese ortodosse. Tuttavia, secondo ricerche successive da parte dello storico Kapterev, i messali russi discendevano da testi differenti da quelli utilizzati dai greci coevi alla riforma e, sempre secondo gli studi dello storico Kapterev, i primi sarebbero molto pi\u00f9 antichi, e quindi pi\u00f9 \"sacri\" di questi ultimi. Secondo tale tesi \u00e8 scorretto parlare di errori di copisti inesperti, essendo le opere allora utilizzate perfettamente rispondenti al modello originario.\nAl fine di rendere ancora pi\u00f9 effettiva la comunione tra le chiese ortodosse, nonch\u00e9 per correggere i supposti errori, il Patriarca di tutte le Russie Iosif decise di portare a termine alcune riforme liturgiche. Ebbe nel proprio intento l'appoggio dello zar Alessio I che, tuttavia, prima di procedere a una tale delicata decisione, ordin\u00f2 al proprio messo Arsenij Suchanov di accompagnare Paisios in Grecia per verificare la veridicit\u00e0 delle asserzioni di quest'ultimo. Le notizie che giunsero allo zar non furono confortanti: nel 1650 veniva reso edotto che i monaci del Monte Athos avevano bruciato su di un rogo i testi sacri russi bollandoli come eretici, nel 1652 apprendeva invece che la fede di cui Paisios si diceva portatore non gli aveva impedito di ordinare l'assassinio di un proprio rivale al soglio di Gerusalemme il cui corpo, successivamente, era stato gettato in mare. Tali resoconti non fermarono tuttavia un processo che si era gi\u00e0 avviato nel 1650 con la stampa, fortemente voluta dal movimento dei riformatori liturgici di corte che aveva il suo esponente pi\u00f9 influente in F\u00ebdor Alekseevi\u010d Rti\u0161\u010dev, del \"Korm\u010daja kniga\", libro di diritto canonico con al proprio interno un rituale sul matrimonio interamente mutuato da quello introdotto da Papa Paolo V nel cattolicesimo.\nLa fazione filo-occidentale, che promulgava l'apertura della religione ortodossa alle influenze esterne in modo tale da fare diventare la Russia uno Stato pienamente \"europeo\" si era messa in moto. Le Riforme subirono una brusca accelerazione con l'ascesa al Soglio di Nikon. Sostenuto dagli \"Zelatori della Piet\u00e0\", associazione ortodossa rigoristica di cui faceva parte ed i cui membri sarebbero diventati in seguito i suoi pi\u00f9 acerrimi oppositori, il nuovo Patriarca, seguendo un preciso piano politico tendente a trasformare la Russia in una sorta di teocrazia, riun\u00ec nel 1652 un sinodo esortando il clero a comparare Typikon, Euchologion, e gli altri libri liturgici russi con i loro corrispondenti greci. In tutta la Russia i monasteri ricevettero la richiesta di inviare tali opere a Mosca al fine di procedere a un'analisi comparativa. In tal modo, un anno dopo, una commissione di religiosi arriv\u00f2 alla revisione completa di tutti i testi liturgici dell'epoca, sancendo la cosiddetta Riforma di Nikon.\nIl \"locum tenens\" del Patriarcato, Pitirim di Kruticij, riun\u00ec un secondo sinodo nel 1666, al quale parteciparono il Patriarca Michele III di Antiochia, il Patriarca Paisius di Alessandria e un gran numero di vescovi. Alcuni storici sostennero che i patriarchi ricevettero 20.000 rubli ciascuno in oro e pellicce per la loro partecipazione. Questo concilio approv\u00f2 il lavoro della commissione che lo aveva preceduto e var\u00f2 la riforma definitiva. Successivamente lanci\u00f2 un anatema non solo contro coloro che si sarebbero opposti all'innovazione, ma anche contro gli antichi libri e rituali russi. Come effetto secondario della condanna delle antiche tradizioni russe si indebol\u00ec agli occhi della cristianit\u00e0 la teoria messianica che voleva Mosca la Terza Roma. Invece che guardiana della fede ortodossa, infatti, l'antico credo russo risult\u00f2 agli occhi della cristianit\u00e0, per ammissione delle sue stesse alte cariche, essere unicamente il cumulo di gravi errori liturgici.\nNonostante tale considerazione sia il Patriarca ad interim che lo Zar si affrettarono a benedire ed appoggiare la riforma, sia per motivi religiosi che politici; alcuni autori ritengono infatti che Alessio I, incoraggiato dai recenti successi bellici contro la Confederazione Polacco-Lituana che avevano portato alla liberazione della Russia occidentale e dell'Ucraina, nutrisse l'ambizione di diventare il liberatore delle regioni ortodosse che erano allora nelle mani dell'Impero Ottomano, supportato in tale progetto dai Patriarchi del Vicino Oriente..\nScisma e sue conseguenze.\nGli oppositori alla riforma ecclesiastica furono un numero piuttosto elevato, nonch\u00e9 distribuito in tutti gli strati sociali. La circostanza per la quale, persino dopo la deposizione ufficiale di Nikon (1658), una serie di concili ecclesiastici continuarono nell'attuazione delle riforme volute da quest'ultimo, fece nascere per la Russia un movimento di protesta chiamato Raskol. I Vecchi credenti, infatti, rifiutarono recisamente le innovazioni imposte e i pi\u00f9 radicali arrivarono ad affermare che la Chiesa ortodossa era caduta nelle mani dell'Anticristo. Sotto la guida dell'arciprete Avvakum Petrov (1620 o 1621 - 1682), diventato il leader della fazione conservatrice del movimento dei Vecchi Credenti, gli scismatici denunciarono pubblicamente, in tutta la Russia, le riforme ecclesiastiche. La Chiesa ortodossa lanci\u00f2 diversi anatemi contro di loro, i quali, come gi\u00e0 narrato pi\u00f9 sopra, oltre agli aderenti del movimento colpirono anche i vecchi riti e messali russi. Il primo episodio di persecuzione che colp\u00ec i fedeli al Vecchio rito si verific\u00f2 nel 1657 quando tre artigiani di Rostov, che rifiutavano recisamente di uniformarsi ai nuovi canoni, furono dapprima torturati e quindi esiliati in Siberia. Ai Vecchi Credenti fu tolto ogni diritto civile, alcuni adepti (incluso l'arciprete Avvakum) furono inoltre arrestati e giustiziati alcuni anni pi\u00f9 tardi.\nFu tuttavia solo dopo il 1685 che fu posta in essere una persecuzione su larga scala, con torture ed esecuzioni sommarie per tutto il paese. Molti Vecchi Credenti lasciarono la Russia, altri restarono diventando il gruppo religioso maggioritario in alcune regioni come in Pomorje (la regione di Arcangelo), Guslitsj, la regione di Kursk, gli Urali e la Siberia. Nella loro strenua lotta contro Stato e Chiesa ufficiale alcuni scelsero la via dell'auto-immolazione sul rogo, ritenendo il mondo terreno ormai patria dell'Anticristo, altri optarono invece per la ribellione armata. Tra i primi la storiografia riporta 1700 fedeli arsi vivi a Tobol'sk il 6 gennaio 1679, altri 300 a Tjumen' il 6 ottobre 1687, altri 2700, seguaci della setta di un tale monaco Ignazio, si uccisero nello stesso modo il 4 marzo dello stesso anno: si calcola che tra il 1685 e il 1690 le vittime di tali gesti furono all'incirca ventimila. Tra chi decise di ribellarsi vi furono i monaci del monastero di Solov che resistettero per ben otto anni (dal 1668 al 1676) all'assedio ordinato dallo zar Alessio. Alla loro capitolazione segu\u00ec di pochi giorni la morte dello stesso zar, che molti fedeli giudicarono come una punizione divina per il gesto empio di cui si era macchiato. A causa della loro dottrina \"egualitaria\" e refrattaria ad ogni gerarchia statale ed ecclesiastica, alcuni tra gli aderenti al vecchio culto della confessione dei Bespopovcy ebbero un ruolo attivo e determinante durante le rivolte cosacche tra il 1667 e il 1670 e durante quella del 1773 condotta da Emel'jan Ivanovi\u010d Puga\u010d\u00ebv.\nNel corso dei secoli l'oppressione del governo vari\u00f2 in modo significativo, passando alternativamente da una sostanziale tolleranza, come sotto Pietro I (durante il cui regno i Vecchi Credenti dovettero pagare una tassazione doppia e una gabella per la loro scelta di portare la barba) a periodi di intensa persecuzione, come sotto Nicola I. Ciononostante da parte dell'autorit\u00e0 statale come della chiesa ortodossa rimase immutata la percezione del movimento come una minaccia per l'intera Russia.\nNel 1905 lo zar Nicola II sigl\u00f2 un atto che sanciva la libert\u00e0 di culto e pose fine nell'impero alle persecuzioni delle minoranze religiose. Ai Vecchi Credenti fu riconosciuto il diritto di costruire chiese, di far rintoccare le campane, di tenere processioni e di auto-organizzarsi gerarchicamente. Fu proibito (come lo era stato sotto il regno di Caterina II) riferirsi a loro come \"raskolniki\" (scismatici), un appellativo che questi ultimi avevano sempre considerato diffamatorio. Le persone spesso si riferiscono al periodo che va dal 1905 al 1917 come \"l'et\u00e0 dorata dell'antica fede\": i Vecchi Credenti erano stati emancipati e non ricoprivano pi\u00f9 il gradino pi\u00f9 basso della scala sociale, il loro numero crebbe a dismisura fino ad arrivare a venti milioni di fedeli. Tuttavia permasero alcune restrizioni, quale la proibizione per gli aderenti a tale fede di diventare funzionari statali.\nSituazione attuale.\nNel 1971 il patriarcato moscovita revoc\u00f2 l'anatema lanciato sui Vecchi Credenti nel XVII secolo, ma la maggior parte fra le comunit\u00e0 di questi ultimi rifiut\u00f2 di tornare in comunione con le altre Chiese ortodosse.\nStime ritengono che il numero totale degli aderenti a tale fede vari da 1 a 10 milioni di individui, alcuni dei quali vivono in comunit\u00e0 estremamente isolate nei luoghi dove alcuni secoli fa erano stati costretti a fuggire per evitare le persecuzioni. Una comunit\u00e0 di 40.000 Vecchi credenti lipovani tuttora vive tra l'Ucraina e la Romania, sul delta del Danubio. Negli anni dieci del XX secolo all'incirca il 25% della popolazione russa dichiarava di fare parte di branche del movimento dei Vecchi Credenti (dati census).\nLe Chiese antico-credenti presenti in Russia hanno ultimamente iniziato la rivendicazione delle loro propriet\u00e0 dopo il crollo del regime sovietico, sebbene l'antico Credo (a differenza della chiesa ortodossa ufficiale) si trovi spesso in difficolt\u00e0 nel reclamare i propri diritti avanti l'autorit\u00e0 statale. Mosca contiene al suo interno le Chiese delle pi\u00f9 importanti branche di questo movimento: Rogo\u017eskaja Zastava (centro ufficiale dei Popovcy della Gerarchia Belokrinitskaja), una cattedrale per la Gerarchia Novozjbkovskaja in Zamoskvore\u010d'je e Preobra\u017eenskaja Zastava dove coesistono Pomorcy e Fedoseevcy.\nAll'interno del variegato mondo dei Vecchi Credenti, solo questi due ultimi gruppi convivono pacificamente; nessuna delle altre branche si riconosce l'un l'altra. Ultimamente alcuni fedeli hanno dimostrato alcune tendenze verso un ecumenismo interno, ma queste vedute trovano scarso supporto tra i leader ufficiali delle congregazioni.\nAttualmente si possono trovare comunit\u00e0 di Vecchi Credenti sparse per tutto il globo, retaggio delle persecuzioni propinate contro questi prima dall'autorit\u00e0 zarista e quindi dalla Rivoluzione Russa. Le pi\u00f9 numerose al di fuori dalla Russia sono a Plamondon, Alberta; Woodburn, Oregon; Erie, Pennsylvania; Erskine, Minnesota e in varie parti dell'Alaska incluse le vicinanze di Homer (Voznesenka, Razdolna, e Kachemak Selo), Anchor Point (Nikolaevsk), Delta Junction e in Estonia sul Lago Peipsi. Una prospera comunit\u00e0 vive inoltre a Sydney, in Australia.\nNel libro \"Eremiti nella Taiga (\"), un libro di Vassili Peskov (pubblicato in Francia nel 1992 e in Italia nel 1994 con traduzione di Pia Pera, ), si racconta di una famiglia di Vecchi Credenti scoperti nel 1978 nella taiga, senza pi\u00f9 notizie della civilt\u00e0 dal 1938. Il capofamiglia era Karp Ossipowitsch Lykow, e si era volontariamente isolato con la moglie e i figli.\nPrincipali modifiche introdotte dalla riforma.\nLe numerose modifiche nei messali e nei Libri liturgici occupano all'incirca 400 pagine. I Vecchi Credenti ritengono i seguenti cambiamenti i pi\u00f9 significativi:\nUlteriori differenze sono evidenziate nel paragrafo relativo. I lettori moderni potrebbero percepire queste modifiche come marginali ma la fede in quel determinato periodo storico era strettamente interconnessa ai rituali e ai dogmi, che fin dalla cristianizzazione della Russia si identificavano con la verit\u00e0 dottrinale. Inoltre le autorit\u00e0 imposero le riforme autoritativamente, senza consultare i rappresentanti di coloro che sarebbero stati a loro soggetti tanto che si pu\u00f2 affermare che la reazione contro la cosiddetta Riforma di Nikon era diretta anche contro le modalit\u00e0 della sua attuazione. Infine alcune parti dei testi furono cambiati in maniera del tutto arbitraria. Per esempio dove negli antichi libri si leggeva '\u0425\u0440\u0438\u0441\u0442\u043e\u0441\u044a' [Cristo], gli assistenti di Nikon vi sostituirono '\u0421\u044b\u043d\u044a' [il Figlio], e dove era scritto '\u0421\u044b\u043d\u044a' fu inserito '\u0425\u0440\u0438\u0441\u0442\u043e\u0441\u044a'. Cos\u00ec come dove si leggeva '\u0426\u0435\u0440\u043a\u043e\u0432\u044c' [Chiesa], Nikon sostitu\u00ec '\u0425\u0440\u0430\u043c\u044a' [Tempio] e viceversa. La percezione dell'arbitrariet\u00e0 delle modifiche ebbe come effetto quello di disorientare i fedeli e mal predisporli nei confronti delle autorit\u00e0 religiose.\nIl nome di Ges\u00f9.\nEsempio esplicativo di tale arbitrariet\u00e0 \u00e8 la modifica del nome di Ges\u00f9. Tale modifica non fu di facile comprensione da parte del volgo e del basso clero, inizialmente non in grado di capacitarsi del fatto che la divinit\u00e0 adorata per secoli dai loro antenati avesse di fatto un nome diverso. I Vecchi Credenti, facendo in parte leva su questo straniamento, sostenevano che l'inserimento della lettera \u0438 rappresentasse la negazione del Cristo e che tutti coloro che pregavano \u0406\u0438\u0441\u0443\u0441\u044a non stessero facendo altro che pregare l'Anticristo, di cui Nikon era considerato il profeta e rappresentante in terra.\nIl \"Vero Signore\".\nLa disputa relativa al Credo \u00e8 racchiusa essenzialmente nell'eliminazione dell'attributo \"vero\" riferito a Dio. I Vecchi Credenti contestano tale modifica riferendosi a un passo di Dionigi il Grande che cos\u00ec recita: \"Negare s\u00e9 stessi \u00e8 venire meno alla verit\u00e0 poich\u00e9 la verit\u00e0 \u00e8 l'essere, se dunque la verit\u00e0 \u00e8 l'essere, il venir meno alla verit\u00e0 \u00e8 negare l'essere. Ma Dio non pu\u00f2 evitare di essere e non pu\u00f2 non essere\". Partendo da questo presupposto gli aderenti alla Vecchia Fede ritengono che l'elisione della \"verit\u00e0\" in riferimento a Dio provoca come conseguenza logica la negazione dell'essere, e quindi di Dio stesso, da parte dei Riformisti.\nIl Segno della Croce.\nIl segno della croce a due dita, elemento caratterizzante dei seguaci del Vecchio Credo, era stato sostituito dalla Riforma con quello a tre. Si riteneva infatti che solo questo fosse aderente ai testi liturgici \"ortodossi\" (e cio\u00e8 greci) i cui teologi riconducevano tale simbologia alla Trinit\u00e0. Prima del 1666 tale differenza era molto esecrata dalle altre Chiese ortodosse, come comprova il rogo dei testi moscoviti da parte dei monaci del Monte Athos posto in essere proprio a cagione di tale difformit\u00e0. In realt\u00e0 i fedeli del Vecchi Rito non ritenevano affatto di compiere il gesto della croce con due dita ma con cinque, ed erano proprio le tre dita, ripiegate e congiunte alla loro estremit\u00e0, a simboleggiare la trinit\u00e0. Le due dita tese rappresentavano invece la divinit\u00e0 e l'umanit\u00e0 di Cristo. Tale simbologia si rifaceva alle opere di Melezio di Antiochia, Pietro Damasceno e Massimo il Greco.\nI Vecchi Credenti ritenevano invece che l'atto di segnarsi con tre dita tese non simboleggiasse la trinit\u00e0 divina, ma quella demoniaca del serpente, della bestia e del falso profeta (cos\u00ec come descritti nell'Apocalisse di Giovanni), arrivando talvolta a individuare i richiamati simboli rispettivamente nel diavolo, nel patriarca e nello zar. Nel denunciare il Segno della Croce a tre dita i Vecchi Credenti si rifacevano inoltre alla condanna inflitta post-mortem da Papa Stefano VI a Papa Formoso, ritenuto dagli scismatici il primo a introdurre tale gesto nella cristianit\u00e0, durante il famoso sinodo del cadavere.\nLe prosphore.\nLa Riforma incise profondamente anche sul rito delle prosphore, pani fermentati utilizzati per l'uso eucaristico, modificandone il numero. Nel Vecchio Rito erano sette: la quarta in particolare era offerta al clero, la quinta allo zar e alla di lui famiglia, la sesta ai viventi e la settima ai defunti. Nikon dispose invece la preparazione durante la liturgia di sole cinque prosphore, dedicando la quarta per tutti i viventi (senza quindi distinzioni di sorta tra clero, famiglia reale e semplici sudditi) e la quinta ai defunti. Ulteriore innovazione fu il precetto che imponeva al sacerdote di spezzettare nove \"particole\" dalla terza prosphora e un numero a piacere dalle altre.\nLe Processioni.\nLe Processioni secondo il corso del sole furono prescritte per la prima volta in un \"Rituale\" del 1602 in riferimento alla celebrazione del matrimonio. Nelle successive edizioni fu esteso tale precetto per la consacrazione delle Chiese. Tuttavia n\u00e9 i testi liturgici stampati sotto Nikon n\u00e9 gli atti del Concilio del 1666-67 fanno riferimento a processioni contro-sole non consentendo agli storici di individuare in quale occasione tale norma liturgica, duramente contestata durante il raskol, fosse entra in vigore.\nLa disputa sull'Alleluia.\nUno dei cambiamenti principali e tra i pi\u00f9 contestati delle riforme liturgiche nikoniane concerne il numero di \"alleluia\" da elevare durante le celebrazioni.\nLa parola deriva, secondo i Vecchi Credenti che si basavano sui testi di Gregorio di Nissa e Basilio Magno, dalla lingua angelica e ha come significato \"Gloria a te o Dio\", contenendo in s\u00e9, secondo gli \"Alfabeti\" russi redatti nel XVII secolo, le espressioni AL per il Padre, EL per il Figlio e UIA per lo Spirito Santo.\nIntroducendo nei testi liturgici l'obbligo di recitare l'Alleluia per tre volte, poich\u00e9 a tali parole doveva necessariamente seguire la frase \"Gloria a te o Dio\" (come disposto dallo stesso Gregorio), Nikon ha compiuto a parere degli scismatici una doppia blasfemia, in primo luogo in quanto recitando \"di fatto\" quattro volte la stessa espressione non ha considerato che, per i dottori della Chiesa, solo glorificandolo per tre volte si rende grazie a Dio e infine poich\u00e9 in tal modo omologava la liturgia ortodossa a quella cattolica.\nLa condanna alla quadruplice lode era gi\u00e0 contenuta negli atti dello Stoglavyj sobor, Concilio tenutosi nel 1551 e considerato \"ortodosso\" dagli aderenti del Vecchio Credo.\nSignificativo, a tal proposito, \u00e8 l'anatema che l'Arciprete Avvakum ha inserito nella propria autobiografia: \"\u00e8 abominevole a Dio questo quadruplice canto [...]. Sia maledetto chi canta con Nikon e la Chiesa romana.\"\nConfessioni dei Vecchi Credenti.\nAnche se tutti i gruppi di Vecchi Credenti nacquero dalla strenua opposizione alle riforme di Nikon, non costituirono mai un singolo corpo monolitico. Infatti all'interno del movimento \u00e8 tutt'oggi presente una grande variet\u00e0 di gruppi che professano interpretazioni differenti dei testi liturgici e il pi\u00f9 delle volte non sono in comunione l'uno con l'altro. Alcuni di questi praticano persino un nuovo battesimo prima di accogliere un fedele proveniente da un'altra confessione dell'Antica Fede.\nLa terminologia utilizzata per delineare le diverse branche non rende possibile una delineazione precisa delle singole dottrine. In generale si \u00e8 soliti riferirsi ai due gruppi maggiori (i popovcy ed i bespopovcy) come \"soglasie\" o \"soglas\" (in lingua italiana: \"confessioni\"). Un altro termine, \"tolk\" (Italiano: \"dottrine\") si applica alle ulteriori divisioni interne alle \"confessioni\". In particolare tale termine \u00e8 utilizzato per indicare le numerose sette createsi all'interno del movimento dei Bespopovcy.\nPopovcy.\nPoich\u00e9 nessuno tra i Vescovi russi nel XVII secolo ader\u00ec allo scisma (ad eccezione di Pavel di Kolomna, che fu tuttavia giustiziato), si pose il problema dell'ordinazione apostolica dei nuovi ministri del culto. Emersero allora due differenti tendenze: i \"pretisti\" (\u043f\u043e\u043f\u043e\u0432\u0446\u044b: \"Popovcy\") e i \"non pretisti\" (\u0431\u0435\u0441\u043f\u043e\u043f\u043e\u0432\u0446\u044b: \"Bespopovcy\" \u2014 letteralmente \"quelli senza sacerdoti\").\nI Popovcy rappresentavano l'ala pi\u00f9 moderata dei Vecchi Credenti, coloro che sostenevano la necessit\u00e0 di continuare la vita religiosa e parrocchiale nel medesimo modo in cui questa era posta in essere precedentemente alle riforme di Nikon. Essi riconobbero la validit\u00e0 dell'ordinazione sacerdotale nei confronti di coloro che, diventati preti nella Chiesa ortodossa russa, decidevano di unirsi al movimento. Nel 1846 convinsero Amvrosii Popovi\u010d (1791 - 1863), un vescovo greco-ortodosso deposto dai Turchi dal proprio soglio di Sarajevo, di diventare un Vecchio Credente e di consacrare tre nuovi vescovi dell'\"Antica Fede\". Nel 1859 i Vescovi Vecchio Credenti, che avevano raggiunto il numero di dieci, stabilirono un proprio episcopato che chiamarono gerarchia Belokrinickaja. Non tutti i Vecchi Credenti \"pretisti\" riconobbero tuttavia tale gerarchia. I dissidenti, noti come \u0431\u0435\u0433\u043b\u043e\u043f\u043e\u043f\u043e\u0432\u0446\u044b (beglopopovcy) ottennero un proprio episcopato negli anni venti del XX secolo. Queste due chiese, pur condividendo lo stesso credo, ritengono illegittimi ed impostori l'una i vescovi dell'altra. I Popovcy hanno preti, vescovi e tutti i sacramenti della chiesa ortodossa, inclusa l'eucaristia.\nBespopovcy.\nI Bespopovcy (i \"senzapreti\") sono caratterizzati da un atteggiamento di rifiuto del \"Mondo\" dominato dall'Anticristo; essi profetizzano l'imminente fine del mondo e promulgano l'ascetismo e una stretta aderenza agli Antichi riti e all'Antica fede. I Bespopovcy ritengono che la vera Chiesa di Cristo ha cessato di esistere sulla terra, e per questo, in molti casi, hanno rinunciato a tutti i sacramenti eccezion fatta per il battesimo.\nSuddivisioni interne ai Bespopovcy.\nI Bespopovcy sono caratterizzati da una grande frammentazione in sotto-branche.\nDifferenze tra i Vecchi Credenti e la Chiesa ortodossa russa.\nI Vecchi Credenti hanno inoltre pratiche giornaliere che ben li contraddistinguono dagli altri fedeli ortodossi: i pi\u00f9 ritengono radersi la barba un peccato, anche se vi sono alcuni gruppi pi\u00f9 tolleranti di altri a questo riguardo. Alcune confessioni di Bespopovcy proibiscono l'uso del caff\u00e8, del t\u00e8 e del tabacco. I gruppi pi\u00f9 oltranzisti hanno poi sviluppato una visione estremamente chiusa verso il mondo esterno: gli appartenenti a tali comunit\u00e0 rifiutano di dividere il proprio cibo con gli appartenenti ad altre religioni, o di usare oggetti non di propriet\u00e0 dei fedeli del proprio credo.\nValidit\u00e0 della teoria riformista: le fonti della tradizione russa.\nVladimir I di Kiev convert\u00ec ufficialmente gli slavi orientali al Cristianesimo nel 988, facendo adottare agli stessi le pratiche liturgiche greche. Alla fine dell'XI secolo, grazie agli sforzi di San Teodosio di Pe\u010derska (\u0424\u0435\u043e\u0434\u043e\u0441\u0438\u0439 \u041a\u0438\u0435\u0432\u043e-\u041f\u0435\u0447\u0435\u0440\u0441\u043a\u0438\u0439) fu introdotto nella Rus' il cosiddetto Typikon Studita. Questa opera (essenzialmente una guida per la vita liturgica e monastica) rifletteva le tradizioni della comunit\u00e0 di religiosi che viveva nel famoso monastero Studion di Costantinopoli. Il typicon studita fu adottato dalla parte occidentale dell'Impero bizantino e fu introdotto da Teodosio nelle terre russe. Alla fine del XIV secolo, grazie all'opera di San Cipriano, Metropolita di Mosca e Kiev, tali pratiche liturgiche furono gradualmente soppiantate dal cosiddetto Typicon di Gerusalemme o Typicon di San Saba di Gerusalemme, originariamente un adattamento della liturgia studita ai modi e costumi dei monasteri palestinesi.\nIl processo di lenta sostituzione tra i due typica sarebbe continuato per tutto il XV secolo e, a differenza delle riforme Nikoniane, non essendo improvviso incontr\u00f2 poche resistenze. Tuttavia tra il XV e il XVII secolo i copisti russi continuarono ad inserire parti di materiale Studita nello schema generale del Typicon di Gerusalemme. Questo spiega le differenze tra la moderna versione del Typicon, utilizzata dalla Chiesa ortodossa russa, e quella precedente alla Riforma, chiamata \"Oko Tserkovnoe\" (\"occhio della Chiesa\"). Quest'ultima, basata sulla versione stampata a Mosca negli anni 1610, 1633 e 1641, continua tutt'oggi ad essere utilizzata dai Vecchi Credenti.\nTuttavia, nel corso della polemica contro l'Antica Fede, la Chiesa ortodossa ufficiale spesso denunci\u00f2 le discrepanze (che erano emerse tra i testi greci e russi) come errori e arbitrarie traduzioni da parte dei copisti russi. Questa accusa di \"invenzioni russe\" riapparse ripetutamente nei libri di catechesi e nei trattati antiscismatici inclusi, ad esempio, quelli di Dimitrij di Rostov. Lo studio critico delle fonti e del pensiero dei Vecchi Credenti inizi\u00f2 solo nella seconda met\u00e0 del XVIII secolo con le ricerche di Nikolaj F. Kapterev (1847-1917), continuate in seguito da Sergej Zen'kovskij. Kapterev dimostr\u00f2- per la prima volta in Russia - che i riti, rifiutati e condannati dalle riforme di Nikon, erano gli usi genuini della Chiesa ortodossa prima dell'introduzione del Typicon di Gerusalemme. Le pratiche liturgiche precedenti allo scisma erano quindi pi\u00f9 vicine agli originari testi bizantini di quelle utilizzate dai greci coevi alla Riforma.\nGiustificazione dell'Antico Credo.\nLo scisma dei Vecchi Credenti non fu solo il frutto della scelta di individualit\u00e0 dotate di carisma e di potere nei confronti della comunit\u00e0 cui appartenevano ma ha cause complesse, legate alla struttura della societ\u00e0 russa del XVII secolo. Coloro i quali decisero di allontanarsi dalla gerarchia della Chiesa ortodossa non solo avevano con questa idee divergenti in materia di fede ma anche sulle regole su cui la societ\u00e0 cristiana si doveva fondare. Pur con delle differenze all'interno del movimento, i Vecchi Credenti erano espressione delle istanze di rinnovamento all'interno della Russia. Cos\u00ec accanto alle rivendicazioni riguardanti la libert\u00e0 per il singolo individuo di poter scegliere come indirizzare la propria vita spirituale, vi era anche una forte critica del potere assoluto esercitato dall'autorit\u00e0 statale e dall'alto episcopato.\nInoltre sia i popovcy sia i bespopovcy, pur rappresentando teologicamente e psicologicamente due differenti pensieri, manifestarono le tendenze spirituali, escatologiche e mistiche presenti all'interno della vita della chiesa. A fronte dell'oramai verificatasi secolarizzazione della chiesa ortodossa e della sua subordinazione allo Stato, i Vecchi Credenti vedevano nella propria scelta di vita il tentativo di mantenere la purezza della fede dei loro avi, racchiusa nei vecchi rituali."}
{"id": "1237147", "revid": "125034158", "url": "https://it.wikipedia.org/wiki?curid=1237147", "title": "Arapaima", "text": "L'arapaima, conosciuta anche come pirarucu o paiche \u00e8 un genere di grandi pesci dalla lingua ossea originari del bacino dell'Amazzonia e dell'Essequibo, in Sud America. Il genere \"Arapaima\" \u00e8 il genere tipo della famiglia Arapaimidae. Sono tra i pesci d'acqua dolce pi\u00f9 grandi al mondo, raggiungendo anche i 3 metri (9,8 piedi) di lunghezza. Sono un alimento molto importante per i popoli locali, e per questo il loro numero nel loro areale originario \u00e8 diminuito a causa della pesca eccessiva e alla perdita dell'habitat. Al contrario, diversi esemplari sono stati introdotti in diverse regioni tropicali al di fuori della sua distribuzione nativa (all'interno del Sud America e altrove), dove a volte sono considerati specie invasive. Il suo nome portoghese, \"pirarucu\", deriva dalle parole in lingua tupi \"pira\" e \"urucum\", che significa \"pesce rosso\".\nL'arapaima era tradizionalmente considerato un genere monotipico, ma in seguito furono istituite diverse specie. Come conseguenza di questa confusione tassonomica, la maggior parte degli studi precedenti furono condotti usando il nome \"A. gigas\", ma questa specie \u00e8 conosciuta solo da vecchi esemplari museali e l'esatto areale nativo non \u00e8 chiaro. La specie pi\u00f9 regolarmente osservata e studiata \u00e8 \"A. arapaima\", sebbene un piccolo numero di \"A. leptosoma\" sia stato registrato anche nel commercio degli acquari. Le specie rimanenti sono virtualmente sconosciute: \"A. agassizii\" \u00e8 stata istituita sulla base di vecchi disegni dettagliati (lo stesso esemplare tipo \u00e8 andato perso durante i bombardamenti della seconda guerra mondiale) e \"A. mapae\" \u00e8 basato solo sull'esemplare tipo. \"A. arapaima\" \u00e8 relativamente tarchiato rispetto alle restanti specie.\nTassonomia.\nFishBase riconosce quattro specie appartenenti al genere. Oltre a queste, l'evidenza suggerisce che dovrebbe essere riconosciuta una quinta specie, \"A. arapaima\" (essendo questa la specie pi\u00f9 diffusa e ben nota, altrimenti inclusa in \"A. gigas\").\nDescrizione.\nL'arapaima \u00e8 uno dei pi\u00f9 grandi pesci d'acqua dolce esistenti, e pu\u00f2 raggiungere lunghezze superiori a 2 metri (6 piedi e 7 pollici), in alcuni casi eccezionali anche superiori a 2,6 metri (8 piedi e 6 pollici) e oltre 100\u00a0kg (220 libbre) di peso. Il peso massimo registrato per la specie \u00e8 di 200\u00a0kg (440 libbre), mentre l'esemplare registrato pi\u00f9 lungo era di 3,07 metri (10 piedi e 1 pollice). Tuttavia, rapporti aneddotici suggeriscono che siano esistiti esemplari lunghi fino a 4,57 metri (15 piedi). Tuttavia, tali stime non possono essere verificate, pertanto queste misurazioni sono considerate discutibili. Inoltre, la pesca eccessiva e la distruzione dell'habitat hanno fatto s\u00ec che questi giganti eccezionali divenissero ancora pi\u00f9 rari in natura, e ora i pi\u00f9 grandi arapaima non superano i 2 metri (6 piedi 7 pollici) di lunghezza.\nIl corpo dell'arapaima \u00e8 a forma di siluro con grandi scaglie verdi-nerastre, le cui estremit\u00e0 sono tinte da segni rosso-arancione, specialmente nella parte posteriore del corpo. La morfologia di questo pesce lo rende aerodinamico ed elegante, con le sue pinne dorsali e anali posizionate vicino alla coda.\nLe scaglie degli arapaima hanno uno strato esterno mineralizzato, duro, con una superficie ondulata sotto la quale giacciono diversi strati di fibre di collagene in una disposizione di tipo Bouligand. In una struttura simile al compensato, le fibre in ogni strato successivo sono orientate ad angoli ampi rispetto a quelle dello strato precedente, aumentandone la durezza. La superficie dura e ondulata dello strato esterno e gli strati di collagene interno duro lavorano sinergicamente per contribuire alla loro capacit\u00e0 di flettersi e deformarsi fornendo forza e protezione, una soluzione che consente al pesce di rimanere mobile anche se pesantemente corazzato. L'arapaima \u00e8 un pesce che necessita di respirare ossigeno, una risposta all'ambiente in cui vive che presenta acque povere d'ossigeno, per questo deve riemergere ogni 10-15 minuti per immagazzinare ossigeno. Oltre alle branchie, ha una versione modificata e allargata della vescica natatoria, composta da un tessuto simile a quello dei polmoni, che gli consente di estrarre ossigeno dall'aria.\nEvoluzione.\nFossili di arapaima, o di una specie molto simile, sono stati ritrovati all'interno della Formazione Villavieja, risalente al Miocene, in Colombia. Questi esemplari ora si trovano nei musei di Francia, Inghilterra, Stati Uniti, Brasile, Guyana, Ecuador e Per\u00f9.\nEcologia.\nLa dieta dell'arapaima \u00e8 composta da pesci, crostacei, frutta, semi, insetti e piccoli animali terrestri che si avvicinano alla riva. Questi pesci sono in grado di estrarre l'ossigeno dall'aria, utilizzando il suo organo labirintico, che \u00e8 ricco di vasi sanguigni e si apre nella bocca del pesce, un adattamento per vivere in acque povere o prive d'ossigeno presenti nel suo areale nel Rio delle Amazzoni. Questo pesce \u00e8 in grado di sopravvivere nei laghi di lanca con ossigeno disciolto a partire da 0,5 ppm. Nelle zone umide dell'Araguaia, uno dei pi\u00f9 importanti rifugi per questa specie, l'arapaima \u00e8 il superpredatore di questi laghi, soprattutto durante la stagione secca, quando i laghi sono isolati dai fiumi e i livelli di ossigeno diminuiscono, rendendo le loro prede letargiche e vulnerabili.\nGli arapaima sono anche in grado di saltare fuori dall'acqua se si sentono minacciati.\nRiproduzione.\nA causa del suo areale geografico, il ciclo di vita dell'arapaima \u00e8 fortemente influenzato dalle inondazioni stagionali. Diverse immagini mostrano una colorazione leggermente diversa tra gli individui per via dei cambiamenti della livrea durante la riproduzione. L'arapaima depone le uova durante i mesi in cui i livelli dell'acqua sono bassi o cominciano a salire. Costruiscono un nido largo circa 50 centimetri (20 pollici) e profondo 15 centimetri (5,9 pollici), di solito in aree dal fondale fangoso. Quando iniziano le inondazioni, le uova si schiudono e la prole che vi nasce pu\u00f2 prosperare per tutta la stagione delle inondazioni, da maggio ad agosto, in modo tale che la deposizione delle uova annuale sia regolata stagionalmente.\nAllevamento.\nI maschi di arapaima sono incubatori orali, come il correlato \"Osteoglossum\", il che significa che mantengono gli avannotti nelle loro bocche finch\u00e9 non sono grandi abbastanza da difendersi da soli. Durante questo periodo il maschio non si nutre. La femmina aiuta il maschio a proteggere i piccoli anche una volta abbastanza grandi, circondandoli e respingendo potenziali predatori.\nNel suo libro \"Three Singles to Adventure\", il naturalista Gerald Durrell rifer\u00ec che nella Guyana britannica, una femmina di arapaima era stata vista secernere una sostanza bianca da una ghiandola della testa e che i suoi piccoli sembravano nutrirsene.\nInterazioni con l'uomo.\nArapaima \u00e8 usato in molti modi dalle popolazioni locali del suo areale d'origine.\nSi pensa che la sua lingua abbia qualit\u00e0 medicinali in Sud America, venendo essiccata e unita alla corteccia di guaran\u00e0, che viene grattugiata e mescolata in acqua. Le dosi vengono somministrate per uccidere i vermi intestinali, nonostante la legittimit\u00e0 di questo trattamento non sia ancora stata dimostrata. La lingua ossea del pesce \u00e8 usata per raschiare i cilindri di guaran\u00e0 essiccato, un ingrediente di alcune bevande, e le squame ossee sono vendute e usate come lime per unghie, per i turisti.\nLa carne di arapaima viene tagliata in bistecche disossate, che sono considerate una prelibatezza. Nella regione amazzonica, i locali spesso salano e asciugano la carne, arrotolandola in un pacchetto a forma di sigaro che viene poi legato e pu\u00f2 essere conservato senza marcire, il che \u00e8 importante in una regione con poca refrigerazione. Gli arapaima sono indicati come il \"merluzzo dell'Amazzonia\" e possono essere preparati allo stesso modo del tradizionale merluzzo salato.\nI designer hanno iniziato a utilizzare la speciale pelle degli arapaima come cuoio per realizzare giacche, scarpe e borse e per rivestire i mobili.\nNel luglio 2009, gli abitanti dei villaggi intorno al lago Kenyir a Terengganu, in Malesia, hanno riferito di aver avvistato un \"A. gigas\". Il \"mostro Kenyir\", o \"pesce drago\" come lo chiamano i locali, venne confermato come il responsabile del misterioso annegamento di due uomini il 17 giugno.\nNell'agosto 2018, l\"'India Times\" ha riferito che un arapaima era stato avvistato nel fiume Chalakudy, probabilmente arrivato l\u00ec a seguito delle inondazioni nel Kerala; la loro presenza in India \u00e8 attribuita all'importazione illegale per la piscicoltura.\nPesca.\nGli arapaima selvatici vengono arpionati o catturati in grandi reti. Poich\u00e9 gli arapaima hanno bisogno di emergere per respirare, i pescatori locali li arpionano e li bastonano a morte. Un singolo pesce pu\u00f2 produrre fino a 70\u00a0kg di carne.\nL'arapaima \u00e8 stato introdotto per la pesca in Thailandia e Malesia. La pesca in Thailandia pu\u00f2 essere effettuata in diversi laghi, dove spesso vengono catturati esemplari di peso superiore a 150\u00a0kg e poi rilasciati.\nIl 14 maggio 2020, un esemplare di 30\u00a0kg \u00e8 stato trovato galleggiare nel fiume nella zona di Angkor Wat, vicino al villaggio di Krovanh, Sangkat Norkor Thom, Siem Reap. La gente del posto ha affermato che era un pesce raro e non comunemente visto in questa zona.\nNella pesca sportiva, dove il pesce viene pescato e poi rilasciato, l'animale deve essere tenuto per almeno 5 minuti fino a quando non riprende fiato. L'animale presenta un grande vaso sanguigno che scorre lungo la spina dorsale, pertanto quando i pescatori sollevano il pesce per la loro \"foto trofeo\" possono rompere il vaso sanguigno, provocando la morte del pesce.\nAcquacoltura.\nNel 2013, Whole Foods Market inizi\u00f2 a vendere arapaima di allevamento negli Stati Uniti come alternativa pi\u00f9 economica all'halibut o alla spigola cilena.\nIn Thailandia, l'unico allevamento legale si trova a Tambon Phrong Maduea, Amphoe Mueang Nakhon Pathom, Provincia di Nakhon Pathom. Questo allevamento \u00e8 stato approvato sia dal Dipartimento della pesca sia dalla CITES dall'inizio del 2018, e da allora questo allevamento esporta questi pesci in tutto il mondo come pesci d'acquario.\nConservazione.\nGli arapaima sono particolarmente vulnerabili alla pesca eccessiva a causa delle loro dimensioni e perch\u00e9 devono periodicamente emergere per respirare. Dal 1918 al 1924 furono prelevate circa 7 000 tonnellate di pesce all'anno, l'apice della pesca commerciale dell'arapaima; la domanda ha portato all'allevamento del pesce da parte dei \"ribeirinhos\" autoctoni. Poich\u00e9 gli sforzi volti a limitare le catture sono stati in gran parte infruttuosi, la pesca dell'arapaima \u00e8 stata vietata in Brasile nel 1996, a causa del calo demografico dell'animale. In effetti, uno studio del 2014 ha rivelato che il pesce era impoverito o sovrasfruttato nel 93% dei siti esaminati e ben gestito o non sfruttato solo nel 7%; il pesce sembrava essere stato estirpato nel 19% di questi siti. Lo stato della popolazione di arapaima nel bacino del Rio delle Amazzoni \u00e8 sconosciuto, quindi \u00e8 elencato nella Lista Rossa IUCN come con dati insufficienti. Condurre un censimento della popolazione in un'area cos\u00ec vasta \u00e8 difficile, cos\u00ec come lo \u00e8 il monitoraggio delle catture in un commercio che un tempo era in gran parte non regolamentato. Dal 1999, sia la pesca di sussistenza sia la pesca commerciale sono state consentite in aree appositamente designate nell'ambito di una sofisticata strategia di gestione sostenibile. Questo approccio ha portato a un massiccio recupero degli stock una volta esauriti; in un campionamento di 10 aree condotto utilizzando metodi di conteggio tradizionali, la popolazione \u00e8 aumentata da , nel 1999, a oltre , nel 2017.\nLa Colombia vieta la pesca e il consumo di arapaima solo tra il 1\u00ba ottobre e il 15 marzo, durante la stagione riproduttiva."}
{"id": "1237151", "revid": "9914859", "url": "https://it.wikipedia.org/wiki?curid=1237151", "title": "SYS CALL", "text": ""}
{"id": "1237153", "revid": "154893", "url": "https://it.wikipedia.org/wiki?curid=1237153", "title": "Elemento sintetico", "text": ""}
{"id": "1237154", "revid": "290948", "url": "https://it.wikipedia.org/wiki?curid=1237154", "title": "Elementi sintetici", "text": ""}
{"id": "1237161", "revid": "78273", "url": "https://it.wikipedia.org/wiki?curid=1237161", "title": "Superpesanti", "text": ""}
{"id": "1237163", "revid": "7336", "url": "https://it.wikipedia.org/wiki?curid=1237163", "title": "Elemento superpesante", "text": ""}
{"id": "1237166", "revid": "731410", "url": "https://it.wikipedia.org/wiki?curid=1237166", "title": "Glomerulonefrite", "text": "La glomerulonefrite \u00e8 una patologia infiammatoria dei reni che interessa i glomeruli renali e pu\u00f2 decorrere in modo acuto, subacuto o cronico con manifestazioni diverse (ematuria, proteinuria, cos\u00ec come sindromi nefritica o nefrosica, insufficienza renale).\nDescrizione.\n\u00c8 caratterizzata da improvvisa comparsa di oliguria, ritenzione idrosalina con ipertensione, edema periorbitale.\nL'aspetto istologico \u00e8 caratterizzato da una proliferazione intracapillare con infiltrazione neutrofila.\nLa causa pi\u00f9 comune nel mondo occidentale di glomerulonefrite \u00e8 sicuramente il diabete mellito, soprattutto dopo anni di scompenso glicemico.\nLe manifestazioni cliniche che possono associarsi alla glomerulonefrite sono:"}
{"id": "1237168", "revid": "1305772", "url": "https://it.wikipedia.org/wiki?curid=1237168", "title": "SimAnt", "text": "SimAnt \u00e8 un videogioco di simulazione pubblicato da Maxis nel 1991 in cui il giocatore gestisce una colonia di formiche. Disegnato da Will Wright, il creatore degli altri videogiochi della serie \"Sim\" quali \"SimCity\" e \"The Sims\", \u00e8 stato nominato miglior videogioco di simulazione nel 1992 ai CODiE Awards della Software Publisher Association. \nDescrizione del gioco.\nIl gioco \u00e8 essenzialmente una simulazione di una colonia di formiche. Esistono tre modalit\u00e0 di gioco: Quick Game (Gioco rapido), Full Game (Gioco completo) ed Experimental Game (Gioco sperimentale). Nella versione per Nintendo sono presenti anche otto scenari, dove l'obiettivo \u00e8 quello di eliminare le formiche rosse in vari ambienti, ciascuno con diversi ostacoli.\nIn SimAnt, il giocatore ha il ruolo di una formica in una colonia di formiche nere, nel giardino posteriore di una casa periferica. La colonia deve combattere contro le formiche rosse nemiche. L'obiettivo finale \u00e8 quello di conquistare territorio all'interno del giardino, penetrare nella casa fino a cacciar via i padroni umani. In questo aspetto, \u00e8 un gioco piuttosto diverso rispetto agli altri della serie \"Sim\", dove in genere non esiste una condizione di \"vittoria\" o di \"sconfitta\".\nNella gara rapida, il giocatore ha una colonia di formiche nere in un piccolo appezzamento di terreno, mostrato in prospettiva top-down, mentre l'avversario, gestito dal computer, assume il controllo di una colonia di formiche rosse nello stesso territorio. Le colonie sotterranee sono mostrate in una visuale laterale. Il giocatore ha il controllo di una singola formica alla volta, indicata dal colore giallo, ma pu\u00f2 scegliere quale formica controllare semplicemente facendovi doppio-click. (Anche il ragno pu\u00f2 essere controllato con un doppio click).\nLa formica controllata dall'utente pu\u00f2 inoltre influenzare il comportamento delle altre formiche nere attraverso il rilascio di feromoni e pu\u00f2 fare in modo che un piccolo numero di altre formiche la segua. La gara rapida viene vinta (o persa) quando la colonia rossa (o nera) viene sconfitta definitivamente.\nLa formica controllata dall'utente pu\u00f2 anche raccogliere cibo e sassi, rigurgitare cibo per le formiche amiche e attaccare quelle nemiche, ragni, bruchi e formicaleone. I pericoli naturali comprendono i passi umani, ragni, tagliaerba e la pioggia, che lava via i feromoni e pu\u00f2 inondare il fondo della colonia.\nNella modalit\u00e0 intera, il giocatore inizia con una colonia vista in modo molto simile alla modalit\u00e0 veloce. Per vincere in questa modalit\u00e0 \u00e8 necessario conquistare tutta la mappa, costituita da un giardino e una casa. Per espandere la colonia, si devono riprodurre le formiche regine facendole accoppiare con i fuchi.\nInfine, la modalit\u00e0 \"experimental\" \u00e8 simile a quella veloce, a parte per il fatto che il giocatore pu\u00f2 controllare anche le formiche rosse, ed ha accesso ad un set di strumenti sperimentali, che consentono al giocatore di piazzare feromoni, muri, rocce, formiche e cibo.\nIl manuale del gioco comprende, oltre ad informazioni strettamente necessarie ad esso, anche molte informazioni al riguardo delle colonie di formiche.\nLe creature.\nIn \"SimAnt\" c'\u00e8 una grande variet\u00e0 di creature, come ragni, formicaleoni, bruchi, uccelli, e anche umani. Gli insetti possono essere uccisi mandandogli contro sciami di formiche. I ragni e i bruchi morti possono anche essere trasformati in cibo. I formicaleoni invece, una volta che sono stati uccisi, restano morti.\nLe caste di formiche del gioco risultano semplici. I lavoratori normalmente costruiscono la maggior parte della colonia e i loro compiti sono quelli di procurare cibo, scavare i nidi, prendersi cura di uova e larve e della regina. Inoltre aiutano a difendere il nido. I soldati sono pi\u00f9 forti dei lavoratori, e sono meglio in grado di combattere con formiche nemiche; possono fare la maggior parte dei compiti svolti dai lavoratori ma hanno bisogno di pi\u00f9 cibo, e non possono prendersi cura di uova e larve. Le regine devono solo deporre le uova e sono la categoria pi\u00f9 importante. Le nuove regine e i fuchi hanno le ali e i loro compiti consistono nel far avanzare la colonia espandendola con nuovi territori.\nEredit\u00e0 del gioco.\nQuesto gioco non ha mai riscosso grande popolarit\u00e0, ed \u00e8 stato ri-rilasciato dalla Maxis come parte della suite \"SimClassics\".\nSecondo la scatola del gioco, attraverso una statistica della Software Publisher's Association, sono state vendute oltre 100.000 copie della versione per PC prima del 10 aprile 1992."}
{"id": "1237169", "revid": "1718925", "url": "https://it.wikipedia.org/wiki?curid=1237169", "title": "Thomas Manfredini", "text": "Caratteristiche tecniche.\nInizi\u00f2 la carriera nel ruolo di terzino sinistro, poi si spost\u00f2 in seguito in quello di difensore centrale, nel quale ruolo risulta essere uno dei pi\u00f9 apprezzati della Serie A.\nCarriera.\nClub.\nL'esordio alla SPAL poi Udinese e i vari prestiti.\nMuove i primi passi sui campi da calcio nella squadra locale di Arginone, quartiere di Ferrara, dove viene schierato come attaccante. All'et\u00e0 di nove anni si trasferisce alla , dove svolge tutto il settore giovanile. Nella societ\u00e0 ferrarese viene aggregato alla prima squadra nel campionato 1996-1997, senza tuttavia debuttare fra i professionisti.\nLa stagione successiva debutta in Serie C2. Grazie alla contestuale vittoria del campionato da parte della squadra, dodici mesi dopo debutta in Serie C1, collezionando dodici presenze, anche grazie all'introduzione della norma che obbligava a schierare sempre un giocatore under 20. Nell'estate del 1999 viene acquistato a titolo definitivo dall'Udinese, societ\u00e0 di Serie A allora allenata da Luigi De Canio. Nel corso della stagione di debutto nella massima serie ottiene la fiducia del tecnico, collezionando sedici presenze che gli valgono la chiamata di Marco Tardelli in Nazionale Under 21. Nel corso delle stagioni successive tuttavia non trova sufficiente spazio, raccogliendo in tutto cinquanta presenze, pertanto nella sessione di mercato del gennaio 2004 viene ceduto alla Fiorentina, militante in Serie B, con la formula del prestito. Con i viola conquister\u00e0 la promozione in Serie A giocando con continuit\u00e0. Rientrato dal prestito presso i toscani, viene ceduto in Serie B anche per la successiva stagione, al Catania, sempre con la formula del prestito. Raccoglier\u00e0 trenta presenze e tre reti.\nIl passaggio all'Atalanta, i vari prestiti e la vicenda calcioscommesse.\nNella sessione estiva del mercato 2005, \u00e8 coinvolto in un maxi-scambio fra Udinese ed Atalanta: viene ceduto ai nerazzurri insieme ad Antonino D'Agostino, mentre ai friulani vanno Marco Motta, Piermario Morosini, Fausto Rossini, Massimo Gotti e Michele Rinaldi pi\u00f9 soldi. Tuttavia nel ritiro estivo non convince il tecnico orobico Stefano Colantuono, pertanto viene ceduto in prestito al in Serie B, dove viene utilizzato sia come centrale che come terzino sinistro. A fine stagione raccoglier\u00e0 ventidue presenze. L'estate successiva la storia si ripete: dal ritiro estivo il tecnico chiede la cessione del giocatore, che viene dato in prestito al in Serie B. A fine stagione le presenza saranno ventotto.\nNel luglio 2007, la Commissione Disciplinare infligge al giocatore una squalifica di tre mesi per un illecito sportivo, risalente ai tempi della permanenza al . La societ\u00e0 orobica, nonostante alcuni dubbi legati alla sua permanenza in rosa e su pressioni del neo-tecnico Gigi Delneri, lo tessera per la stagione agonistica 2007-2008: Thomas ritorna in Serie A dopo un'assenza di tre stagioni e mezzo. Nel corso della stagione viene impiegato come terzino sinistro. Il 30 marzo 2008 viene impiegato per la prima volta da difensore centrale; tempo dopo il giocatore far\u00e0 le seguenti dichiarazioni: \"Siamo a San Siro, avversario \u00e8 il Milan. Io, come quasi sempre, mi accomodo in panchina. Dopo una ventina di minuti si fa male Talamonti: una brutta botta che lo costringe a uscire. Mister Delneri mi guarda e mi indica col dito: spogliati, entri tu. Centrale io? S\u00ec centrale tu, risponde secco il mister. Morale: gioco 70 minuti, vinciamo la partita 2-1 grazie ai gol di Floccari e Langella, Maldini dimezza il punteggio, Coppola para un rigore a Pirlo al 90'. Un trionfo. E per me lo spartiacque della carriera, di cui devo gratitudine a Delneri, il quale mi ha sempre fatto sentire importante, anche quando non giocavo. Quello che \u00e8 accaduto dopo, comprese le voci di mercato, \u00e8 nato da l\u00ec\".\nLa stagione successiva viene impiegato stabilmente in posizione centrale, diventando un elemento portante della difesa, grazie anche alla sagace interpretazione della tattica del fuorigioco impostata dall'allenatore. A fine stagione le presenze saranno trentatr\u00e9. Nel corso della stagione inizia anche a tirare le punizioni, una delle quali risulter\u00e0 decisiva nel corso dell'incontro Atalanta-Napoli (3-1). La societ\u00e0 gli offre il prolungamento del contratto in scadenza fino al 2013. La stagione 2009-2010 \u00e8 stata per la squadra e un'annata storta, culminata con la retrocessione. Thomas decide di rimanere a Bergamo lo stesso e la nuova societ\u00e0 gli adegua il contratto.\n\u00c8 decisivo nell'incontro dell'11 settembre 2010, segnando il primo gol che regala la vittoria dell'Atalanta contro il . Tre infortuni muscolari hanno limitato il suo utilizzo per l'intera stagione, conclusa con 18 presenze (17 in campionato, 1 in Coppa Italia), non impedendogli comunque di festeggiare la sua seconda promozione in Serie A della sua carriera (la prima volta l'aveva ottenuta con la Fiorentina).\nIl 1\u00ba giugno 2011 viene indagato nell'ambito dell'Operazione Last Bet: un'inchiesta su scommesse illegali nel calcio, basate sulla manipolazione dei risultati delle partite del campionato di Serie B e di Lega Pro. Il 3 agosto 2011 il procuratore federale Stefano Palazzi chiede 3 anni di squalifica, e il 9 agosto 2011 la richiesta viene accolta. Successivamente, il giocatore viene per\u00f2 prosciolto in secondo grado.\n. Il 22 settembre disputa la sua 100\u00aa partita con la maglia dell'Atalanta nell'incontro che ha visto vincere i nerazzurri per 2 a 1 in casa del . Chiude la stagione con 25 presenze ed un gol, messo a segno nella partita pareggiata per 1-1 contro il Parma.\nGenoa.\nIl 9 gennaio 2013 il giocatore passa a titolo definitivo al club ligure nell'ambito dello scambio che porta Michele Canini all'Atalanta.\nDebutta con i \"Grifoni\" quattro giorni dopo, il 14 gennaio, partendo da titolare nel match Cagliari-Genoa. Chiude la stagione con 11 presenze, contribuendo alla salvezza della squadra nella massima serie.\nNella stagione seguente esordisce poi in campionato il 25 agosto, nella trasferta di Milano contro l'Inter e si conferma titolare per quasi tutto il girone d'andata, ma viene sacrificato nel mercato di gennaio. Chiude l'esperienza in rossobl\u00f9 con 26 presenze in campionato e 1 in Coppa Italia.\nSassuolo.\nIl 15 gennaio 2014 viene acquistato dal a titolo definitivo. Nel Sassuolo fa solo tre presenze e nessun gol. \nVicenza.\nIl 12 gennaio 2015 si trasferisce al dove colleziona 17 presenze esclusi i playoff\nNel maggio 2015 ha un duro infortunio, la rottura del tendine d'achille che non gli permette di concludere la stagione e che lo tiene fuori dai campi da calcio per un lungo periodo.\nViene riscattato interamente dai biancorossi il 1\u00ba luglio 2015. Rientrato in squadra dopo il recupero dell'infortunio, nel gennaio 2016 subisce di nuovo la rottura del tendine d'achille. A fine stagione, dopo aver collezionato una sola presenza, rescinde il contratto di comune accordo con la societ\u00e0.\nNazionale.\nHa giocato in Nazionale Under-20 e nell'Under-21.\nDopo il ritiro.\nDopo essersi ritirato nell'estate del 2016, inizia una nuova carriera da driver. Nel gennaio 2019 torna al calcio con la maglia de La Fiorita nel Campionato sammarinese. A fine stagione non rinnova il contratto con la squadra sammarinese, svincolandosi. \nStatistiche.\nPresenze e reti nei club.\n\"Statistiche aggiornate al 12 gennaio 2015.\""}
{"id": "1237170", "revid": "775372", "url": "https://it.wikipedia.org/wiki?curid=1237170", "title": "Storia della Transnistria", "text": "La regione della Transnistria nell'antichit\u00e0 era abitata da Daci e Sarmati; vi furono anche insediamenti greci e romani. Nel X secolo era popolata da trib\u00f9 slave, daco-romani e nomadi turchi.\nFu sotto il controllo della Rus' di Kiev e del Granducato di Lituania; nel XV secolo l'area fin\u00ec sotto il controllo dell'Impero Ottomano. A quel tempo la popolazione era poca, di etnia mista moldava/rumena e ucraina, con presenza di nomadi Tatari.\nAlla fine del XVIII secolo la regione fu colonizzata dall'Impero russo con lo scopo di difendere il confine sudoccidentale dell'impero: conseguenza di ci\u00f2 fu una forte immigrazione di persone di nazionalit\u00e0 ucraina, russa e tedesca.\nRepubblica autonoma.\nNel 1918 il Direttorato di Ucraina (a quel tempo indipendente) proclam\u00f2 la sua sovranit\u00e0 sulla parte sinistra del fiume Nistro. A quel tempo, la popolazione era per il 48% ucraina, 30% rumeno-moldava, 9% russa e 8,5% ebrea. Un terzo di questa regione (la parte attorno alla citt\u00e0 di Balta, con maggioranza ucraina) fa parte oggi dell'Ucraina. La regione divenne poi parte dell'Oblast' Autonoma di Moldavia creata nel 1922 nella RSS ucraina. L'entit\u00e0 fu trasformata in repubblica autonoma (RSSA) con capitale Balta nel 1923. La maggioranza della popolazione era di madrelingua rumena e nelle scuole si insegnava la lingua rumena.\nLa seconda guerra mondiale.\nLa RSS moldava fu istituita da una decisione del Soviet Supremo dell'URSS il 2 agosto 1940. Era formata da due parti: la Bessarabia (presa dalla Romania il 18 giugno, secondo il patto Molotov-Ribbentrop), dove la maggioranza della popolazione era di lingua rumena; una striscia di terra sulla sponda sinistra del fiume Nistro nella RSS ucraina, attuale Transnistria.\nNel 1941 le Potenze dell'Asse invasero la Bessarabia all'inizio dell'Operazione Barbarossa, arrivando fino al fiume Nistro. La Romania annesse l'intera regione tra il Nistro e il Bug meridionale, includendo la citt\u00e0 portuale di Odessa, attualmente ucraina. L'Unione Sovietica riguadagn\u00f2 l'area nel 1944, quando l'Armata Rossa penetr\u00f2 nel territorio facendo indietreggiare le Potenze dell'Asse.\nLa RSS di Moldavia.\nLa RSS Moldava fu oggetto di una politica di sistematica russificazione, anche pi\u00f9 dura che nel periodo zarista. Il cirillico divenne la scrittura ufficiale della lingua moldava. Esso aveva uno status ufficiale nella repubblica, insieme al russo, che era la lingua di comunicazione etnica.\nLa maggior parte delle industrie che furono create nella RSS di Moldavia era concentrata nella Transnistria, mentre il resto della Moldavia aveva una economia prevalentemente agricola. Nel 1990, la Transnistria rappresentava il 40% del PIL moldavo e il 90% della produzione elettrica.\nLa 14\u00aa armata dell'esercito russo, che aveva sede in Moldavia, pi\u00f9 precisamente Tiraspol, rimase anche dopo la caduta dell'Unione Sovietica per salvaguardare il pi\u00f9 grande arsenale e deposito di munizioni in Europa. La Russia avvi\u00f2 un negoziato con le repubbliche di Moldavia, Transnistria ed Ucraina per trasferire i diritti sul materiale militare alla Russia.\nLa separazione.\nDurante gli ultimi anni ottanta, la perestroika di Michail Gorba\u010d\u00ebv permise la liberalizzazione politica a livello regionale. L'incompleta democratizzazione era preliminare per il nazionalismo che diventava la principale dinamica forza politica. Qualche minoranza politica si oppose a questi cambiamenti nella classe politica della Repubblica moldava, dato che dal tempo dei Soviet i politici locali sono stati spesso dominati dai non-rumeni, particolarmente da quelli di origine russa.\nLe leggi sulla lingua introdussero l'alfabeto latino per la scrittura moldava, sebbene una grande porzione della popolazione non-rumena della RSS di Moldavia non parlasse il moldavo.\nIl problema delle lingue ufficiali nella Repubblica Moldava divenne un nodo gordiano, esagerato e forse intenzionalmente politicizzato. Questo fastidio verso le nuove politiche era manifestato in maniera pi\u00f9 visibile nella Transnistria, dove i centri urbani come Tiraspol, avevano una maggioranza slava.\nSecondo il censimento nel 1989, la popolazione nella Transnistria era il 39,9% moldavo, 28,3% ucraino, il 25,4% russo e 1,9% bulgaro.\nIl 2 settembre 1990 fu proclamata unilateralmente la Repubblica Moldava di Transnistria (MRT). Il 25 agosto 1991 il Soviet Supremo dell'MRT adott\u00f2 la dichiarazione di indipendenza. Il 27 agosto 1991 il parlamento moldavo vot\u00f2 la dichiarazione di indipendenza della Repubblica di Moldavia, il cui territorio includeva la Transnistria. Il parlamento moldavo chiese al Governo dell'URSS di \"iniziare le negoziazioni con il Governo moldavo in modo da porre fine all'occupazione illegale della Repubblica della Moldavia e ritirarsi dal territorio moldavo\", ovverosia di ritirare la 14\u00aa armata da Tiraspol.\nLe forze della 14\u00aa armata per\u00f2 rimasero e combatterono a favore delle forze separatiste della Transnistria. I separatisti poterono armarsi con le dotazioni della 14\u00aa armata: l'esercito moldavo era in posizione di inferiorit\u00e0 e non poteva attaccare la Transnistria. Un cessate il fuoco fu accettato e siglato il 21 luglio 1992.\nGli anni novanta.\nDopo l'accettazione del cessate il fuoco, la Russia continu\u00f2 a provvedere militarmente, politicamente ed economicamente a supportare il regime separatista, rendendo possibile la sua sopravvivenza e il suo rafforzamento. Il Generale Aleksandr Lebed, comandante del ROG (nuovo nome della 14\u00aa armata) dal giugno 1992, si comportava come un politico della Transnistria, ed afferm\u00f2 pi\u00f9 volte che il suo esercito poteva raggiungere Bucarest in due ore. Nella zona di sicurezza controllata dalle forze di pace della Russia, il regime dell'MTR continuava a schierare le sue truppe illegalmente e ad alimentare un traffico internazionale illegale di armi. Nel febbraio 2003, gli USA e l'Unione europea imposero delle restrizioni contro la leadership della Transnistria.\nL'OSCE sta provando ad avviare un negoziato stabile ed ha avuto una missione osservatrice nel posto per diversi anni. L'esercito russo \u00e8 ancora schierato in territorio moldavo.\nIl memorandum Kozak.\nNel luglio 2002, l'OSCE, la Russia e i mediatori dell'Ucraina approvarono un documento di principio per il ritorno della Moldavia ad un sistema federale. Fondamentali divisioni si sono per\u00f2 incontrate sulla forma dello Stato ed i poteri della federazione \"in fieri\".\nA met\u00e0 novembre 2003, la Russia prepar\u00f2 un \"memorandum\", con una dettagliata proposta per la costituzione di uno Stato federale moldavo unito. Pubblicato dapprima in Russia sul sito web del ministero degli esteri della Transnistria, il testo era promosso da Dmitry Kozak, uomo di spicco dello staff del presidente Putin. Il \"memorandum\" Kozak rappresentava una rottura con la leadership della Transnistria, in quanto si prevedeva che la Transnistria avesse uno status comune al resto della Moldavia.\nPer la Moldavia federale era stato proposto che le competenze di governo fossero divise in tre categorie: quelle della federazione, quella degli stati federati e quelle comuni. Questo piano presentava per\u00f2 diverse incognite, prima fra tutte il meccanismo elettivo delle due camere del parlamento federale: si prevedeva una camera bassa eletta con criterio proporzionale ed un senato composto da 13 membri eletti dalla camera bassa federale, 9 dalla Transnistria e 4 dalla Gagauzia. Si osservi che, secondo il censimento del 1989, la Transnistria ha il 14% della popolazione totale della Moldavia e la Gagauzia il 3,5%.\nGrandi dimostrazioni contro il \"memorandum\" Kozak ebbero luogo a Chi\u015fin\u0103u nei giorni seguenti la pubblicazione delle proposte russe. La leadership moldava rifiut\u00f2 di firmare questo memorandum senza la coordinazione delle organizzazioni europee. Una visita del presidente Putin in Moldavia fu cancellata. La Moldavia e il \"memorandum\" Kozak furono all'ordine del giorno all'incontro dei ministri dell'OSCE a Maastricht nel dicembre 2003. A causa del disaccordo tra la Russia da una parte e l'Unione europea e gli Stati Uniti dall'altra, la questione moldava fu una delle principali ragioni per cui una dichiarazione finale non fu adottata dopo il \"meeting\".\nLa crisi del 2004.\nApprossimativamente 11.200 bambini su 79.000 studenti della Transnistria sono educati nel linguaggio moldavo, molto simile al rumeno; nell'estate del 2004, le autorit\u00e0 della Transnistria chiusero con la forza 6 scuole che insegnavano il moldavo scritto in caratteri latini: circa 3.400 bambini furono colpiti da questa misura. Diversi insegnanti e genitori che si opposero alla chiusura furono arrestati; le scuole chiuse furono poi riaperte, ma con lo \"status\" di \"istituzioni educative non-governative\".\nDurante la crisi, il governo moldavo decise di isolare la repubblica separatista dal resto del paese, ma il blocco era inefficiente causa la mancanza di cooperazione del governo ucraino filo-russo di Leonid Ku\u010dma. La Transnistria reag\u00ec con una serie di azioni miranti a destabilizzare la situazione economica nella Moldavia, tagliando la fornitura elettrica che, in Moldavia, \u00e8 in gran parte garantita da centrali costruite in Transnistria nel periodo sovietico.\nColloqui patrocinati dall'Ucraina.\nNel maggio 2005, il governo ucraino filo-occidentale di Viktor Ju\u0161\u010denko propose un piano in sette punti, secondo il quale l'eventuale separazione definitiva della Transnistria dalla Moldavia dovrebbe arrivare attraverso un negoziato stabile e libere elezioni. Gli Stati Uniti, l'Unione europea e l'MTR espressero di accettare il progetto. Nel luglio 2005, l'Ucraina apr\u00ec 5 nuovi valichi di confine tra Transnistria e Ucraina, pattugliati da ufficiali moldavi ed ucraini per ridurre l'alta incidenza del contrabbando. Nel 2005 anche l'Unione europea ha avviato una missione per ridurre il contrabbando tra la Transnisitria da una parte e l'Ucraina dall'altra."}
{"id": "1237171", "revid": "486946", "url": "https://it.wikipedia.org/wiki?curid=1237171", "title": "Julija Olegovna Volkova", "text": ""}
{"id": "1237172", "revid": "921573", "url": "https://it.wikipedia.org/wiki?curid=1237172", "title": "Anica Dobra", "text": "Attiva sia al cinema che in televisione, ha recitato sia in serbo che in tedesco."}
{"id": "1237178", "revid": "1851848", "url": "https://it.wikipedia.org/wiki?curid=1237178", "title": "Luis Fernando Centi", "text": "Caratteristiche tecniche.\nNato come regista, ha proseguito la carriera come centrocampista di fascia o come interno di centrocampo.\nCarriera.\nGiocatore.\nDi padre livornese e madre colombiana, dopo gli esordi nell'Armando Picchi di Livorno ha fatto parte delle giovanili del Piacenza, con il quale nel 1995 ha vinto il campionato di Serie B, giocando in una sola partita (Cosenza-Piacenza del 12 febbraio 1995, finita 1-1, nella quale and\u00f2 a segno al debutto in cadetteria). Nelle due stagioni successive gioca nel , in Serie C1, e quindi milita in varie squadre lombarde sempre tra Serie C1 e Serie C2.\nNel campionato di Serie C1 2000-2001 viene veduto dal al , con cui ottiene la promozione in Serie B; dopo una nuova stagione al Varese, ha militato poi nel di Giancarlo D'Astoli, sfiorando la promozione in serie B dopo il doppio confronto con il Cesena nella finale dei play off 2003-2004. Con il passaggio di D'Astoli sulla panchina del , Centi lo segue e disputa 31 partite nel campionato di Serie B 2004-2005, terminato con il raggiungimento dei playoff e la successiva promozione in Serie A dei veneti.\nNell'estate 2005 passa al , con cui debutta in Serie A il 27 agosto 2005 in Livorno-Lecce 2-1, ma il primo campionato nella massima divisione dura solo fino a gennaio, quando torna in Serie B all'Atalanta. Dal 2005 le presenze diminuiscono enormemente, dopo le 8 in A ne gioca 5 in B con la maglia nerazzurra dei bergamaschi, mentre nella stagione successiva non gioca n\u00e9 all'Atalanta n\u00e9 ad . Solo nella Serie B 2007-2008 gioca 8 gare con i bianconeri, acquistato nel corso del mercato di riparazione di gennaio.\nIl 16 luglio 2008 viene acquistato dalla SPAL, formazione di Lega Pro Prima Divisione, di cui diventa capitano e leader. A seguito di una rissa in cui rimane coinvolto nel febbraio 2009, perde la fascia e il posto da titolare, e dal 31 gennaio 2010 indossa per sei mesi la maglia del , con la quale realizza un gol nella partita vinta per 3-2 contro la Salernitana.\nA seguito del fallimento del , viene acquistato dal Folzano, squadra bresciana di Prima Categoria con cui conquista la Promozione e la Coppa Lombardia. Nel gennaio 2012, messo sul mercato, torna nel Piacentino, passando al Fiore, formazione militante nel campionato di Promozione; viene riconfermato anche dopo il cambio di denominazione della squadra, che diventa Royale Fiore e viene ammessa al campionato di Eccellenza Emilia-Romagna 2012-2013.\nNel luglio 2013 scende in Prima Categoria, ingaggiato dall'Agazzanese. Dopo una sola stagione fa ritorno al Royale Fiore, retrocesso nel campionato di Promozione; il campionato si conclude con una nuova retrocessione. Nell'estate 2015 passa alla Bobbiese, in Prima Categoria, per poi trasferirsi alla Sannazzarese nel dicembre successivo\nNel 2016 passa alla Spes Borgotrebbia, nella Prima Categoria piacentina, ricoprendo anche l'incarico di allenatore dei Giovanissimi. A dicembre assume la guida tecnica della prima squadra.\nAllenatore.\nLasciata definitivamente l'attivit\u00e0 agonistica, nel 2017 entra nello staff delle giovanili del .\nStatistiche.\nPresenze e reti nei club.\n\"Statistiche aggiornate al 15 dicembre 2016.\""}
{"id": "1237183", "revid": "69794", "url": "https://it.wikipedia.org/wiki?curid=1237183", "title": "P-funk", "text": ""}
{"id": "1237184", "revid": "93941697", "url": "https://it.wikipedia.org/wiki?curid=1237184", "title": "Luce inattinica", "text": "La luce inattinica, o luce di sicurezza, \u00e8 un particolare dispositivo di illuminazione utilizzato in fotografia. \nCaratteristiche.\nQuesta luce pu\u00f2 essere rossa o giallo-verde e si utilizza in camera oscura per la stampa (si parla di stampa chimica, diversa dai moderni processi digitali). La sua luce, infatti, non incide sul materiale fotosensibile (tranne le pellicole, che vengono danneggiate anche dalle luci inattiniche). La luce giallo-verde si utilizza soprattutto durante la stampa a colori, mentre quella rossa per le stampe ortocromatiche in bianco e nero.\nIn origine, le pellicole bianconero erano ortocromatiche (cio\u00e8 insensibili alla luce rossa), quindi potevano essere maneggiate in luce inattinica rossa; attualmente, la maggior parte delle pellicole bianconero sono pancromatiche (cio\u00e8 sensibili a qualsiasi tipo di luce, ci\u00f2 spiega il suffisso pan dei nomi delle pellicole bianconero attuali), quindi vanno maneggiate nell'oscurit\u00e0 totale durante le fasi dello sviluppo."}
{"id": "1237193", "revid": "210513", "url": "https://it.wikipedia.org/wiki?curid=1237193", "title": "Delage Type DE", "text": ""}
{"id": "1237194", "revid": "210513", "url": "https://it.wikipedia.org/wiki?curid=1237194", "title": "Delage Type 2LS", "text": ""}
{"id": "1237195", "revid": "210513", "url": "https://it.wikipedia.org/wiki?curid=1237195", "title": "Delage Type DI", "text": ""}
{"id": "1237197", "revid": "140586", "url": "https://it.wikipedia.org/wiki?curid=1237197", "title": "Simant", "text": ""}
{"id": "1237200", "revid": "2056951", "url": "https://it.wikipedia.org/wiki?curid=1237200", "title": "Decreto dei due terzi", "text": "Il decreto dei due terzi, votato dalla Convenzione termidoriana a fine agosto 1795, stabiliva, nel timore di una maggioranza monarchica, il principio che i due terzi delle nuove assemblee fossero formati da membri della disciolta Convenzione.\nAntefatti.\nLa lunga caduta dei Giacobini.\nLa prima fase della Rivoluzione francese si era conclusa il 9 termidoro (28 luglio 1794) con l'arresto e la condanna di Robespierre e 103 seguaci, fra i quali Saint-Just. I sopravvissuti deputati montagnardi alla Convenzione, ormai netta minoranza, tentarono, in due riprese, la sollevazione di Parigi: il 12 germinale (1\u00ba aprile) ed il 1\u00ba pratile (20 maggio).\nLo stesso era accaduto nelle province, ove, successivamente alla repressione delle insurrezioni parigine, era dilagata la repressione della Convenzione termidoriana. E, come nella capitale, essa venne grandemente sostenuta dai monarchici. Tanto che, in opposizione del Terrore dei giacobini, la storiografia francese parla ancor oggi di \u2018Terrore bianco\u2019, piuttosto che, pi\u00f9 correttamente, di \u2018Terrore termidoriano\u2019, preferendo, ove proprio necessario, la pi\u00f9 neutra formula di \u2018reazione termidoriana\u2019.\nIl recupero dei realisti.\nIn entrambe tali occasioni era stato determinante il sostegno offerto alla convenzione termidoriana dai realisti: questi, allora in piena riorganizzazione e molto rinforzati dalla parte avuta a Parigi, miravano ora ad una 'via costituzionale' al ritorno della monarchia, a quasi tre anni dall'esecuzione, il 21 gennaio 1793, di Luigi XVI. Il di lui figlio maschio, il disgraziato ed innocente Luigi XVII, di undici anni appena compiuti, imprigionato dal 12 agosto 1792 e separato dalla madre dal 3 luglio 1793 mor\u00ec, nella prigione del Tempio, l'8 giugno 1795, di fame aggravata, forse, dalla tubercolosi. Alla notizia, il 24 giugno, lo zio si proclam\u00f2 re con il titolo di Luigi XVIII. I monarchici disponevano, quindi, di un nuovo sovrano legittimo: un uomo abile ed intelligente, che rispetto al predecessore, aveva il non piccolo vantaggio di non giacere ostaggio in catene.\nLa seconda guerra di Vandea.\nTutte queste circostanze, unite all'indiscutibile consenso di cui godeva il partito monarchico, indussero notevoli preoccupazioni in quella parte della Convenzione termidoriana che non intendeva abdicare alla repubblica (ed ai notevoli trasferimenti patrimoniali e sociali che ne erano derivati).\nL'occasione per colpire a destra venne loro offerta con la ripresadelle operazioni militari in Vandea, a partire dal 24 giugno, per iniziativa dei realisti, che avevano raccolto una armata di forse 14.000 uomini nella regione di Quiberon agli ordini del Charette. Quella che \u00e8 passata alla storia come seconda guerra di Vandea, . Questi capitol\u00f2 il 21 luglio nelle mani di Hoche, sotto condizione che i suoi uomini avessero salva la vita. Questi non rispett\u00f2 gli impegni e fucil\u00f2 oltre 750 dei 952 prigionieri.\nLa reazione della convenzione termidoriana.\nL'occasione per colpire la destra realista.\nLa ferocia dei convenzionali si spiega in parte con la durezza dello scontro (durante la battaglia erano rimasti uccisi 1.200 soldati e 190 ufficiali), in parte con la punizione del tradimento per la rottura dal Trattato di La Jaunaye (e degli accordi successivi). Ma, soprattutto, con la necessit\u00e0 di garantirsi sostegno a sinistra in vista di un possibile scontro con i realisti, che si erano, come detto, molto rinforzati.\nSombreuil ed i suoi uomini sarebbero stati ricordati come gli \"H\u00e9ros de Quiberon\", gli eroi del Quiberon, ma la loro azione, ancorch\u00e9 coraggiosa, si era tradotta in un cocente scacco, che aveva messo in serio pericolo le posizioni nel frattempo conquistate, a Parigi, dai monarchici non emigrati. E, infatti, essa segn\u00f2 uno spartiacque nel rapporto fra le due ali dei sostenitori di Luigi XVIII: da un lato gli \"emigr\u00e9e\", dall'altro coloro che erano rimasti in Francia, in genere assai meno radicalizzati.\nUna legge per prevenire la vittoria realista alle elezioni.\nLa maggioranza repubblicana della convenzione termidoriana non tard\u00f2 a tirare le conseguenze dell'avventato disastro del Quiberon: il 5 e 13 fruttidoro (23 e 31 agosto 1795), vennero approvati i decreti dei due terzi, significativamente gli ultimi votati dalla Convenzione prima del suo scioglimento.\nIn effetti, essi vennero proposti alla Convenzione solo il 18 agosto 1795, appena quattro giorni prima della approvazione della nuova 'costituzione dell\u2019anno III'. Assai significativa \u00e8, altres\u00ec, la circostanza che la presentazione della proposta venisse affidata ad un deputato alquanto oscuro, tal Baudin e, ci\u00f2 nonostante, fosse, lo stesso giorno, approvata.\nIl decreto dei due terzi.\nUna limitazione dell'elettorato passivo.\nI due provvedimenti, passati alla storia come 'decreto dei due terzi', miravano ad assicurare la rielezione della maggioranza dei suoi membri, garantendone la permanenza al potere. Essi prevedevano, infatti, che i 2/3 dei futuri deputati del Consiglio degli Anziani e del Consiglio dei Cinquecento (ovvero 500 delegati su 750) dovessero appartenere alla disciolta Convenzione Nazionale (meglio nota come convenzione termidoriana).\nIl fallito plebiscito popolare.\nLa ratificazione venne affidata al plebiscito popolare, ma solo in apparenza, in quanto la sua approvazione era legata a quella della intera costituzione, in un plebiscito iniziato il 20 fruttidoro (6 settembre).\nQuesto plebiscito fu, forse, la ultima occasione, prima del 1814, in cui il rimontante partito monarchico tent\u00f2 di affermare i propri diritti di maggioranza dall'interno del sistema. Solo che decisero di non opporsi direttamente (tale era la fiducia nella correttezza delle elezioni), ma si astenne: il plebiscito ebbe 205.498 \u00abs\u00ec\u00bb contro 108.754 \u00abno\u00bb ed alcuni milioni di astensioni. E, ci\u00f2 nonostante, fu respinta in 19 dipartimenti. Particolarmente eclatante fu l'insuccesso a Parigi (ove contava anche la opposizione ex-giacobina e montagnarda): votarono contro ben 47 sezioni parigine su 48.\nLa fallita reazione realista.\nForti di tale sterile successo, i monarchici tentarono una prova di forza: l'insurrezione del 13 vendemmiaio (5 ottobre 1795), condotta dalle ben armate sezioni realiste e moderate di Parigi. L'insurrezione fu per\u00f2 repressa, davanti alla chiesa di San Rocco, dalle truppe fedeli all'Assemblea, guidate da un giovanissimo generale Napoleone Bonaparte, di recente \u2018scoperto\u2019 da Paul Barras."}
{"id": "1237202", "revid": "39224", "url": "https://it.wikipedia.org/wiki?curid=1237202", "title": "200 Po Vstrje\u010dnoj", "text": ""}
{"id": "1237204", "revid": "1714743", "url": "https://it.wikipedia.org/wiki?curid=1237204", "title": "Giuseppe Federico di Sassonia-Hildburghausen", "text": "Era il terzo figlio di Ernesto di Sassonia-Hildburghausen (1655\u00a0\u2013 1715) e di Sofia Enrichetta di Waldeck (1662\u00a0\u2013 1702), figlia del feldmaresciallo Giorgio Federico di Waldeck. Alla sua nascita aveva una sorella, Sofia, e un fratello, Ernesto Federico (1681 - 1724), gi\u00e0 designato come successore. Il padre mor\u00ec nove giorni dopo la sua nascita.\nBiografia.\nLa carriera militare.\nFu destinato alla carriera militare, nella quale gi\u00e0 il padre stesso aveva ottenuto notevoli successi e ricevette la tipica educazione del nobiluomo del suo tempo, con molti viaggi d'istruzione in Europa. A sedici anni, il giovane principe entr\u00f2 nell'esercito austriaco e gi\u00e0 nel 1719 divenne capitano di stato maggiore del 18\u00ba reggimento di fanteria \"Seckendorff\", con il quale combatt\u00e9 nella guerra della Quadruplice alleanza (1717 - 1720) in Sicilia.\nSi convert\u00ec al Cattolicesimo nel 1728 e nel 1729 venne nominato colonnello-luogotenente e l'anno successivo (18 luglio 1730) colonnello del reggimento \"Palffy\". Nel gennaio 1732 ottenne il comando dell'8\u00ba reggimento di fanteria.\nAllo scoppio della guerra di successione polacca (1733-1735/1738) serv\u00ec l'Austria combattendo in alcune campagne del nord Italia. In questi combattimenti comp\u00ec il suo operato migliore, venendo nominato feldmaresciallo luogotenente (30 aprile 1735) e oncluse la sua partecipazione alla guerra con il rango di feldmaresciallo (25 settembre 1736).\nL'anno seguente venne nominato comandante dell'armata austriaca durante la guerra russo-turca (1735\u20131739). Nel 1737 il suo tentativo di conquistare Banja Luka fall\u00ec, ma gli venne riconosciuto unanimemente il coraggio personale, dimostrato per esempio nella battaglia di Grocka (22 luglio 1739), quando copr\u00ec con le proprie armate la ritirata dell'esercito imperiale.\nDopo la guerra il principe Giuseppe venne nominato governatore di Kom\u00e1rom in Ungheria e la sua nomina ebbe valore effettivo (11 giugno 1739) quando ricevette le deleghe di generale e comandante in campo dell'armata imperiale. All'inizio della guerra di successione austriaca (1740-1748) organizz\u00f2 a Kom\u00e1rom l'equipaggiamento e l'istituzione dei nuovi reggimenti ungheresi e venne sostanzialmente impiegato in questa delicata fase amministrativa per conto dell'amministrazione dell'esercito austriaco. Nel 1743 venne nominato gran direttore militare e generale comandante dell'Austria interna, di Karlstadt e di Warasdin. Attraverso l'organizzazione della frontiera militare e sempre in riconoscimento del proprio operato, venne nominato nuovamente feldmaresciallo dell'esercito (18 aprile 1744). Solo nel maggio del 1749 venne escluso da questa carica, per sua personale volont\u00e0.\nNegli anni successivi egli visse tranquillamente in Austria. Dopo lo scoppio della guerra dei sette anni (1756-1763), nella primavera del 1757 venne nominato comandante dell'armata imperiale, con l'ordine di procedere contro Federico II di Prussia. Assieme ai reggimenti francesi intervenuti nello scontro e comandati dal principe di Soubise, l'armata imperiale venne sconfitta nella battaglia di Ro\u00dfbach (5 novembre 1757). Giuseppe, deluso per la sconfitta, decise di rinunciare ad ogni suo incarico militare. Gli venne concesso simbolicamente il grado di feldmaresciallo dell'armata imperiale (9 novembre 1785), con il quale Giuseppe concluse la propria carriera.\nLa vita alla corte degli Asburgo.\nGiuseppe mantenne buoni rapporti con la famiglia Asburgo durante tutta la propria vita. Nel 1739 l'imperatore Carlo VI lo nomin\u00f2 cavaliere dell'ordine del Toson d'oro, la pi\u00f9 alta onorificenza concessa dagli Asburgo. Il 13 marzo 1741 rappresent\u00f2 il re Augusto III di Polonia come padrino per il giovane arciduca Giuseppe d'Asburgo, figlio dell'imperatrice Maria Teresa. Strinse con l'imperatrice un'amicizia che ebbe futuri risvolti anche nelle questioni di stato.\nA Parigi il 17 aprile 1738 Giuseppe spos\u00f2 la nipote del principe Eugenio di Savoia, unica erede dell'enorme fortuna lasciata dal condottiero italiano che era stato per lungo tempo fedele servitore dell'esercito austriaco, la principessa Maria Anna Vittoria di Savoia-Carignano, contessa di Soissons, che era di vent'anni pi\u00f9 anziana di lui. Grazie a questo matrimonio, Giuseppe venne in possesso di nuovi territori e di una considerevole fortuna in denaro. Il matrimonio, comunque, si dimostr\u00f2 ben presto infelice e i due si separarono nel 1752, senza tuttavia formalizzare mai il divorzio. Egli trascorse il resto della propria vita nel suo castello di Vienna e, malgrado i debiti contratti dai suoi parenti, che pure lo lasciarono governare lo Stato di Sassonia-Hildburghausen, divenne, per ordine di Giuseppe II nel 1769 protetto dell'imperatore, in modo da ovviare in breve tempo alla bancarotta dello Stato di Sassonia-Hildburghausen. Il duca Ernesto Federico III, suo nipote, venne dichiarato incapace di governare e quando mor\u00ec nel (1780) lasci\u00f2 un giovane erede, il diciassettenne Federico; per questo, Giuseppe assunse le funzioni di principe reggente, che mantenne sino alla propria morte."}
{"id": "1237205", "revid": "22475", "url": "https://it.wikipedia.org/wiki?curid=1237205", "title": "Delage Type DM", "text": "La Type DM era un'autovettura di lusso prodotte tra il 1926 ed il 1929 dalla Casa automobilistica francese Delage.\nProfilo.\nNel 1926 fu lanciata la gamma DM, non un modello, ma un'intera gamma, formata da tre varianti sul tema DM.\nLa gamma DM fu introdotta al posto della Type DO, oramai fuori produzione da ben sei anni. Nella prima met\u00e0 degli anni venti, infatti, era assente un modello di cilindrata intorno ai 3 litri. Con l'introduzione della gamma DM, tale lacuna fu completata e si and\u00f2 ad inserire tra la pi\u00f9 economica Gamma DI e la pi\u00f9 lussuosa Type GLS.\nLa gamma DM era proposta sostanzialmente in due versioni, ossia berlina e limousine, ed era suddivisa in tre modelli: i due pi\u00f9 tranquilli erano la Type DM e la Type DMN, che differivano tra di loro per il passo, pi\u00f9 allungato sulla DM, e che montavano entrambe un motore a 6 cilindri in linea da 3181 cm\u00b3 di cilindrata in grado di erogare una potenza massima di 62 CV a 3200 giri/min. La versione pi\u00f9 brillante era la Type DMS, che montava lo stesso propulsore, ma con potenza massima portata tra i 75 e gli 80 CV. Era anche realizzata su un telaio a passo notevolmente accorciato, per esaltare l'agilit\u00e0 della vettura durante la guida.\nL'impianto frenante prevedeva freni a tamburo sui due assi, la trazione era posteriore ed il cambio era manuale a 4 marce.\nPer quanto riguardava le prestazioni, la velocit\u00e0 massima era di 115\u00a0km/h per le Type DM e DMN e di 125\u00a0km/h per la DMS.\nLa gamma DM fu tolta di produzione nel 1929 e fu rimpiazzata sia dalle versioni minori della Delage D8, sia dalle versioni di punta della Delage D6."}
{"id": "1237211", "revid": "1632387", "url": "https://it.wikipedia.org/wiki?curid=1237211", "title": "Resurrection (album Chimaira)", "text": "Resurrection \u00e8 il quarto album del gruppo metalcore/groove metal statunitense Chimaira pubblicato nel 2007.\n\u00c8 il primo album della band dopo il divorzio dalla Roadrunner Records e segna anche il ritorno di Andols Herrick dietro le pelli al posto di Kevin Talley, oltre alla versione standard \u00e8 stata pubblicata anche un'edizione limitata contenente due bonus track, un nuovo artwork e un documentario sulla lavorazione dell'album.\nQuesto album ha debuttato direttamente alla 42\u00aa posizione della Billboard Top 200 vendendo circa 16.000 copie nella prima settimana."}
{"id": "1237213", "revid": "28592", "url": "https://it.wikipedia.org/wiki?curid=1237213", "title": "Diritti ereditari", "text": ""}
{"id": "1237214", "revid": "1784425", "url": "https://it.wikipedia.org/wiki?curid=1237214", "title": "Alejandro Toledo", "text": "\u00c8 stato Presidente del Per\u00f9 dal 2001 al 2006.\nBiografia.\nNato in una famiglia molto modesta, Alejandro Toledo \u00e8 figlio di un pastore della regione di Ancash, ottavo di sedici figli, sette dei quali morti prematuramente. Pur essendo nato a Ferrer, Toledo \u00e8 stato registrato all'anagrafe nella vicina Cabana. All'et\u00e0 di sei anni la sua famiglia si trasferisce nella citt\u00e0 portuale di Chimbote e Toledo l'aiuta vendendo biglietti della lotteria e giornali oltre che lavorando come lustrascarpe. Terminata la scuola dell'obbligo invece di abbandonare gli studi prosegue grazie all'incoraggiamento di un insegnante. Toledo sar\u00e0 il primo della sua famiglia a frequentare le scuole superiori. Nel frattempo, lavora la sera e durante i fine settimana come giornalista del quotidiano \"La Prensa\" di Chimbote. \nAll'et\u00e0 di sedici anni grazie all'aiuto di una coppia di volontari dei Peace Corps statunitensi ottiene una borsa di studio di un anno all'Universit\u00e0 di San Francisco. Riesce a proseguire gli studi negli Stati Uniti lavorando in una stazione di servizio e grazie ad una borsa di studio sportiva. Toledo ottiene un Bachelor of arts in business administration all'Universit\u00e0 di San Francisco, un Master of Arts in economia alla Stanford University e infine, sempre a Stanford, un PhD in economia delle risorse umane nel 1993.\nCarriera.\nTra 1981 e 1983, Toledo diresse l'Istituto di studi economici e sindacali di Lima, una divisione del Ministero del lavoro e dello sviluppo sociale. Nello stesso periodo \u00e8 stato il principale consigliere economico del presidente della Banca centrale del Per\u00f9.\nNel corso della sua carriera, Toledo ha lavorato come consulente di diverse organizzazioni internazionali, incluse le Nazioni Unite, la Banca Mondiale, la Banca Interamericana di Sviluppo, l'International Labour Organization e l'Organizzazione per la cooperazione e lo sviluppo economico (OECD).\nToledo \u00e8 stato inoltre professore dell'Escuela de Administraci\u00f3n de Negocios para Graduados (ESAN), una delle principali business school peruviane, di cui \u00e8 stato direttore tra 1986 e 1991. Tra 1991 e 1994, ha collaborato come ricercatore all'Harvard Institute for International Development. E infine, \"guest professor\" all'Universit\u00e0 di Waseda di Tokyo e alla Japan Foundation.\nSi \u00e8 candidato a Presidente della Repubblica nel 2000, ma \u00e8 stato sconfitto dal suo avversario, il Presidente uscente Alberto Fujimori, che deteneva tutti i poteri mediatici. Alejandro Toledo contesta il risultato delle elezioni e denuncia le frodi. Molti dei suoi sostenitori sono stati uccisi e decine sono stati feriti nella repressione di una manifestazione pacifica contro il regime di Fujimori.\nVita privata.\nToledo \u00e8 sposato con l'antropologa belga Eliane Karp, con la quale ha una figlia, Chantal. I due si conobbero a Stanford, divorziarono negli anni ottanta per poi risposarsi negli anni novanta, dopo una grave crisi coniugale. Nel 1987, durante gli anni della separazione, Toledo ha avuto una figlia da Lucrecia Orozco, Zarai Toledo, riconosciuta solo nel 2002 dopo una lunga battaglia in tribunale.\nPresidente della Repubblica.\nEra di nuovo candidato nel 2001, dopo la fuga in Giappone di Alberto Fujimori, in rappresentanza del partito liberale Per\u00fa Posible contro l'ex presidente socialdemocratico Alan Garc\u00eda. \u00c8 stato eletto al secondo turno.\nNel 2005, poco prima della fine del suo mandato, la sua valutazione di popolarit\u00e0 era inferiore al 10% di soddisfazione, una delle pi\u00f9 basse del Sud America, a causa delle ripetute crisi ministeriali, della mancanza di risultati economici, dei casi di corruzione e delle accuse di falsificazione per permettere al suo partito di essere legalizzato. Nell'agosto 2005 ha completamente rivisto il suo governo per far fronte alla crisi politica. In base all'attuale Costituzione, non pu\u00f2 candidarsi per il secondo mandato consecutivo nel 2006.\nDopo la presidenza.\nNel 2010 si \u00e8 unito all'iniziativa \"Friends of Israel Initiative\", che riunisce politici e uomini d'affari internazionali per usare le loro influenze per sostenere gli interessi israeliani.\nCandidato alle elezioni presidenziali del 2011, ha ottenuto il 15,64% dei voti. \u00c8 stato nuovamente candidato alle elezioni presidenziali del 2016, dove ha ricevuto l'1,3% dei voti.\nCorruzione.\nNell'aprile 2016, Alejandro Toledo \u00e8 stato citato in tribunale per rispondere alle accuse di riciclaggio di denaro sporco per l'acquisto di diverse propriet\u00e0 in collusione con un uomo d'affari israeliano. \u00c8 sospettato di aver ricevuto 20 milioni di dollari di tangenti da societ\u00e0 brasiliane, tra cui Odebrecht, in cambio di contratti a loro favorevoli, e di aver riciclato questo denaro per l'acquisto di propriet\u00e0 di lusso in Israele. \u00c8 inoltre sospettato di riciclaggio di denaro attraverso una societ\u00e0 offshore in Costa Rica.\nNel febbraio 2017, la giustizia richiede la sua incarcerazione e le autorit\u00e0 peruviane annunciano che offriranno 30.000 dollari per ogni informazione sulla sua sorte, visto che Toledo \u00e8 fuggito all'estero. Si trova negli Stati Uniti, ma la sua estradizione in Per\u00f9 \u00e8 sospesa dalle autorit\u00e0 americane, nonostante un avviso rosso dell'Interpol che lo riguarda."}
{"id": "1237215", "revid": "8596", "url": "https://it.wikipedia.org/wiki?curid=1237215", "title": "Alejandro Toledo Manrique", "text": ""}
{"id": "1237217", "revid": "1784425", "url": "https://it.wikipedia.org/wiki?curid=1237217", "title": "Valent\u00edn Paniagua", "text": "\u00c8 stato Presidente del Per\u00f9 \"ad interim\" dal 22 novembre 2000 al 28 luglio 2001."}
{"id": "1237218", "revid": "2178", "url": "https://it.wikipedia.org/wiki?curid=1237218", "title": "Bandiera della Bretagna", "text": ""}
{"id": "1237220", "revid": "486946", "url": "https://it.wikipedia.org/wiki?curid=1237220", "title": "Moto di deriva", "text": ""}
{"id": "1237221", "revid": "8596", "url": "https://it.wikipedia.org/wiki?curid=1237221", "title": "Valent\u00edn Paniagua Corazao", "text": ""}
{"id": "1237223", "revid": "184755", "url": "https://it.wikipedia.org/wiki?curid=1237223", "title": "Chemiometria", "text": "La chemiometria \u00e8 una branca della chimica che studia l'applicazione dei metodi matematici o statistici ai dati chimici.\nIl termine \"chemometrics\" \u00e8 stato coniato nel 1972 da Svante Wolde e Bruce Kowalski.\nLa International Chemometrics Society (ICS) ne d\u00e0 la seguente definizione: \u00abla chemiometria \u00e8 la scienza di relazionare le misure effettuate su un sistema o su un processo chimico allo stato del sistema via applicazione di metodi matematici o statistici.\u00bb\nLa ricerca chemiometrica abbraccia diversi settori: \nMetodo.\nLa determinazione del \"datavector\", ovvero \"vettore dei dati\", associato a un analita corrisponde alla quantificazione sperimentale del valore di tutte le variabili che caratterizzano quell'analita stesso. Ad esempio, l'insieme delle concentrazioni di ogni singolo componente di una lega metallica rappresenta il datavector della lega in esame. Geometricamente un datavector \u00e8 rappresentato da un punto nell'iperspazio delle variabili di cui si compone.\nAnalita, datavector e punto nell'iperspazio sono tutti in reciproca corrispondenza biunivoca e maggiore sar\u00e0 la distanza tra i punti rappresentativi di pi\u00f9 campioni differenti, minore similitudine chimica avranno tali campioni. Questa caratteristica \u00e8 di fondamentale importanza per le fasi di \"classificazione\" e di \"discriminazione\": nella fase di classificazione i datavector relativi a campioni noti dello stesso analita vengono raggruppati a formare la matrice dei dati che successivamente verr\u00e0 opportunamente elaborata (es. proiezione su autovettori) per trarne l'informazione finale, mentre la fase di discriminazione (o predizione) permette di attribuire i datavector relativi a campioni incogniti a un raggruppamento ricavato dalla precedente classificazione."}
{"id": "1237224", "revid": "439868", "url": "https://it.wikipedia.org/wiki?curid=1237224", "title": "Chimaira (album)", "text": "Chimaira \u00e8 il terzo album del gruppo metalcore/groove metal statunitense Chimaira pubblicato nel 2006 da Roadrunner Records.\nTutti i testi sono stati scritti dal cantante Mark Hunter, la canzone \"Nothing Remains\" \u00e8 stata composta il giorno della morte di Dimebag Darrell, ma non riguarda specificatamente la sua morte.\nPer questo album il ruolo di batterista \u00e8 stato ricoperto da Kevin Talley (Hate Eternal, Misery Index, D\u00e5\u00e5th).\nL'album ha raggiunto a 74\u00aa posizione della Billboard e la 45\u00ba della classifica australiana.\nTracce.\nRistampa.\nNel 2006 l'album \u00e8 stato ristampato con l'aggiunta di un disco bonus contenente 9 tracce, le canzoni live sono tutte estratte dal DVD \"The Dehumanizing Process\"."}
{"id": "1237225", "revid": "1714743", "url": "https://it.wikipedia.org/wiki?curid=1237225", "title": "Ernesto Federico III di Sassonia-Hildburghausen", "text": "Biografia.\nEra il figlio maggiore di Ernesto Federico II di Sassonia-Hildburghausen e Carolina di Erbach-F\u00fcrstenau.\nSuccedette al padre nel ruolo di duca appena diciottenne nel 1745; come risultato la madre, la duchessa Carolina, resse il governo dello stato come reggente sin quando egli non raggiunse la maggiore et\u00e0, nel 1748.\nErnesto Federico era considerato un uomo intelligente e ricco di talento, e uno dei pi\u00f9 bei principi del suo tempo. Don\u00f2 una biblioteca alla sua citt\u00e0 natale, ma infine risultarono eccessive le spese riservate allo sfarzo ed all'esercito.\nL'imperatore Giuseppe II cre\u00f2 una \"commissione di debito\" sotto la direzione della duchessa Carlotta Amalia di Sassonia-Meiningen e del principe Giuseppe Federico di Sassonia-Hildburghausen, il prozio del duca, al fine di regolare le spese dello stato e vigilare sui debiti non saldati nel 1769. La situazione finanziaria dello stato rimase precaria per i successivi 35 anni tanto dur\u00f2 la commissione, che pot\u00e9 in questo periodo assolvere efficacemente ai debiti insoluti.\nDopo aver concesso nel 1757 i \"M\u00fcnzregal\" (donazioni di denaro che i vassalli dell'Impero tributavano all'imperatore in segno di riconoscenza), l'incendio della citt\u00e0 di Hildburghausen nel 1779, costrinse Ernesto Federico a trasferirsi alla propria residenza di caccia a Seidingstadt, dove mor\u00ec un anno dopo.\nMatrimoni ed eredi.\nAl palazzo di Hirschholm a Copenaghen il 1\u00ba ottobre 1749, Ernesto Federico spos\u00f2 in prime nozze la principessa Luisa di Danimarca, figlia del re Cristiano VI.\nCinque mesi dopo la morte della prima moglie, il 20 gennaio 1757, nel palazzo di Christiansborg, sempre a Copenaghen, spos\u00f2 in seconde nozze Cristiana Sofia Carlotta di Brandeburgo-Bayreuth, figlia di Federico Cristiano di Brandeburgo-Bayreuth.\nNove mesi dopo la morte della sua seconda moglie, il 1\u00ba luglio 1758, spos\u00f2 in terze nozze a Bayreuth Ernestina Augusta di Sassonia-Weimar, figlia di Ernesto Augusto I di Sassonia-Weimar. Da questo matrimonio nacquero tre figli:"}
{"id": "1237228", "revid": "1784425", "url": "https://it.wikipedia.org/wiki?curid=1237228", "title": "Fernando Bela\u00fande Terry", "text": "\u00c8 stato Presidente del Per\u00f9 dal 28 luglio 1963 al 3 ottobre 1968 e dal 28 luglio 1980 al 28 luglio 1985."}
{"id": "1237231", "revid": "116944", "url": "https://it.wikipedia.org/wiki?curid=1237231", "title": "Logica simbolica", "text": ""}
{"id": "1237232", "revid": "1522738", "url": "https://it.wikipedia.org/wiki?curid=1237232", "title": "Francisco Morales Berm\u00fadez", "text": "\u00c8 stato ministro delle Finanze (1968) e ministro della Difesa della Repubblica Peruviana (1974-1975), poi presidente del Per\u00f9 dal 30 agosto 1975 al 28 luglio 1980 a seguito di un colpo di Stato conosciuto come Tacnazo.\nIl 17 gennaio 2017 la terza sezione della Corte d'assise di Roma lo condannato all'ergastolo nel corso del c.d. \"processo Condor\", pena poi confermata in Cassazione, per la sparizione e l'omicidio plurimo aggravato di 23 italiani durante il suo governo, come parte dell'operazione Condor."}
{"id": "1237241", "revid": "1714743", "url": "https://it.wikipedia.org/wiki?curid=1237241", "title": "Ernesto Federico II di Sassonia-Hildburghausen", "text": "Biografia.\nFu il terzo, ma l'unico sopravvissuto, dei figli di Ernesto Federico I di Sassonia-Hildburghausen e di Sofia Albertina di Erbach-Erbach.\nSuccedette al padre a diciassette anni, nel 1724; sua madre, la duchessa Sofia Albertina, fu reggente del ducato sin quando egli non divenne maggiorenne, nel 1728.\nNel 1743 ricevette dall'elettrice del Palatinato un reggimento di fanteria che comand\u00f2 come generale luogotenente. Successivamente, l'imperatore Carlo VII lo nomin\u00f2 generale in campo.\nDurante la sua reggenza le finanze dello stato erano perennemente in pericolo e questo non giov\u00f2 certamente alla sua immagine pubblica.\nMatrimonio ed eredi.\nA F\u00fcrstenau, il 19 giugno 1726 Ernesto Federico spos\u00f2 Carolina di Erbach-F\u00fcrstenau dalla quale ebbe quattro figli:"}
{"id": "1237242", "revid": "1272592", "url": "https://it.wikipedia.org/wiki?curid=1237242", "title": "Il Giallo Mondadori dal 2101 al 2200", "text": ""}
{"id": "1237243", "revid": "4106", "url": "https://it.wikipedia.org/wiki?curid=1237243", "title": "Teatro Donizetti", "text": ""}
{"id": "1237244", "revid": "92723", "url": "https://it.wikipedia.org/wiki?curid=1237244", "title": "Johann Simon Mayr", "text": "Fu uno dei maggiori operisti in Europa tra l'ultimo decennio del Settecento e il primo dell'Ottocento. Attivo principalmente in Italia, fu in questo paese conosciuto maggiormente con il nome di Giovanni Simone Mayr. Fu maestro di Gaetano Donizetti quando nel 1806 a Bergamo diede vita alle Lezioni caritatevoli di musica.\nBiografia.\nGiovent\u00f9 e formazione.\nJohann Simon era il secondo dei cinque figli di Josef Mayr, insegnante e organista, e di Maria Anna Prantmayer, figlia di un birraio di Augusta. Inizi\u00f2 a studiare musica in tenera et\u00e0 con il padre, dimostrando subito una buona predisposizione per questa materia: a sette anni sapeva cantare a prima vista e a nove anni era gi\u00e0 un affermato pianista (suonava soprattutto i lavori di Johann Schobert); sempre nello stesso anno inizi\u00f2 a comporre i suoi primissimi lavori (dei \"Lieder\") e divent\u00f2 membro del coro della chiesa ove operava il padre. Nel 1774 entr\u00f2 gratuitamente nel collegio dei Gesuiti di Ingolstadt e nel 1781 nell'universit\u00e0 della stessa citt\u00e0, dove studi\u00f2 teologia e diritto canonico. Contemporaneamente agli studi, per mantenersi, prest\u00f2 servizio come organista della cattedrale della sua citt\u00e0. Senza aver ricevuto alcun insegnamento teorico, prosegu\u00ec da autodidatta nell'apprendere la tecnica di vari strumenti musicali e, nel 1786 pubblic\u00f2 le sue prime composizioni a Ratisbona, una raccolta di 12 \"Lieder\" (\"Lieder bei dem Clavier zu singen\").\nL'anno seguente al seguito del suo protettore, il barone Tommaso de Bassus, si rec\u00f2 a Poschiavo, in Svizzera, e nel 1789 fu a Bergamo, dove studi\u00f2 con Carlo Lenzi, all'epoca maestro di cappella della Basilica di Santa Maria Maggiore. Tutto questo per\u00f2 non soddisfece il compositore bavarese, che fu sul punto di lasciare l'Italia e di tornarsene a Ingolstadt. Ma il conte Pesenti lo convinse a rimanere e a recarsi a Venezia per studiare con Ferdinando Bertoni, maestro di cappella della Basilica di San Marco e noto compositore di opere e musica sacra. A Venezia Mayr studi\u00f2 con Bertoni ed ebbe occasione di venire a contatto con l'ambiente teatrale italiano, nonch\u00e9 con la musica sacra e strumentale in voga. Durante questo periodo scrisse il suo primo oratorio, \"Jakob a Labano fugiens\", la sua prima messa, diversi vespri e cantate.\nGli anni dei grandi successi.\nGrande importanza ebbe l'incontro che ebbe con Niccol\u00f2 Piccinni e Peter Winter, i quali lo incoraggiarono a intraprendere la carriera di operista. Mayr debutt\u00f2 nell'ambiente teatrale nel 1794, con l'opera seria \"Saffo\", al Teatro La Fenice, dove gi\u00e0 probabilmente prestava servizio come violista. Mise in scena due anni pi\u00f9 tardi nel medesimo teatro il suo secondo lavoro, \"La Lodoiska\", che riscosse un buon successo; con la sua prima opera buffa, \"Un pazzo ne fa cento\", rappresentata nello stesso anno, egli fu consacrato compositore di fama, venendo considerato uno dei migliori operisti dell'epoca; le sue opere vennero presto rappresentate nei maggiori palcoscenici d'Europa (Milano, Venezia, Genova, Roma, Napoli, Parigi, Vienna, Berlino, Monaco e Dresda). Lo stesso anno spos\u00f2 Angiola Venturali, figlia di mercante veneziano, la quale per\u00f2 mor\u00ec l'anno successivo durante il parto del suo primo figlio, che per\u00ec prematuramente un mese dopo la nascita; spos\u00f2 quindi nel 1804 la sorella pi\u00f9 giovane, Lucrezia Venturali.\nLa citt\u00e0 lagunare, che lo vide formarsi musicalmente, fu il punto principale di riferimento per la rappresentazione dei suoi lavori teatrali: nei primi anni della sua carriera di operista scrisse 17 opere appositamente per i teatri veneziani e altre 14 negli anni seguenti. Tuttavia il raggio d'azione di Mayr andava ben oltre i confini di Venezia, infatti negli anni della maturit\u00e0 mise in scena diversi lavori (sia di stampo comico che serio) in varie citt\u00e0 dell'Italia settentrionale e centrale; nell'Italia meridionale, invece, non riusc\u00ec ad ottenere grandi successi. La sua prima opere che diede fuori Venezia fu al Teatro alla Scala di Milano, dove nel 1799 diede una revisione della \"Lodoiska\", ma il suo primo lavoro composto appositamente per questa citt\u00e0 fu \"L'equivoco\", rappresentato al Teatro alla Scala l'anno successivo con Teresa Belloc-Giorgi. \nMilano, dopo Venezia, fu la citt\u00e0 che vide il maggior numero di prime di rappresentazioni di Mayr, ben 13 opere. Altri lavori furono messi in scena a Trieste, Piacenza, Bologna, Brescia e Torino. Nel 1808 fu a Roma dove diede \"I cherusci\" e a nel 1813 a Napoli, dove rappresent\u00f2 la \"Medea in Corinto\" e altri tre lavori.\nL'attivit\u00e0 a Bergamo.\nI successi di Mayr sin dal suo debutto nei teatri furono immediati e si diffusero rapidamente in tutta Europa. Non sorprende quindi che ricevesse numerosissime offerte di prestigiose e remunerate cariche da Milano, Napoli, Roma, Londra, Vienna, San Pietroburgo, Dresda e da Parigi, dove Napoleone gli offr\u00ec il posto di maestro di cappella presso la corte imperiale. Ma egli rifiut\u00f2 tutte queste ambite posizioni, accettando solamente nel 1802 la \"modesta\" offerta di diventare maestro di cappella presso la Basilica di Santa Maria Maggiore di Bergamo, dove era stato studente in giovent\u00f9, grazie anche all'interessamento di Tommaso de Bassus.\nPresso questa citt\u00e0 fu attivissimo nella comunit\u00e0, contribuendo alla fondazione di istituzioni culturali. L'Istituto Musicale di Bergamo trae origine dalle Lezioni caritatevoli di musica - che sostitu\u00ec il vecchio \"Collegio Mariano\" soppresso da Napoleone nel 1802 - istituite da Simone Mayr nel 1806 per dare ai ragazzi delle classi sociali meno abbienti un'istruzione e quindi un mezzo di sostentamento. Mayr vi divent\u00f2 direttore e insegnante di composizione, scrisse vari lavori teorici e tradusse molti esercizi e trattati per la scuola. Gaetano Donizetti fu tra i primi suoi studenti e certamente il pi\u00f9 illustre: entr\u00f2 nella scuola nel 1806 e vi rimase per otto anni. Nel 1822 collabor\u00f2 all'organizzazione dell'\"Unione Filarmonica\", un'associazione di professionisti di musica, dilettanti e studenti, e nel 1823 fu eletto presidente dell'\"Ateneo di Scienze, Lettere, ed Arti\", carica che tenne per una decina d'anni.\nIl ritiro dall'opera, gli ultimi anni e la morte.\nOrmai all'apice della carriera operistica, inizi\u00f2 a nascere in lui un'avversione per la vita operistica dei maggiori centri italiani. Infatti durante la sua attivit\u00e0 si ritir\u00f2 dai teatri per ben due volte. La prima nel 1806, dopo che fu vittima di un intrigo alla Scala di Milano durante l'allestimento della sua opera \"Eraldo ed Emma\". La seconda dopo il fiasco de \"I cherusci\" al Teatro Argentina di Roma. Infine si ritir\u00f2 definitivamente nel 1824, dopo aver messo in scena la sua ultima opera, \"Demetrio\".\nDa questo momento in poi si dedic\u00f2 esclusivamente alla composizione di musica sacra per la basilica bergamasca. Si occup\u00f2 inoltre dell'arrangiamento dei lavori dei maestri viennesi, collabor\u00f2 alla \"Gazzetta musicale di Milano\" e fu consulente per la \"Casa Ricordi\".\nDal 1822 inizi\u00f2 ad essere sempre pi\u00f9 afflitto da un problema di cataratte agli occhi; fallito il tentativo di un'operazione nel 1826, la sua vista deterior\u00f2 sempre pi\u00f9 sino a portarlo alla quasi totale cecit\u00e0. Nel 1838 fece una visita a sua sorella in Baviera, dove fu ben accolto dalla locale comunit\u00e0 musicale. Nel 1844 mor\u00ec la sua seconda moglie e Mayr si spense l'anno successivo nella sua casa di Bergamo all'et\u00e0 di 82 anni.\nNella Basilica di Santa Maria Maggiore posto accanto al monumento funebre del Donizetti, vi \u00e8 il suo monumento, composto da un gruppo di tre angeli in concerto, opera di Innocenzo Fraccaroli inaugurata nel maggio del 1852 e offerta dalla citt\u00e0 come ringraziamento al compositore.\nCome il suo protettore Tommaso de Bassus, fu membro della massoneria e dell'Ordine degli Illuminati di Baviera (con il nome \"Aristotiles\") e membro della Loggia L'Oriente di Bergamo .\nConsiderazioni sull'artista.\nLe opere di Mayr vengono da tempo considerate i pi\u00f9 importanti collegamenti tra l'opera del XVIII secolo e il melodramma del XIX secolo. Egli inizi\u00f2 a comporre lavori teatrali nel nuovo stile napoletano, che ebbe in Domenico Cimarosa e Giovanni Paisiello i maggiori esponenti, e introducendo attraverso le sue trattazioni orchestrali fondamentali mutamenti stilistici nell'opera italiana. Sotto l'influenza della scuola di Mannheim, di Haydn e Mozart, della scuola parigina di Gluck, nonch\u00e9 di Cherubini e dell'opera della rivoluzione francese, svilupp\u00f2 un linguaggio orchestra dell'opera degno di nota, il quale presentava una strumentazione molto colorata e un vocabolario armonico ricco. Egli ebbe sicuramente una notevole influenza su Rossini e gli altri compositori successivi.\nMayr produsse un copiosissimo repertorio di musica sacra. Le sue prime composizioni furono scritte durante i suoi anni di studio e nel 1791 vide la luce il suo primo oratorio, \"Iacob a Labano fugiens\", pubblicato postumo. Scrisse in tutto 12 oratori, i quali seguono la tipica maniera italiana: sono formati da due parti, la prima delle quali preceduta da una breve sinfonia, un coro introduttivo con parti per solisti, e via via una sequenza di recitativi, ariosi, arie e duetti sino al coro conclusivo della prima parte; tranne per la sinfonia introduttiva, la seconda parte segue la struttura della prima. I suoi pi\u00f9 noti oratori sono gli ultimi che compose: \"Samuele\", \"Sisara\", \"Atalia\", \"San Luigi Gonzaga\". Gli lavori sacri comprendono 18 messe, 7 requiem e oltre 700 lavori sacri minori.\nScrisse inoltre 60 cantate secolari per uno o pi\u00f9 solisti, coro e orchestra, molte delle quali furono scritte per occasioni particolari come ad esempio per celebrare un compleanno, un matrimonio o per onorare la morte di una personalit\u00e0 illustre. Non tralasci\u00f2 nemmeno la musica strumentale, che include oltre 50 sinfonie per orchestra e altre per tastiera, due concerti per pianoforte, un quintetto per archi e due dozzine di lavori per sestetto, settetto e ottetto di fiati. Infine produsse numerosi scritti, che realizz\u00f2 principalmente per i propri allievi delle \"Lezioni Caritatevoli\"."}
{"id": "1237246", "revid": "116550598", "url": "https://it.wikipedia.org/wiki?curid=1237246", "title": "Jolly Hotels", "text": "La Jolly Hotels S.p.A. \u00e8 stata la pi\u00f9 importante azienda alberghiera italiana nella seconda met\u00e0 del XX secolo.\nStoria.\nFu fondata col nome di \"Compagnia Italiana Alberghi Turistici\" nel 1949 a Valdagno (in provincia di Vicenza) da Gaetano Marzotto, il quale, viaggiando per l'Italia del dopoguerra, si rese conto della scarsit\u00e0 dell'offerta alberghiera turistica rispetto a quella di altre nazioni da lui visitate, intuendo come invece il turismo avrebbe assunto un ruolo sempre pi\u00f9 importante nell'economia nazionale.\nJolly Hotels fu la prima catena alberghiera italiana a offrire la medesima qualit\u00e0 e accoglienza in tutti i propri alberghi, indipendentemente dalla collocazione geografica. Fu anche la prima societ\u00e0 alberghiera italiana a quotarsi alla Borsa Italiana.\nSotto la direzione di Otello Britti, la societ\u00e0 divenne verso la fine degli anni settanta la prima compagnia alberghiera italiana a livello internazionale, avendo aperto proprie strutture sia in Europa sia negli Usa, e la prima in Italia a importare il franchising, adattandolo all'economia turistica alberghiera.\nNel 2006 la societ\u00e0 fu acquistata dalla catena spagnola NH Hoteles. Tutti gli hotel della compagnia furono progressivamente integrati nella nuova societ\u00e0, che port\u00f2 a un abbandono definitivo del marchio \"Jolly Hotels\", sostituito da \"NH hoteles\"."}
{"id": "1237249", "revid": "17654", "url": "https://it.wikipedia.org/wiki?curid=1237249", "title": "Giovanni Simone Mayr", "text": ""}
{"id": "1237250", "revid": "63727", "url": "https://it.wikipedia.org/wiki?curid=1237250", "title": "Delage Type DR", "text": "La Type DR era un'autovettura di fascia alta prodotta tra il 1927 ed il 1929 dalla Casa automobilistica francese Delage.\nProfilo.\nCon l'ingresso della Type DR, la Delage volle proporre una vettura pi\u00f9 moderna nella fascia tra i 2 ed i 2.5 litri, fino a quel momento occupato dalla Gamma DI.\nLa Type DR propose due motorizzazioni in contemporanea, entrambe a 6 cilindri: una da 2171 cm\u00b3 ed in grado di erogare una potenza massima di 38 CV a 3500 giri/min, e l'altra da 2517\u00a0cm\u00b3, che poteva sviluppare fino a 45 CV a 3600 giri/min.\nLe versioni erano per\u00f2 diverse, nonostante il telaio utilizzato fosse stato uno ed uno solo, senza modifiche al passo da versione a versione.\nQueste versioni erano: la Type DR, la Type DRC e le corsaiole Type DR65 e Type DR70.\nLa gamma DR, proposta sia come berlina che come cabriolet, fu tolta di produzione nel 1929 e fu sostituita l'anno seguente dalla Delage DS."}
{"id": "1237253", "revid": "17654", "url": "https://it.wikipedia.org/wiki?curid=1237253", "title": "Johann Mayr", "text": ""}
{"id": "1237258", "revid": "17654", "url": "https://it.wikipedia.org/wiki?curid=1237258", "title": "Simone Mayr", "text": ""}
{"id": "1237259", "revid": "1714743", "url": "https://it.wikipedia.org/wiki?curid=1237259", "title": "Ernesto Federico I di Sassonia-Hildburghausen", "text": "Biografia.\nEgli era il figlio maggiore di Ernesto di Sassonia-Hildburghausen e di Sofia Enrichetta di Waldeck. Al termine dei suoi studi intraprese un Grand Tour in Paesi Bassi, Inghilterra e Francia. \nDurante la propria giovinezza serv\u00ec nei Paesi Bassi nelle armate imperiali, e perci\u00f2 fu coinvolto nella guerra di successione spagnola a Hochst\u00e4dt. Nel 1715 lasci\u00f2 le armi alla morte del padre ed assunse il governo del Ducato di Sassonia-Hildburghausen.\nNel 1721 fu promosso al titolo di feldmaresciallo dall'imperatore Carlo VI.\nEgli voleva, come molti principi tedeschi dell'epoca, ripetere lo splendore della corte del re Luigi XIV di Francia nel proprio ducato; ma questa fu la ragione della sua rovina finanziaria.\nCostantemente in scarsit\u00e0 di denaro, egli vendette terreni e citt\u00e0 per poter mantenere lo stato. Tra queste, anche la contea di Cuylenburg, parte della dote di sua moglie. La contea venne venduta nel 1720 agli Stati Generali, ma tale denaro non fu sufficiente per ripagare le spese che aveva sostenuto per far costruire nel giardino del proprio palazzo, un'enorme fontana collegata con un canale ad un vicino fiume. Fortunatamente, nel 1723 i debiti del duca furono estinti. Ma la vendita della contea, senza il consenso della moglie, era considerata illegale e questo caus\u00f2 uno scontro aperto con i Sassonia-Meiningen. La contea venne occupata dalle truppe di entrambi i ducati ma alla fine del conflitto non fu stabilita la legittimit\u00e0 della propriet\u00e0 del territorio e perdipi\u00f9 tali possedimenti erano ora devastati ed improduttivi.\nA causa dell'intollerabile carico fiscale, nel 1717 scoppi\u00f2 una rivolta nel ducato.\nMatrimonio.\nSpos\u00f2, il 4 febbraio 1704 a Erbach, la contessa Sofia Albertina di Erbach-Erbach, figlia di Giorgio Luigi I di Erbach-Erbach. Ebbero quattordici figli:"}
{"id": "1237261", "revid": "144796", "url": "https://it.wikipedia.org/wiki?curid=1237261", "title": "Federico di Sassonia-Hildburghausen", "text": ""}
{"id": "1237268", "revid": "15756", "url": "https://it.wikipedia.org/wiki?curid=1237268", "title": "Federico di Sassonia-Altenburg", "text": "Biografia.\nEgli era il pi\u00f9 giovane ma l'unico maschio tra i figli di Ernesto Federico III di Sassonia-Hildburghausen, avuto dalla sua terza moglie, Ernestina Augusta di Sassonia-Weimar.\nSuccessione.\nFederico succedette al padre come Duca di Sassonia-Hildburghausen nel 1780, appena diciassettenne; per questo motivo, la sua prozia, e il Principe Giuseppe Federico di Sassonia-Hildburghausen, assunsero per lui la reggenza sino alla sua maggiore et\u00e0, ma questa reggenza si protrasse di fatto sino al 1787, alla morte del Principe Giuseppe.\nSino al 1806 egli era controllato dalla Commissione Imperiale dei Debiti, che era stata posta a capo delle finanze dello stato dati i disagi economici di cui soffriva il ducato da ben 35 anni. Federico, nel 1806, entr\u00f2 a far parte della Confederazione del Reno e nel 1815 della Confederazione Germanica, che gli garant\u00ec, dal 1818, un nuovo assetto del ducato.\nFederico era considerato popolare ed intelligente. Quando mor\u00ec l'ultimo duca di Sassonia-Gotha-Altenburg senza eredi nel 1825, gli altri rami della casata si organizzarono per rivedere la divisione dei ducati (che erano stati suddivisi nel XVII sec. dalla linea ernestina). Il 12 novembre 1826, Federico divenne Duca di Sassonia-Altenburg, a cui diede una prima costituzione nel 1831; in cambio, egli cedette il Ducato di Sassonia-Hildburghausen al Duca di Sassonia-Meiningen.\nMatrimonio ed eredi.\nA Hildburghausen, il 3 settembre 1785, Federico spos\u00f2 Carlotta Georgina di Meclemburgo-Strelitz, figlia di Carlo II di Meclemburgo-Strelitz. Dal matrimonio nacquero dodici figli, di cui solo sette raggiunsero l'et\u00e0 adulta:"}
{"id": "1237269", "revid": "768068", "url": "https://it.wikipedia.org/wiki?curid=1237269", "title": "Tomba del tuffatore", "text": "La tomba del tuffatore \u00e8 un manufatto dell'arte funeraria della Magna Grecia di rilevante valore storico-artistico, l'unica testimonianza di pittura greca, figurativa e non vascolare, nota. Le pareti del manufatto e la stessa lastra di copertura sono interamente intonacate e decorate con pittura parietale di soggetto figurativo, realizzata con la tecnica dell'affresco. \nDescrizione.\nLa tomba prende il nome dalla raffigurazione sulla lastra di copertura. Si tratta di una tomba a cassa, costituita da cinque lastre calcaree in travertino locale che, al momento del ritrovamento, si presentavano fra loro accuratamente interconnesse e stuccate, tanto che non vi era traccia di terra franata all'interno. Il pavimento della cassa era costituito dallo stesso basamento roccioso su cui era realizzata la tomba. Le pitture erano perfettamente conservate, tranne sull'intonaco del lato a sud, che appariva un poco eroso. \nIl corredo funerario rinvenuto all'interno della sepoltura era costituito da un'unica \"lekythos\" attica a figure nere, due beccucci di \"ariballi\" in alabastro per unguenti e alcuni frammenti di un carapace di tartaruga, probabilmente appartenenti alla cassa di risonanza di una \"lyra\". Sebbene i pochi resti dello scheletro si siano polverizzati al momento dell'apertura, la sepoltura viene comunemente attribuita ad un giovane.\nRinvenimento.\nLa tomba del tuffatore fu rinvenuta il 3 giugno del 1968, a circa due chilometri a sud di Paestum, in una piccola necropoli di fine VI - inizio V secolo a.C., in localit\u00e0 \"Tempa del prete\". La tomba del tuffatore fu portata alla luce nel corso di sistematiche campagne di scavo condotte da Mario Napoli, a partire dal 1967, volte ad indagare le necropoli pestane.\nDatazione.\nGli oggetti di corredo, in particolare la \"lekythos\" attica, unitamente alle considerazioni stilistiche, hanno permesso una chiara datazione della tomba al decennio compreso tra il 480 e il 470 a.C. Il manufatto si situa quindi nell'epoca aurea dell'arte pestana, in un contesto politico-sociale che aveva visto, meno di vent'anni prima, l'edificazione del tempio di Atena (impropriamente detto di Cerere) e che avrebbe portato, nel lasso di due o tre decenni, al sorgere del pi\u00f9 compiuto esempio dell'architettura pestana, il celebre tempio c.d. di Nettuno.\nApparato iconografico.\nAlcune delle scene rappresentate richiamano una cornice conviviale, interpretando schemi tipici e di ampia diffusione nella coeva ceramica attica a figure rosse. Dieci uomini inghirlandati, adagiati sui tipici letti triclinari (le \"klinai\"), sorpresi in pose simposiali, animano le raffigurazioni delle pareti pi\u00f9 lunghe. Le mani sono impegnate a sorreggere le \"kylikes\", o ad impugnare strumenti musicali, l\"'aulos\" o la \"lyra\". \nMusica e conversazione si inframezzano a invocazioni al bere o all'intrattenimento del \"kottabos\". Sulla lastra nord, due ospiti, posate le coppe su un basso tavolino, indugiano in gesti di affetto omosessuale sotto lo sguardo incuriosito di un terzo. \nSulla lastra est, un giovane convitato attinge vino da un grosso cratere inghirlandato, posato su un tavolo festonato, allontanandosi recando con s\u00e9 una \"oinochoe\". \nSulla lastra sud, un altro convitato, accompagnato dal flauto del suo vicino, si cimenta in un canto, reclina il capo e la mano va a toccarsi la fronte, abbandonandosi al gesto convenzionale dell'estasi; sul lato opposto \u00e8 raffigurato un convitato che stringe tra le dita un oggetto bianco, interpretato da Mario Napoli come un uovo, probabile rimando a culti orfico-pitagorici.\nSulla lastra ovest, una giovane auletride con una veste trasparente inaugura un breve corteo scandendo, al suono del suo strumento, l'incedere leggero e danzante (partenza o arrivo?) di un giovane nudo, che, le spalle cinte appena da un leggero drappo azzurro, pare quasi indugiare nell'ampio gesto disteso della mano destra. Chiude il corteo un pi\u00f9 maturo uomo barbato, interpretato da Mario Napoli come un \"paidagogos\", ammantato da un chitone ed appoggiato al nodoso bastone da passeggio. \nSulla lastra di copertura vi \u00e8 infine la celebre scena che ha dato il nome alla sepoltura, un tema raramente utilizzato, ma mai in modo cos\u00ec astratto, dall'arte greca: un giovane nudo in tuffo, sospeso in aria, ha superato una struttura simile ad un trampolino ed \u00e8 in procinto di entrare in uno specchio d'acqua. \nSignificato.\nLe scene raffigurate sulle lastre laterali non presentano problemi interpretativi, rimandando tutte ad un simposio (con l'eccezione della lastra ovest). L'interpretazione della lastra di copertura, con l'immagine del tuffatore, \u00e8 invece al centro di una discussione. Quasi tutti gli studiosi concordano nell'attribuire al tuffo un significato non letterale, ma simbolico, quale simbolo del passaggio dalla morte all'aldil\u00e0. \nLa piattaforma da cui si slancia il tuffatore allude forse alle \"pulai\", le mitiche colonne poste da Ercole a segnare il confine del mondo, assurte a simbolo del limite della conoscenza umana. Lo specchio d'acqua, secondo la stessa opinione dello scopritore, con il suo orizzonte curvo e ondulato, rappresenterebbe il mare aperto e ondoso. La posa atletica, cos\u00ec ravvicinata al piedistallo da far sembrare il tuffo un sorvolo, simboleggerebbe il transito verso un mondo di conoscenza: un orizzonte diverso da quella della conoscenza terrena cui un giovane greco accede secondo le convenzioni e le esperienze esemplificate nelle pratiche simposiali: l'abbandono al vino, all'eros, all'arte, sia essa musica, canto o poesia. \nContesto nell'arte greca.\nLa notizia della scoperta della tomba anim\u00f2 l'VIII Convegno tarantino sulla Magna Grecia, dove essa fu presentata poco dopo la scoperta in un clima di speranze ed eccitazione. Da l\u00ec la notizia rimbalz\u00f2 presto, in tutto il mondo, con un'eco vasta e non confinata al solo ambiente delle pubblicazioni scientifiche. \nMario Napoli, fin dal momento della sua scoperta, interpret\u00f2 i dipinti della tomba come unico esempio rimastoci della grande pittura greca. Tuttavia, questo manufatto rimane di problematica collocazione nel contesto evolutivo dell'arte greca, a causa dell'estraneit\u00e0, al mondo greco, del costume di dipingere le tombe. Le interpretazioni avanzate dagli altri autori, tengono conto delle possibili influenze etrusche e dell'esistenza di una tradizione locale di tombe dipinte a Paestum.\nPossibili influenze etrusche.\nL'uso di figurazioni nelle sepolture, se sostanzialmente sconosciuto alla Magna Grecia, risulta invece tipico dell'Etruria. L'unicit\u00e0 delle pitture della tomba del Tuffatore sarebbe quindi interpretabile quale frutto dell'influsso degli Etruschi, stanziati a nord del fiume Sele, sulla cultura dei Greci di Poseidonia. Anche l'associazione tra temi ultraterreni e contesti conviviali potrebbe risentire di un influsso artistico e cultuale proveniente dal mondo etrusco, fornendo una piena testimonianza della profondit\u00e0 e reciprocit\u00e0 degli scambi culturali e artistici tra le due civilt\u00e0 sulle due sponde del Sele.\nAllo stesso momento \u00e8 da notare come essa marchi notevoli differenze con le raffigurazioni artistiche dell'arte etrusca. Si confronti ad esempio l'atmosfera sospesa della scena del tuffo, in un contesto astratto e stilizzato, con quella, fortemente naturalistica, che pervade pitture funerarie etrusche come la tomba della Caccia e della Pesca di Tarquinia.\nTradizione locale.\nIl ritrovamento nei dintorni di Paestum di circa una ventina di tombe dipinte, ma senza scene figurate, di periodo greco databili a cavallo tra la fine del VI e l'inizio V sec. a.C., sembra testimoniare l'esistenza di una tradizione locale che culminerebbe nella tomba del Tuffatore. Tra queste, riveste un'importanza particolare la \"Tomba delle Palmette\" \u2013 rinvenuta nel 1998 nella necropoli di Arcioni appena fuori dalla cinta muraria nord-occidentale di Paestum e resa fruibile al pubblico a partire dall'ottobre del 2016 \u2013, che presenta una lastra di copertura dipinta con una cornice con palmette agli angoli, analoga a quella del Tuffatore.\nLa pittura funeraria pestana di IV sec. a.C..\nLa tomba non costituisce il solo esempio della pittura funeraria figurativa pestana. Circa ottant'anni dopo la sua realizzazione, la citt\u00e0 dai Lucani, le cui tombe presentano un ricco ciclo di raffigurazioni. Datate perlopi\u00f9 a partire dalla met\u00e0 del IV secolo a.C., alcune di esse sono esposte all'interno del Museo Archeologico Nazionale di Paestum nella sala contigua a quella della Tomba del Tuffatore, o, come nel caso della tomba di Albanella detta \"della fanciulla offerente\", al Museo Archeologico Nazionale di Napoli.\nAi temi espressi dalla Tomba del tuffatore si vanno a sostituire corse di bighe e quadrighe, guerrieri a cavallo in partenza per l'ultimo viaggio, cortei echeggianti di lamentazioni femminili, pugilatori insanguinati, cani, cervi, cacciatori, ippogrifi. Sono nuovi soggetti, espressione del cambiamento della classe politica pestana, che restituiscono un mutato clima artistico e storico."}
{"id": "1237271", "revid": "254401", "url": "https://it.wikipedia.org/wiki?curid=1237271", "title": "Franco Vona", "text": "Professionista dal 1987 al 1996, fu importante gregario di Gianni Bugno al Giro d'Italia 1990 e di Franco Chioccioli al Giro d'Italia e al Tour de France del 1992; in carriera ottenne cinque vittorie, tre delle quali proprio nella \"Corsa Rosa\".\nCarriera.\n\u00c8 stato per un decennio un buon ciclista professionista, specializzato, anche per via del fisico piuttosto minuto, nelle tappe di montagna. Esord\u00ec nel 1987 nella Supermercati Brianzoli, squadra professionistica capitanata da Francesco Moser e diretta da Gianluigi Stanga. Durante la fase iniziale della carriera vinse la tappa di Innsbruck al Giro d'Italia 1988 con la maglia della Chateau d'Ax, una tappa alla Vuelta de las Americas nel 1989 e la sesta tappa del Giro di Svizzera nel 1991, con maglia Jolly Componibili-Club 88, formazione di cui era il capitano.\nIl 1992 fu la sua annata migliore. Concluse al sesto posto il Giro d'Italia, vincendo la tappa di Sulmona e quella di montagna di Corvara in Badia. Termin\u00f2 undicesimo al Tour de France a 25'43\" dal vincitore, lo spagnolo Miguel Indurain, giungendo peraltro al secondo posto nelle due tappe pi\u00f9 dure, Sestriere (primo Claudio Chiappucci e terzo Indurain) e Alpe d'Huez (primo Andrew Hampsten e terzo \u00c9ric Boyer) il giorno successivo.\nNel 1992 si guadagn\u00f2 anche la convocazione in Nazionale per il mondiale di Benidorm, in Spagna: si ritir\u00f2 a met\u00e0 corsa, riuscendo comunque a contribuire ancora una volta ad un trionfo del capitano Gianni Bugno. Quattro anni prima era stato peraltro riserva della Nazionale azzurra al mondiale 1988 di Ronse, vinto da Maurizio Fondriest.\nNel 1993 e nel 1994 vinse due cronometro a squadre al Tour de France, correndo con la GB-MG Maglificio-Bianchi del D.S. Giancarlo Ferretti; al Giro d'Italia 1994 transit\u00f2 inoltre per primo sullo Stelvio. L'ultima sua stagione agonistica fu quella del 1996, disputata coi colori della Aki-Gipiemme diretta da Roberto Amadio. Successivamente al ritiro dalle corse \u00e8 stato per un anno (1998) dirigente nella squadra professionistica Mobilvetta-Northwave assieme all'ex compagno di squadra Franco Chioccioli."}
{"id": "1237272", "revid": "9916506", "url": "https://it.wikipedia.org/wiki?curid=1237272", "title": "La Mummia - Il Ritorno", "text": ""}
{"id": "1237273", "revid": "767487", "url": "https://it.wikipedia.org/wiki?curid=1237273", "title": "Bohicon", "text": "Bohicon\u00e8 una citt\u00e0 situata nel dipartimento di Zou nello Stato del Benin con 126.961 abitanti (stima 2006)."}
{"id": "1237276", "revid": "1305772", "url": "https://it.wikipedia.org/wiki?curid=1237276", "title": "Cov\u00e8", "text": "Cov\u00e8 \u00e8 una citt\u00e0 situata nel dipartimento di Zou nello Stato del Benin con 38.667 abitanti (stima 2006)."}
{"id": "1237277", "revid": "1305772", "url": "https://it.wikipedia.org/wiki?curid=1237277", "title": "Djidja", "text": "Djidja \u00e8 una citt\u00e0 situata nel dipartimento di Zou nello Stato del Benin con 94.967 abitanti (stima 2006)."}
{"id": "1237278", "revid": "1714743", "url": "https://it.wikipedia.org/wiki?curid=1237278", "title": "Ernesto di Sassonia-Hildburghausen", "text": "Biografia.\nEra il nono dei figli di Ernesto I di Sassonia-Coburgo-Altenburg e di Elisabetta Sofia di Sassonia-Altenburg.\nQuando suo padre mor\u00ec nel 1675, Ernesto e i suoi sei fratelli assunsero il governo dello Stato; cinque anni pi\u00f9 tardi, nel 1680, e sotto un concordato di divisione delle terre di famiglia, ricevette le citt\u00e0 di Hildburghausen, Eisfeld, Heldburg, K\u00f6nigsberg. Ernesto divenne il fondatore e primo duca del Ducato di Sassonia-Hildburghausen. Alla morte dei fratelli Enrico e Alberto, deceduti senza eredi maschi, egli assunse anche il controllo delle citt\u00e0 di Sonnefeld e Behringen.\nErnesto pose la propria residenza ufficiale a Hildburghausen ed incominci\u00f2 la costruzione del proprio castello. Nel 1710 approv\u00f2 nella propria citt\u00e0 l'edificazione di un nuovo quartiere per gli ugonotti francesi, costretti ad emigrare dalla Francia a causa della revoca dell'Editto di Nantes.\nCome Comandante di Cavalleria nel 1683 combatt\u00e9 nella Battaglia di Vienna e nel 1685 nella conquista di Gran e Neuhaeusel; dopo queste azioni entr\u00f2 al servizio dell'esercito olandese come colonnello per la conquista di Kaiserwerth.\nCon la costruzione della sua nuova residenza, Ernesto si indebit\u00f2 notevolmente soprattutto con i suoi fratelli, che non potevano non aumentare ovviamente le tasse locali.\nMatrimonio.\nSpos\u00f2, il 30 novembre 1680 a Arolsen, Sofia Enrichetta di Waldeck (1662\u00a0\u2013 1702), figlia di Giorgio Federico di Waldeck. Ebbero cinque figli:"}
{"id": "1237279", "revid": "110157", "url": "https://it.wikipedia.org/wiki?curid=1237279", "title": "Museo Picasso (Barcellona)", "text": "Il Museo Picasso di Barcellona raccoglie una delle pi\u00f9 vaste collezioni di opere dell'artista spagnolo Pablo Picasso, ed \u00e8 uno dei pi\u00f9 famosi e visitati musei della citt\u00e0. Il museo \u00e8 ospitato in cinque palazzi di epoca medievale contigui tra loro, nel quartiere de La Ribera. La collezione permanente del museo \u00e8 costituita da 4.249 opere, la maggior parte delle quali risalgono alla giovent\u00f9 dell'artista, trascorsa appunto a Barcellona. Picasso si trasfer\u00ec in citt\u00e0 nel 1894 quando suo padre, un insegnante d'arte, trov\u00f2 lavoro presso la locale scuola.\nTra le opere pi\u00f9 rappresentative esposte ci sono due dei suoi primi capolavori, \"La prima comunione\" del 1896 e \"Scienza e carit\u00e0\" del 1897. In particolare, la visita al Museo Picasso, svela il particolare rapporto dell'artista con Barcellona, un rapporto formatosi nella fanciullezza e nell'adolescenza e continuato fino alla sua morte.\nL'indirizzo del Museu Picasso \u00e8 Montcada 15/19, Ciutat Vella, Parca, Barcellona.\nLa collezione.\nIl museo racchiude le seguenti raccolte, organizzate secondo il periodo:\nLe mostre speciali.\nSpesso il Museo Picasso ospita speciali mostre in cui vengono presentate opere di Picasso o di altri artisti. Di tanto in tanto il museo organizza anche seminari e letture su argomenti legati al pittore o su pubblicazioni di argomento artistico-museale tenuti da esperti provenienti da tutto il mondo."}
{"id": "1237281", "revid": "1305772", "url": "https://it.wikipedia.org/wiki?curid=1237281", "title": "Ouinhi", "text": "Ouinhi \u00e8 una citt\u00e0 situata nel dipartimento di Zou nello Stato del Benin con 43.025 abitanti (stima 2006)."}
{"id": "1237285", "revid": "2224454", "url": "https://it.wikipedia.org/wiki?curid=1237285", "title": "Giuseppe Chiarini", "text": "Biografia.\nChiarini fond\u00f2 a Firenze nel 1856, insieme agli amici Carducci, Ottaviano Targioni Tozzetti e Giuseppe Torquato Gargani, il cenacolo degli \"Amici pedanti\", un sodalizio letterario che aveva elaborato un programma di opposizione alle teorie romantiche per rivendicare la tradizione classica e che rimase attivo fino al 1859, anno in cui, su iniziativa del Chiarini, pubblic\u00f2 sei numeri della rivista \"Poliziano\", che si occup\u00f2 precipuamente di letteratura.\nSi rec\u00f2 in seguito a Torino, dove collabor\u00f2 con la \"Rivista Italiana\" - fondata da Terenzio Mamiani nel 1860 - fino a divenirne direttore. Con lo spostamento della capitale torn\u00f2 a Firenze nel 1865, mentre l'anno successivo mut\u00f2 nome al suo giornale, che divenne l\"Ateneo Italiano\", in cui confluivano anche il \"Borghini\" e \"La Civilt\u00e0 Italiana\", e cess\u00f2 col finire dell'anno le pubblicazioni. Per la \"Rivista\" e l\"Ateneo\" scrissero, con saggi di erudizione di varia natura, personalit\u00e0 eminenti quali Carducci stesso, Emilio Teza, Alessandro d'Ancona e Domenico Comparetti.\nNel 1879 perse un figlio di nome Dante, in una tragica comune sorte con l'amico Carducci, che in \"Pianto antico\" aveva cantato la morte del figlio omonimo (avvenuta nel 1870).\nSi trasfer\u00ec a Roma nel novembre 1884, dove rifiut\u00f2 la proposta di Angelo Sommaruga di assumere le redini della \"Domenica letteraria\", appena abbandonata da Ferdinando Martini. Accett\u00f2 invece di dirigere la \"Domenica del Fracassa\", rivista uscita tra il 28 dicembre 1884 e il 14 febbraio 1886.\nQuando Adriano Lemmi fond\u00f2 a Roma la massonica \u00abLoggia di Propaganda\u00bb, che voleva riunire al suo interno le personalit\u00e0 pi\u00f9 eminenti dell'epoca, Chiarini (come, tra gli altri, Crispi, Zanardelli e Carducci) vi ader\u00ec.\nFu il primo biografo di Carducci. Scrisse anche la \"Vita di Giacomo Leopardi\" (1905) e la \"Vita di Ugo Foscolo\" (1910). \nIntu\u00ec nel giovane D'Annunzio, autore del Primo Vere, un nuovo poeta italiano, cos\u00ec come d'altra parte stigmatizz\u00f2 l'Intermezzo di rime bollando l'opera di inverecondia, con una tale franchezza \u00abda parere, e non fu mai, antipatia personale\u00bb. La polemica che si trascin\u00f2 dietro questo ultimo giudizio venne raccolta in un volumetto che coinvolse anche Luigi Lodi, Enrico Nencioni e Enrico Panzacchi.\nOpere.\nA questa selezione di saggi sono da aggiungere almeno:"}
{"id": "1237287", "revid": "466539", "url": "https://it.wikipedia.org/wiki?curid=1237287", "title": "Jan Vermeer", "text": "Biografia.\nDella vita di Vermeer si conosce molto poco: le uniche fonti sono alcuni registri, pochi documenti ufficiali e commenti di altri artisti. La data di nascita non si conosce con precisione, si sa solamente che venne battezzato il 31 ottobre 1632, nella chiesa protestante di Delft. Il padre Reynier era un tessitore di seta della classe media, che si occupava anche di commercio di opere d'arte. La madre Digna era di Anversa: spos\u00f2 Reynier Vermeer nel 1615. Nel 1641 la famiglia acquist\u00f2 una locanda, la \"Mechelen\", dal nome di una famosa torre del Belgio, che si trovava nei pressi della piazza del mercato. Reynier affianc\u00f2 al mestiere di mercante d'arte e tessitore quello di locandiere. Dopo la morte del padre, nel 1652, Johannes eredit\u00f2 sia la locanda sia gli affari commerciali del padre.\nNonostante fosse di famiglia protestante, spos\u00f2 una giovane cattolica, Catherina Bolnes, nell'aprile del 1653. Oltre alle differenze religiose, vi era anche una diversit\u00e0 di censo tra i due coniugi, infatti la famiglia della donna era pi\u00f9 ricca di quella di Vermeer. Sembra che egli stesso si fosse convertito prima del matrimonio, poich\u00e9 i figli ebbero nomi di santi cattolici invece che dei suoi genitori; inoltre, uno dei suoi dipinti, l\"Allegoria della fede\", rispecchia la fede nell'Eucaristia, ma non si sa se si riferisca a quella dell'artista o del committente.\nQualche tempo dopo le nozze, la coppia si trasfer\u00ec dalla madre di Catherina, Maria Thins, una vedova benestante, che viveva nel quartiere cattolico della citt\u00e0: qui Vermeer avrebbe vissuto con la famiglia per tutta la vita. Maria ebbe un ruolo fondamentale nella vita del pittore: non solo la prima nipote venne chiamata con il suo stesso nome, ma anche us\u00f2 la propria rendita per sostenere il genero che cercava di imporsi nel mondo dell'arte. Johannes e la moglie ebbero in tutto quattordici figli, tre dei quali morirono prima del padre.\nNon si conosce la data di morte, ma nella chiesa Vecchia.\nLa carriera.\nIl suo apprendistato cominci\u00f2 nel 1647, forse presso Carel Fabritius. Il 29 dicembre 1653, Vermeer divenne membro della Gilda di San Luca. Dai registri di questa associazione di pittori si sa che l'artista non era in grado di pagare la quota di ammissione, il che sembrerebbe indicare difficolt\u00e0 finanziarie. Successivamente la situazione miglior\u00f2: Pieter van Ruijven, uno dei pi\u00f9 ricchi cittadini, divenne il suo mecenate e acquist\u00f2 numerosi suoi dipinti.\nNel 1662 Vermeer venne eletto capo della Gilda e confermato anche negli anni successivi, segno che era considerato un rispettabile cittadino. Tuttavia, nel 1672 una pesante crisi finanziaria, provocata dall'invasione francese della Repubblica delle Sette Province Unite, provoc\u00f2 un crollo delle richieste di beni di lusso come i dipinti e, di conseguenza, gli affari di Vermeer come artista e mercante ne risentirono, costringendolo a chiedere dei prestiti.\nAlla sua morte nel dicembre del 1675, Vermeer lasci\u00f2 alla moglie e ai figli poco denaro e numerosi debiti. In un documento, la moglie attribuisce la morte del marito allo stress dovuto ai problemi economici. Catherina chiese al Consiglio cittadino di accettare la casa e i dipinti del marito come pagamento dei debiti: diciannove opere rimasero a Catherina e Maria.\nTecnica.\nVermeer era in grado di ottenere colori trasparenti applicando sulle tele il colore a punti piccoli e ravvicinati, tecnica nota come \"pointill\u00e9\", da non confondere con il \"pointillisme\". La sua tecnica punta a una resa pi\u00f9 vivida possibile, con effetti, soprattutto di colore, che egli ricerca con un interesse quasi scientifico, considerando il soggetto una sorta di espediente: \"le pitture di Vermeer sono vere nature morte con esseri umani\".\nNon ci sono disegni attribuibili con certezza all'artista e i suoi quadri presentano pochi indizi dei suoi metodi preparatori.\nNel libro \"Il segreto svelato\", il noto pittore inglese David Hockney, rifacendosi ai numerosi studi sull'utilizzo di strumenti ottici nella pittura fiamminga, sostiene che Vermeer, come molti altri pittori della sua epoca, facesse largo uso della \"camera oscura\" per definire l'esatta fisionomia dei personaggi raffigurati e la precisa posizione degli oggetti nella composizione dei dipinti. Secondo la \"tesi Hockney-Falco\" (dal nome del pittore inglese e del fisico statunitense Charles M. Falco, che l'hanno resa celebre), l'utilizzo di questo strumento ottico giustificherebbe ampiamente la mancanza di disegni preparatori precedenti ai dipinti proprio perch\u00e9 gli permetteva una straordinaria precisione \"fotografica\" e fisiognomica di molti artisti fiamminghi, come Van Eyck, e successivamente di epoca barocca, come Caravaggio o Vel\u00e1zquez, e appunto dello stesso artista olandese. Ma soprattutto, secondo tale tesi, l'uso della \"camera oscura\" spiegherebbe anche alcuni dei sorprendenti effetti di luce dei quadri di Vermeer, in particolare i curiosi effetti \"fuori fuoco\" che si riscontrano in taluni dei suoi capolavori, dove alcuni particolari sono perfettamente a fuoco e altri no, con un tipico effetto riscontrabile nella moderna tecnica fotografica.\nL'estrema vividezza e qualit\u00e0 dei colori nei dipinti di Vermeer, tuttora riscontrabile, \u00e8 dovuta alla grande cura posta dall'artista nella preparazione dei colori a olio e nell'estrema ricercatezza dei migliori pigmenti rintracciabili all'epoca. Esempio di tale qualit\u00e0 \u00e8 il largo uso che Vermeer fece del costosissimo blu oltremare, ottenuto dal lapislazzuli, utilizzato in tutti i suoi dipinti non solo in purezza, ma anche per ottenere sfumature di colore intermedie. Non rinunci\u00f2 a usare questo pigmento dal costo proibitivo anche negli anni in cui versava in pessime condizioni economiche.\nNelle sue opere \u00e8 dunque presente una eccezionale unit\u00e0 atmosferica. \u00abLa \"vita silenziosa delle cose\" appare riflessa entro uno specchio terso; dal diffondersi della luce negli interni attraverso finestre socchiuse, dal gioco dei riflessi, dagli effetti di trasparenze, di penombre, di controluce\u2026\u00bb\nVermeer dipinge soprattutto donne, delle quali riesce e rappresentare l'intimit\u00e0 domestica femminile. Dipinge sempre nel suo studio, quindi la luce arriva sempre da sinistra, la parte del suo studio dove si trovano le finestre. Riesce, nei suoi dipinti, a rappresentare l'umidit\u00e0 dell'aria.\nTemi.\nVermeer fu maestro nel ritrarre ambienti della vita quotidiana borghese. Nei suoi dipinti appare una borghesia attenta ai valori del lavoro, della famiglia, alla cura dei figli e serenamente impegnata nelle faccende della vita domestica, circondata da oggetti ricercati e di lusso. I personaggi, soprattutto le donne, sono sorpresi mentre compiono azioni quotidiane, semplicissime, come leggere una lettera, versare il latte in una brocca, bere un bicchiere di vino, all'interno di un ambiente sobrio e rassicurante.\nOblio critico e i falsi Vermeer.\nNota e controversa \u00e8 la proliferazione sui mercati d'arte di inizio '900 di falsi dipinti di Vermeer, dovuti a uno dei pi\u00f9 noti falsari del secolo scorso, l'olandese Han van Meegeren. Questo abilissimo falsario, utilizzando le stesse tecniche pittoriche dell'artista, cre\u00f2 numerosi dipinti con composizioni originali, riuscendo a spacciarli come opere autentiche di Vermeer, tanto che molti famosi collezionisti e alcuni dei pi\u00f9 importanti musei d'Europa li acquisirono.\nQuesto eclatante fenomeno fu certamente facilitato dalla mancanza di fonti documentali e di studi approfonditi dell'opera e della figura dell'artista olandese, che fino a met\u00e0 Ottocento versava in un anomalo oblio. La moderna fortuna critica di Vermeer ha inizio solo con l'attenzione postagli quasi a fine Ottocento dello studioso francese Th\u00e9ophile Thor\u00e9-B\u00fcrger. Da questo punto in poi, la sua figura venne sottoposta a costanti e crescenti attenzioni critiche e pubbliche, fino ad acquisire l'attuale fama internazionale."}
{"id": "1237292", "revid": "767487", "url": "https://it.wikipedia.org/wiki?curid=1237292", "title": "Zogbodomey", "text": "Zogbodomey \u00e8 una citt\u00e0 situata nel dipartimento di Zou nello Stato del Benin con 81.212 abitanti (stima 2006)."}
{"id": "1237293", "revid": "767487", "url": "https://it.wikipedia.org/wiki?curid=1237293", "title": "Za-Kpota", "text": "Za-Kpota \u00e8 una citt\u00e0 situata nel dipartimento di Zou nello Stato del Benin con 97.733 abitanti (stima 2006)."}
{"id": "1237294", "revid": "598015", "url": "https://it.wikipedia.org/wiki?curid=1237294", "title": "Peggy Guggenheim Collection", "text": "La Peggy Guggenheim Collection \u00e8 un museo sul Canal Grande a Venezia con sede a Palazzo Venier dei Leoni, facente parte della Solomon R. Guggenheim Foundation.\nStoria.\nRaccogliendo principalmente la collezione d'arte personale di Peggy Guggenheim (1898\u20131979), ex-moglie dell'artista Max Ernst e nipote del magnate Solomon R. Guggenheim, questo museo, un tempo anche abitazione privata di Peggy Guggenheim, raccoglie una collezione in qualche modo pi\u00f9 piccola e concentrata di quelle degli altri musei Guggenheim. La Peggy Guggenheim Collection \u00e8 comunque uno dei principali musei italiani nel campo dell'arte europea e statunitense della prima met\u00e0 del ventesimo secolo.\nA partire da giugno 2017, dopo ben 37 anni alla guida, Philip Rylands lascia la Collezione Peggy Guggenheim di Venezia ad una nuova direzione: arriva in carica Karole P. B. Vail che assume, allo stesso tempo, una posizione di coordinazione anche della Fondazione Solomon R. Guggenheim, con sede a New York.\nI lavori esposti includono alcuni esempi preminenti del modernismo statunitense e del futurismo italiano. La collezione raccoglie inoltre opere cubiste, surrealiste e di espressionismo astratto. Queste includono lavori degni di nota di Picasso, Salvador Dal\u00ed, Ren\u00e9 Magritte, Br\u00e2ncu\u0219i (inclusa una scultura dalla serie \"Bird in Space\"), William Congdon, Conrad Marca-Relli e Jackson Pollock. Completa e di particolare pregio \u00e8 anche la collezione di astrattismo informale italiano, con importanti lavori di Lucio Fontana, Afro Basaldella, Agostino Bonalumi, Pietro Consagra, Toti Scialoja, Giuseppe Santomaso, Tancredi Parmeggiani, Emilio Vedova, Carla Accardi e Rosalda Gilardi. La sua opera pi\u00f9 celebre \u00e8 il bronzo del 1948 \"L'angelo della citt\u00e0\" di Marino Marini, posizionato davanti al palazzo Venier dei Leoni, dove si trova il museo.\nFino al 1979, anno della morte di Peggy Guggenheim, per volont\u00e0 della proprietaria una volta alla settimana la maggior parte della casa veniva aperta gratuitamente al pubblico, che poteva cos\u00ec godere della collezione completa di opere d'arte ivi raccolta. La stessa Peggy Guggenheim \u00e8 sepolta in un'urna posta in un angolo del giardino privato, unitamente ai suoi molteplici cani.\nVisitata stabilmente da pi\u00f9 di 350.000 persone all'anno, nell'ottobre 2012 la collezione del museo viene incrementata dalla donazione della coppia di milionari statunitensi Hannelore e Rudolph Schulhof, comprendente 83 opere dei pi\u00f9 importanti artisti contemporanei, tra cui Alberto Burri, Alexander Calder, Lucio Fontana, Jasper Johns, Donald Judd, Mark Rothko, Claes Oldenburg, Frank Stella, Tomonori Toyofuku, Cy Twombly, Andy Warhol, Sol LeWitt, Anish Kapoor.\nNell'autunno 2016, il museo \u00e8 stato ampliato con l'acquisto di un ultimo edificio. Si \u00e8 creata una nuova caffetteria, un piccolo centro didattico e un deposito per le opere. Grazie allo spostamento della caffetteria, si \u00e8 potuto liberare nuove sale espositive. Il museo si \u00e8 inoltre aperto al pubblico in modo didattico, a partire da attivit\u00e0 dedicate alle scuole primarie e quelle per le famiglie. Da un'idea nata nel 1980, oggi il museo gode di un programma di Internship internazionale che nel 2016 ha portato a Venezia 150 giovani studenti appassionati d'arte (provenienti da 42 Paesi); grazie a questi servizi ed alla sua fama il museo conta circa 400.000 visitatori l'anno, dato che lo classifica come secondo museo veneziano pi\u00f9 visitato (Palazzo Ducale detiene il primato)."}
{"id": "1237296", "revid": "767487", "url": "https://it.wikipedia.org/wiki?curid=1237296", "title": "Zangnanado", "text": "Zangnanado \u00e8 una citt\u00e0 situata nel dipartimento di Zou nello Stato del Benin con 41.270 abitanti (stima 2006)."}
{"id": "1237301", "revid": "260676", "url": "https://it.wikipedia.org/wiki?curid=1237301", "title": "Art Institute of Chicago", "text": "L'Art Institute of Chicago si trova in \"South Michigan Avenue, 111\" a Chicago (Illinois), al centro di un grande parco (\"Grant Park\") sulle sponde del lago Michigan.\nInaugurato nel 1893 (nell'attuale sede) \u00e8 il secondo museo d'arte degli Stati Uniti. Contiene soprattutto opere dell'Ottocento, ma anche arte classica e contemporanea.\nStoria.\nNel 1866, 35 artisti fondarono a Chicago un'accademia dove, sul modello europeo, davano lezioni e raccoglievano opere d'arte. All'incendio di Chicago del 1871, che distrusse l'edificio dove si stava sviluppando l'attivit\u00e0, segu\u00ec un periodo di grave crisi. Nel 1879, con un debito di oltre 10.000 dollari, l'istituto fu abbandonato in favore della fondazione di una nuova Accademia di Belle Arti di Chicago, che acquist\u00f2 all'asta il patrimonio della vecchia istituzione. Nel 1882 si trasfer\u00ec sulla Michigan Avenue prendendo il nome attuale di Art Institute of Chicago.\nDa allora il museo si \u00e8 espanso ed ha ampliato le collezioni, diventando il secondo museo pi\u00f9 grande degli Stati Uniti dopo il Metropolitan Museum of Art di New York. Il 16 maggio 2009 \u00e8 stata aperta la \"Modern Wing\" (l\"'ala moderna\"), un importante ampliamento opera dell'architetto Renzo Piano, che aumenta di un terzo lo spazio espositivo e che comprende altres\u00ec un ponte di collegamento al vicino Millennium Park.\nL'edificio.\nL'odierno edificio, terza sede nella storia dell'Istituto, \u00e8 stato progettato in stile Beaux-Arts nel 1893 in occasione della Fiera Colombiana di Chicago, gi\u00e0 adibito, durante l'Esposizione, a palazzo dei congressi. Edward Kemeys scolp\u00ec i due leoni bronzei che affiancano l'entrata principale. Queste statue, simbolo stesso del museo, sono spesso centro di varie manifestazione, come quando, durante i campionati sportivi, indossano le divise delle squadre cittadine o, nel periodo natalizio, sono ornate da corone di fiori. La facciata occidentale \u00e8 quindi in stile classico, con arcate cieche, bugnato, bassorilievi e frontone.\nL'ingresso orientale \u00e8 invece segnato dall'arco in pietra del vecchio Chicago Stock Exchange. Questa Borsa, progettata nel 1894 da Louis Sullivan, \u00e8 stata demolita nel 1972 e ricostruita in parte nel museo. Questa parte \u00e8 collegata con il modern Wing da una galleria che scavalca i binari della sottostante ferrovia.\nVa infine ricordata, al piano terra, la presenza della biblioteca Ryerson &amp; Burnham, che conservano stampe, disegni, fotografie, schizzi e documenti vari."}
{"id": "1237304", "revid": "287204", "url": "https://it.wikipedia.org/wiki?curid=1237304", "title": "Angelo Battelli", "text": "Biografia.\nNel 1880 si iscrisse alla Facolt\u00e0 di fisica dell'Universit\u00e0 di Torino, ove consegu\u00ec la laurea nel 1884. Assistente di Andrea Naccari all'Istituto di Fisica dal 1885 al 1889, vinse il concorso per la cattedra di Fisica sperimentale, insegnando prima a Cagliari, poi a Padova e infine a Pisa dal 1893. Fu direttore del \"Nuovo Cimento\" dal 1894, risollevandone le sorti, e nel 1897 fond\u00f2 la \"Societ\u00e0 italiana di fisica\".\nRepubblicano, fu eletto deputato nel 1900, nel 1904, nel 1909 e nel 1913 nei collegi di Pisa e di Urbino. Massone, fece parte delle logge pisane \"Fratellanza Universale\", \"Ettore Socci\" e poi \"Carlo Darwin\". La sua fama deriva dagli studi sull'elettricit\u00e0 medica, sulle propriet\u00e0 termiche dei vapori, sulle scariche oscillatorie e i fenomeni della radioattivit\u00e0.\nI suoi studi in collaborazione con il fisico Pietro Pierini lo portarono ad interessarsi dell'argomento \u2018sincronizzazione\u2019 partecipando alla pi\u00f9 antica sperimentazione pubblica di un apparato cinematografico sonoro, avvenuta il 19 ottobre 1906 presso il \"Cinematografo Lumi\u00e8re\" di Palazzo Agostini a Pisa.\n\u00c8 sepolto all'interno del Camposanto Monumentale nella Piazza del Duomo a Pisa."}
{"id": "1237305", "revid": "2014155", "url": "https://it.wikipedia.org/wiki?curid=1237305", "title": "Barbara d'Austria", "text": "Biografia.\nCrebbe nella residenza imperiale di Innsbruck, ricevendo, come le sorelle Eleonora (Duchessa di Mantova), Maddalena, Margherita, Elena e Giovanna (Granduchessa di Toscana), un'educazione profondamente religiosa.Il 5 dicembre 1565 spos\u00f2, in una cerimonia di grande magnificenza, Alfonso II d'Este, duca di Ferrara, Modena e Reggio; l'unione fu felice, ma la coppia non ebbe figli. Torquato Tasso, chiamato quello stesso anno alla corte ferrarese, dedic\u00f2 alcuni sonetti alla duchessa.\nNel 1570-1571, a seguito di un terremoto, servendosi dei propri risparmi personali, Barbara si prodig\u00f2 per l'assistenza alle giovani orfane, fondando il \"Conservatorio delle orfane di Santa Barbara\", il che la rese benemerita presso la popolazione di Ferrara.Barbara, pur mantenendo costanti contatti con l'ordine dei Gesuiti, era molto legata alla suocera, Renata di Francia, figlia di Luigi XII, di simpatia calvinista.\nMor\u00ec di tubercolosi, dopo lunga malattia, il 19 settembre 1572, a 33 anni. Dopo la sua morte fu fatto erigere un mausoleo nella chiesa di San Michele del Ges\u00f9 a Ferrara."}
{"id": "1237306", "revid": "121994147", "url": "https://it.wikipedia.org/wiki?curid=1237306", "title": "Ricorso straordinario per Cassazione", "text": "Il ricorso straordinario per Cassazione \u00e8 un mezzo d'impugnazione previsto nell'ordinamento giuridico italiano.\nAi sensi dell'art. 111, comma 7 della Costituzione della Repubblica Italiana: \"\u201cContro le sentenze e contro i provvedimenti sulla libert\u00e0 personale, pronunciati dagli organi giurisdizionali ordinari o speciali, \u00e8 sempre ammesso ricorso in Cassazione per violazione di legge\u201d\". \nIl riferimento alla libert\u00e0 personale sembrerebbe limitare la portata dell'istituto al campo penale. Ma nei primi anni del 1948, la Corte Suprema di Cassazione estese tale concetto ai procedimenti civili, facendovi rientrare la libert\u00e0 fisica ed in particolare i diritti soggettivi dei cittadini, cio\u00e8 tutto il mondo di cose e diritti che si muovono intorno alla persona e contribuiscono alla sua personalit\u00e0 (diritto di propriet\u00e0- status), lesi da provvedimenti giurisdizionali. \nSecondo consolidati orientamenti della Corte di cassazione, sono requisiti minimi di accesso al rimedio in esame, che abbiano ad oggetto sentenze dichiarate dalla legge non impugnabili (es: art. 618 \u2013 sentenza del giudizio di opposizione all'esecuzione o agli atti esecutivi) o ogni altro provvedimento avente natura sostanziale di sentenza, anche se pronunciato nelle forme dell'ordinanza e del decreto (es: ordinanze di liquidazione dei compensi a favore di periti e consulenti tecnici).\nInoltre, condizioni necessarie e concorrenti ai fini dell'esperibilit\u00e0 del mezzo, sono: \nNon sono impugnabili i provvedimenti cautelari, anche se emessi in sede di reclamo, in quanto si tratta di provvedimenti aventi per definizione carattere provvisorio e comunque revocabili o modificabili dal giudice che li ha emanati. Anche la decisione sul ricorso per la ricusazione del magistrato, ancorch\u00e9 provvedimento definitivo, non \u00e8 impugnabile con ricorso straordinario ex art. 111 Cost.\nI motivi per i quali \u00e8 consentito l'accesso al rimedio sono la violazione di legge ed il difetto di motivazione (inteso come motivazione talmente scarna da impedire perfino l'individuazione della \"ratio decidendi\" del provvedimento impugnato o omessa).\nAttualmente, il Dlgs n.40/06, che ha modificato l'art. 360, 4 comma del c.p.c. prevede che \"Contro le sentenze ed i provvedimenti diversi dalla sentenza, contro i quali \u00e8 ammesso ricorso ex art. 111, 7 comma cost., possono essere articolati tutti i motivi di censura previsti per il ricorso ordinario in Cassazione\"."}
{"id": "1237308", "revid": "110157", "url": "https://it.wikipedia.org/wiki?curid=1237308", "title": "Kunsthaus di Zurigo", "text": "La Kunsthaus Z\u00fcrich (in italiano: Casa d'arte di Zurigo) si trova ad \"Heimplatz 1\" a Zurigo, in Svizzera. \u00c8 un museo d'arte antica, moderna e contemporanea.\nStoria.\nIl museo fu progettato da Karl Moser e Robert Curjel, e costruito nel 1910. Possiede collezioni significative di arte dal Medioevo al ventesimo secolo, con un particolare accento sull'arte svizzera. Mostre temporanee hanno luogo regolarmente.\nI pezzi pi\u00f9 pregevoli della \"Kunsthaus Z\u00fcrich\" sono i lavori di Edvard Munch e Alberto Giacometti. Sono rappresentati anche artisti svizzeri come Johann Heinrich F\u00fcssli, Ferdinand Hodler, o ancora Pipilotti Rist e Peter Fischli.\nI maggiori artisti che si possono ivi ammirare sono Eug\u00e8ne Delacroix, Gustave Courbet, \u00c9douard Manet, Camille Pissarro, Alfred Sisley, Pierre-Auguste Renoir, Edgar Degas, Georges Seurat, Paul Signac, Paul Gauguin, Claude Monet, Vincent van Gogh, Marc Chagall. Vanta inoltre opere di Pablo Picasso, Amedeo Modigliani, Giorgio de Chirico, Paul Klee e Georges Braque."}
{"id": "1237310", "revid": "118803269", "url": "https://it.wikipedia.org/wiki?curid=1237310", "title": "Giovanni di Rupescissa", "text": "Pass\u00f2 quasi tutta la vita in carcere, prima nei conventi francescani e poi nel carcere della corte papale di Avignone. Nonostante ci\u00f2, i suoi testi conobbero una circolazione sorprendente, e gi\u00e0 pochi decenni dopo la loro redazione vennero tradotti in francese, catalano, italiano, castigliano, inglese medievale, ceco, tedesco e altre lingue del tempo.\nBiografia.\nGiovanni di Rupescissa nasce intorno al 1300-1310 nel villaggio di Marcol\u00e8s, pochi chilometri a sud di Aurillac, nella regione francese dell'Alvernia. Nonostante diverse ricerche siano state condotte e diverse ipotesi avanzate negli ultimi due secoli, non si sa quasi niente della sua famiglia di provenienza. Egli stesso non parla mai, nelle sue opere giunte fino a noi, della sua famiglia. \nIntorno al 1328 comincia gli studi di filosofia a Tolosa, ma gi\u00e0 nel 1332 entra nel noviziato dell'ordine francescano; dopo avere continuato gli studi a Tolosa per altri cinque anni, nel 1340 viene assegnato alla comunit\u00e0 del convento di Aurillac. Non c'\u00e8 motivo per pensare che sia stato ordinato prete. Nell'anno 1340 egli avrebbe ricevuto la sua prima rivelazione profetica, che gli permise di comprendere il significato di un capitolo dell'Apocalisse di Giovanni.\nPochi anni dopo, tuttavia, per Giovanni di Rupescissa inizia l'esperienza del carcere: dal dicembre 1344 al dicembre 1345 egli viene recluso nella prigione del convento di Figeac per ordine del Ministro provinciale dei Francescani, Guglielmo Farinier. \nDagli scritti di Rupescissa non emerge con chiarezza il motivo per cui egli viene incarcerato, oltretutto in un regime assai duro dal punto di vista sia materiale sia spirituale. \u00c8 probabile che i superiori francescani, e Guglielmo Farinier in modo particolare, lo abbiano incarcerato con l'accusa di essere eretico. Ad ogni modo, diventa difficile discernere tra le accuse formali mosse contro Giovanni di Rupescissa (la pratica dell'alchimia commista a magia? l'eresia? la predicazione di falsit\u00e0?) e le vere cause della sua incarcerazione. Dalla lettura delle sue opere, tuttavia, emergono alcuni dettagli che ci possono far pensare a una vicinanza di Rupescissa alla linea degli Spirituali e forse addirittura al Beghinismo. \u00c8 dunque per lo meno lecito il sospetto che il vero motivo della carcerazione di Rupescissa e soprattutto dell'avversione dei suoi superiori nei suoi confronti sia da cercare pi\u00f9 nelle sue posizioni in materia di povert\u00e0 e di obbedienza, che nella sua attivit\u00e0 di profeta e visionario.\nTra il 1345 e il 1347 Giovanni di Rupescissa \u00e8 sballottato tra le prigioni dei conventi del Languedoc: Martel (attuale regione Midi-Pyr\u00e9n\u00e9es), Brive, Donzenac, Limoges e Saint-Junien (tutti nel Limosino), Cahors, Montcuq, Penne, Saint-Antonin e Tolosa (ancora nell'attuale Midi-Pyr\u00e9n\u00e9es). \u00c8 credibile che i continui trasferimenti nascondessero anche l'intenzione di impedire al recluso di stabilire relazioni significative con i frati delle comunit\u00e0 che lo ospitavano: intorno a lui veniva creata la fama di \"fantasticus\", di visionario, forse di pazzoide, ma ben pochi avevano modo di stabilire con lui rapporti di amicizia o forse anche di conoscenza autentica. \nNel 1346 \u00e8 sottoposto a processo per eresia, ma l'inquisitore, il domenicano Giovanni des Moulins, constata la sua ortodossia: il frate non \u00e8 eretico; ciononostante i Francescani si rifiutano di rimetterlo in libert\u00e0: Rupescissa rimane detenuto nel convento di Tolosa, e poi, sino al 1349, incarcerato in un sottoscala del dormitorio del convento di Rieux (una quarantina di chilometri a sud-ovest di Tolosa). Forse questa sua condizione di isolamento, almeno per una volta, insieme ad una complessione fisica che ha dimostrato una incredibile resistenza, risulta a suo vantaggio: intanto che la peste miete strage intorno e dentro al convento, egli scampa.\nNell'agosto 1349 avviene una svolta nella vita di Rupescissa: per l'ennesima volta viene trasferito, questa volta \u00e8 destinato alla prigione di Castres (regione Midi-Pyr\u00e9n\u00e9es, vicino ad Albi); invece, egli riesce a convincere il frate che dovrebbe accompagnarlo alla sua nuova destinazione a lasciarlo andare fino alla Sede papale, ad Avignone, dove vorrebbe esporre le sue ragioni e chiedere giustizia.\nQualche mese dopo, in ottobre, Giovanni di Rupescissa si presenta davanti al concistoro pubblico presieduto da papa Clemente VI: si apre un processo che durer\u00e0 circa un anno; nel frattempo per\u00f2 egli non viene riconsegnato all'ordine francescano, ma resta incarcerato nella prigione pontificia, da dove comunque ha modo di accedere a diversi libri e di comporre le sue opere. Nel novembre dello stesso anno 1349, su ordine del cardinale Guglielmo Curti, termina di redigere il \"Liber Secretorum Eventuum\", un repertorio delle sue visioni e profezie.\nSicuramente gli anni cinquanta del XIV secolo sono quelli in cui registriamo la pi\u00f9 intensa produzione di testi da parte di Giovanni di Rupescissa: il Commentario all'Oracolo di Cirillo; il \"Liber lucis\" che si diffuse anche con il titolo \"De confectione veri lapidis philosophorum\"; un altro testo di alchimia, il \"De quinta essentia\"; \"De oneribus orbis\". \nPur vivendo in carcere, Rupescissa \u00e8 molto conosciuto, viene contattato da diverse autorit\u00e0 ecclesiastiche, probabilmente la sua voce giunge fino al Papa. Egli \u00e8 anche al corrente delle principali decisioni della politica ecclesiastica del tempo, n\u00e9 gli sfuggono le drammatiche vicende della Guerra dei Cento Anni in corso o delle conseguenze della grande peste di pochi anni prima.\nNel 1356 egli scrive il \"Liber Ostensor\", la sua opera principale, che sar\u00e0 conclusa, dopo un lavoro che non pu\u00f2 che essere stato febbrile considerando la mole del Liber, in cento giorni. Nel 1356 Rupescissa redige anche un altro testo profetico, pi\u00f9 breve: il \"Vade mecum in tribulatione\". Queste due opere, per\u00f2, sembrano essere le ultime di Giovanni di Rupescissa, almeno tra quelle giunte a noi; e siccome la principale fonte di informazioni biografiche su Rupescissa si trova proprio nei suoi trattati, ci\u00f2 che sappiamo di lui dopo il 1356 si fa molto pi\u00f9 indistinto. Nel 1360 lo incontra lo storico francese Jean Froissart che parla di lui nelle sue \"Chroniques\".\nNel luglio 1366 sicuramente Giovanni di Rupescissa \u00e8 gi\u00e0 morto (il suo nome compare nei libri contabili della Curia: si versa del denaro come rimborso delle spese effettuate per il \"\u00abquondam fratri Johanni de Rupescisa, ordinis minorum, qui detinebatur captus in palatio Avinionis, de fide suspectus\u00bb\", per il fu fra' Giovanni di Rupescissa, dell'Ordine dei Minori, che era detenuto come prigioniero nel palazzo di Avignone, sospettato in materia di fede).\nAlcuni storici del passato hanno tramandato informazioni abbastanza confuse e contraddittorie sulla morte di Rupescissa: per alcuni egli sarebbe morto sul rogo ad Avignone, mentre per altri avrebbe predicato addirittura a Vienna e a Mosca e sarebbe poi rientrato in patria nonagenario. Molto probabilmente si tratta di sovrastrutture leggendarie accumulatesi nel corso dei secoli.\nFortuna di Giovanni di Rupescissa dopo la sua morte.\nGli scritti di Giovanni di Rupescissa conobbero ben presto una discreta diffusione: a lui si ispir\u00f2 il frate e scrittore catalano Francesc Eiximenis che modific\u00f2 l'interpretazione delle profezie di Rupescissa, attribuendo ai sovrani di Aragona il ruolo escatologico positivo che invece Rupescissa attribuiva ai sovrani di Francia.\nUn anonimo lollardo, in carcere in Inghilterra per la sua adesione al movimento di riforma della Chiesa iniziato da John Wyclif, commentando l'Apocalisse, ricordava che gli scritti di Giovanni di Rupescissa, insieme con quelli di Pietro di Giovanni Olivi, erano stati distrutti a Oxford e Salisbury per ordine dei vescovi. \nIl \"Vade mecum in tribulatione\" si diffuse rapidamente in Europa, soprattutto in ambienti in cui la protesta sociale o religiosa montava tra le popolazioni: cos\u00ec nella Francia della Grande Jacquerie, nel 1358, quando l'operetta, tradotta in francese, veniva copiata a Parigi; ugualmente a Praga, tra il 1400 e il 1424, quando diverse compilazioni e rielaborazioni si sarebbero diffuse prima in ambienti attenti al tema della Riforma della Chiesa, e poi durante l'esperienza taborita, il momento pi\u00f9 radicale della Riforma hussita.\nIn Spagna, prima dell'espulsione degli Ebrei nel 1492, alcuni Giudei di Segovia calcolavano la data della venuta del Messia a partire dagli scritti di un certo fray Juan de Rozas Ysla: alcuni studiosi hanno ipotizzato che si trattasse proprio di Giovanni di Rupescissa. Rupescissa fissava la data per la venuta di un anticristo intorno al 1365: gli Ebrei di Segovia aggiornavano di un secolo questa profezia e naturalmente vedevano nell'Anticristo che i Cristiani temevano il Messia atteso dal popolo ebraico.\nOpere profetiche.\nSicuramente la principale attivit\u00e0 di Giovanni di Rupescissa fu la scrittura. Dalla lettura delle sue opere abbiamo notizia di molti titoli. Soltanto una piccola parte di queste opere \u00e8 giunta fino a noi, solitamente attraverso la testimonianza di pochissimi manoscritti.\nPossiamo elencare le seguenti opere di Giovanni di Rupescissa di argomento profetico o apocalittico:\n- \"Commentum in oraculum beati Cyrilli\" (1345-49)\n- \" Liber Secretorum Eventuum\" (1349)\n- \"Sexdequiloquium\" (1352/53)\n- \"De oneribus orbis\" (1354/55): commentario della profezia \u201cVae mundo in centum annis\u201d composta forse dal catalano Arnaldo da Villanova\n- \"Liber Ostensor\" (1356)\n- \" Vade mecum in tribulatione\" (1356)\n- Tre lettere.\nPer non trascurare nulla della produzione di Rupescissa dovremmo anche citare un brevissimo commento ad alcune profezie tratte dalla Prophetia Merlini di Goffredo di Monmouth; probabilmente qualcuno aveva chiesto al frate una spiegazione e questi aveva risposto per iscritto.\nHa suscitando un certo scalpore tra gli studiosi di profezie medievali la recente scoperta, da parte dello studioso francese Sylvain Piron, di un'altra opera di Giovanni di Rupescissa: il \"Sexdequiloquium\", che si credeva perduto per sempre fin quando \u00e8 stato ritrovato un manoscritto in Lorena che ci tramanda il testo di quest'opera del profeta francescano.\nMoltissime sono le altre opere di Giovanni di Rupescissa, ora perdute: di esse conosciamo soltanto i titoli.\nGiovanni di Rupescissa alchimista.\nGiovanni di Rupescissa non fu soltanto veggente e commentatore di profezie: il suo nome viene citato anche nella storia dell'alchimia. \nSono soltanto due le sue opere di alchimia giunte fino a noi: un trattato \"De quinta essentia\" e il \"Liber lucis\". Queste opere conobbero una diffusione sicuramente maggiore rispetto alle opere \"profetiche\": si conoscono circa duecento manoscritti del \"De quinta essentia\", il \"Liber lucis\" venne tradotto in inglese, italiano, tedesco e catalano nel XV secolo, e ancora in francese, svedese e ceco nel XVI. Entrambe le opere furono anche pubblicate a stampa nel XVI secolo.\nNon abbiamo a disposizione notizie sulla formazione alchemica del frate francescano, ma con grande probabilit\u00e0 l'inizio di essa risaliva agli anni degli studi a Tolosa.\nIl trattato \"De quinta essentia\" si colloca a met\u00e0 strada tra l'alchimia e la farmacia: \u00e8 infatti dedicato soprattutto alla ricerca della \u00abcosa creata, opportuna all'uso degli uomini, che possa preservare dalla putrefazione il corpo che \u00e8 soggetto a corruzione\u00bb. Per raggiungere questo obiettivo, grande importanza rivestono i medicamenti a base di alcool, preparati secondo la teoria dei quattro elementi, delle complessioni e dei temperamenti umorali, mediante distillazioni ripetute di sostanze di origine organica.\nIl \"Liber lucis\" affronta invece uno dei temi tipici dell'alchimia: il procedimento per trasformare in oro i metalli pi\u00f9 vili. Naturalmente lo scopo di Giovanni di Rupescissa, forte difensore della assoluta povert\u00e0 della Chiesa, non era l'arricchimento personale, ma quello di offrire alla Chiesa la possibilit\u00e0 di soccorrere i poveri nei tempi di carestia e spogliazione che presto sarebbero giunti.\nNella letteratura.\nGiovanni di Rupescissa compare come uno dei personaggi del romanzo Cherudek di Valerio Evangelisti.\nBibliografia.\nOpere di Giovanni di Rupescissa.\nStudi sulle opere profetiche di Rupescissa\nStudi sulle opere alchemiche di Rupescissa"}
{"id": "1237312", "revid": "757396", "url": "https://it.wikipedia.org/wiki?curid=1237312", "title": "Chorale Roanne Basket", "text": "Lo Chorale Roanne Basket \u00e8 un club francese di pallacanestro della citt\u00e0 di Roanne.\n\u00c8 stato fondato nel 1937 e gioca all'Halle Andr\u00e9 Vacheresse. Attualmente, disputa la Pro A, massima divisione del campionato francese.\nStoria.\nNel 1932 il coro del quartiere di Mulsant cominci\u00f2 a diversificare le sue attivit\u00e0 con la creazione di una sezione sportiva. All'inizio si praticava soprattutto il ciclismo, ma nel 1937 su impulso di Henri Rhodamel comincia il settore del basket.\nI risultati giungono in pochi anni: nel 1941 lo Chorale raggiunge le semifinali della coppa nazionale. Rimane sempre nell\"'\u00e9lite\" del basket francese e nel 1959 vince il campionato. Il livello sempre pi\u00f9 alto delle altre squadre impedisce per\u00f2 alla societ\u00e0 della piccola cittadina di ottenere buoni risultati ogni anno e pur rimanendo in prima divisione non riesce pi\u00f9 a raggiungere traguardi significativi. L'ultimo acuto di questa fase arriva nel 1964 quando disputa la finale di coppa di Francia in cui deve arrendersi al Le Mans.\nLa squadra \u00e8 sempre in lotta per le ultime posizioni e nel 1967 non riesce ad evitare la retrocessione. Appena due anni pi\u00f9 tardi riesce a tornare nel massimo campionato e nei primi anni '70 c'\u00e8 la prima partecipazione europea, in coppa Kora\u0107. Nel 1976 \u00e8 di nuovo seconda divisione in cui rester\u00e0 fino al 1987 fatta eccezione per una stagione ad inizio anni '80.\nDopo la rivoluzione dei campionati professionistici si ritrova nella stagione 1993-94 a disputare il campionato di Pro B e fra alterne fortune ci resta fino al 2002 quando centra la promozione in Pro A. La svolta arriva con l'allenatore Jean Denys Choulet che guida la squadra dal 2000 e la riporta ai massimi livelli. Lo Chorale riesce a stabilizzarsi in Pro A e nel 2006-07 nonostante il suo budget sia uno dei pi\u00f9 bassi della lega conquista il secondo titolo nazionale e la settimana degli assi.\nRoster 2021-2022.\n\"Aggiornato al 18 ottobre 2021.\""}
{"id": "1237317", "revid": "83531", "url": "https://it.wikipedia.org/wiki?curid=1237317", "title": "Taxco de Alarc\u00f3n", "text": "Taxco de Alarc\u00f3n (solitamente indicata semplicemente come Taxco) ( ) \u00e8 una piccola citt\u00e0 e centro amministrativo della relativa municipalit\u00e0 nel Messico meridionale, all'interno dello stato di Guerrero. Taxco si trova nella parte centro-settentrionale dello stato, 36 chilometri dalla citt\u00e0 di Iguala, 135 chilometri dalla capitale dello stato Chilpancingo e 170 chilometri a sud ovest di Citt\u00e0 del Messico.\nLa citt\u00e0 \u00e8 una importante localit\u00e0 turistica e una delle pi\u00f9 importanti localit\u00e0 dello stato di Guerrero, dal 2002 fa parte delle Citt\u00e0 Magiche.\nStoria.\nNel periodo precolombiano la zona era abitata dai Tlahuicas, una trib\u00f9 nahua. A circa 10 Km dalla citt\u00e0 odierna si trovava la citt\u00e0 india di \"Tlacho\", \"luogo dove si gioca a palla\" in lingua nahuatl. Gli aztechi, sotto i sovrani Itzc\u00f3atl e Moctezuma I, conquistarono Taxco verso la met\u00e0 del XV secolo. Gli spagnoli vi giunsero nel 1522 e nel 1529 fondarono la localit\u00e0 di \"El Real de Tetzelcingo\", che prese il nome attuale nel 1581.\nTaxco de Alarc\u00f3n \u00e8 il centro minerario pi\u00f9 antico del continente, motivo per il quale \u00e8 conosciuto per le sue miniere d'argento che esistono dall'epoca coloniale. La tradizione degli artigiani della lavorazione dell'argento \u00e8 riconosciuta a livello mondiale. Al giorno d'oggi, nonostante tutto, le miniere non sono pi\u00f9 un'attivit\u00e0 redditizia. Dal 1800 la popolazione di Taxco inizi\u00f2 a estrarre l'argento, e al momento non ne rimane molto, a causa dello scioglimento della miniera e per l'enorme estrazione avvenuta in passato.\nSulle colline di Taxco, nel 1959, si tolse la vita il pittore surrealista Wolfgang Paalen."}
{"id": "1237320", "revid": "1305772", "url": "https://it.wikipedia.org/wiki?curid=1237320", "title": "Partito dei Lavoratori (Turchia)", "text": "Il Partito dei Lavoratori turco (in turco: \u0130\u015f\u00e7i Partisi) \u00e8 stato un partito politico in Turchia, guidato da Do\u011fu Perin\u00e7ek. L'\u0130P era erede del Partito Rivoluzionario dei Lavoratori e dei Contadini di Turchia (T\u0130\u0130KP) e del Partito Socialista di Turchia (SP), entrambi vietati dal governo turco in epoche diverse. Nel febbraio del 2015 IP ha cambiato nome in Partito Patriottico (in Turco: Vatan Partisi), accentuando l'ancoraggio ai principi del Kemalismo.\nL' \u0130P unisce una retorica rivoluzionaria a elementi di patriottismo turco, dal momento che sostiene gli ideali del Kemalismo. Tradizionalmente \u0130P si rif\u00e0 al maoismo e lo coniuga con la tradizione di Mustafa Kemal Atat\u00fcrk, considerato un \"rivoluzionario borghese democratico di sinistra\". La strategia di \u0130P \u00e8 quella della \"Rivoluzione Democratica Nazionale\".\nIn merito alla questione curda \u0130P ritiene che una soluzione basata sulla fratellanza fra le etnie deve escludere a priori ogni iniziativa dell'imperialismo nel Medio Oriente. Secondo \u0130P, il Partito dei Lavoratori del Kurdistan (PKK) guidato da Abdullah \u00d6calan \u00e8 sotto controllo del governo USA fin dalla prima Guerra del Golfo. Per \u0130P \u00e8 possibile e necessario unire il popolo turco con il popolo curdo all'interno dei confini di uno stato nazionale unitario di stampo \"anti-imperialista\". Il separatismo etnico \u00e8 diventato, secondo \u0130P, uno strumento dell'imperialismo USA per distruggere i mercati nazionali nel terzo mondo ed evitare il sorgere di potenze ad esso concorrenti. Per \u0130P la chiave di volta del problema \u00e8 quella di demolire le strutture feudali che permangono nelle province turche a maggioranza curda.\nL'\u0130P condivide con i nazionalisti turchi questioni come quella cipriota e quella armena. Il presidente dell'\u0130P \u00e8 stato condannato in Svizzera per aver pubblicamente negato il genocidio armeno, definito \"menzogna degli imperialisti\". \u0130P ha peraltro pubblicato numerosi libri sorti da ricerche negli archivi sovietici di Mosca che avvalorano le tesi negazioniste del genocidio armeno.\nL' \u0130P pubblica un settimanale di attualit\u00e0 politica \"Ayd\u0131nl\u0131k\" (diventato quotidiano nel 2011), una rivista mensile di teoria marxista \"Teori\" e il mensile di divulgazione scientifico-razionalista \"Bilim ve \u00dctopya\". Controlla le trasmissioni di un canale TV chiamato \"Ulusal Kanal\" ed \u00e8 proprietario della casa editrice \"Kaynak Yay\u0131nlar\u0131\".\nIl movimento studentesco dell'\u0130P si chiama \"\u00d6nc\u00fc Gen\u00e7lik\" (Avanguardia giovanile), il movimento destinato invece agli apprendisti \"Emek\u00e7i Gen\u00e7lik\" (Giovent\u00f9 Operaia). L'organizzazione femminile dell'\u0130P si chiama \"\u00d6nc\u00fc Kadin\" (Donna Avanguardista)."}
{"id": "1237321", "revid": "6923", "url": "https://it.wikipedia.org/wiki?curid=1237321", "title": "Distretto Federale (Brasile)", "text": "Distretto Federale (Distrito Federal in portoghese) \u00e8 una delle 27 unit\u00e0 federative del Brasile, comprendente al suo interno la capitale del paese, Brasilia. La capitale fu fondata nel 21 aprile 1960 e fu costruita in 3 anni e dieci mesi, nell'ambito di un progetto del presidente Juscelino Kubitschek di trasferimento di capitale nazionale e federale dalla citt\u00e0 di Rio de Janeiro per formare la capitale del paese.\nStoria.\nGi\u00e0 a partire dalla prima costituzione repubblicana esisteva un riferimento ad un trasferimento di capitale da Rio de Janeiro verso l'interno del paese. Nell'anno 1891 fu nominata una commissione di studio sull'altopiano centrale del Brasile. Faceva riferimento all'astronomo Luiz Cruls, la commissione comprendeva parimenti medici, biologi, geologi e botanici, che fisseranno il punto su topografia, clima, geologia, flora e fauna e sulle risorse in termini di materiali che la regione del Planalto Central poteva offrire. Quest'area, conosciuta come \"Quadril\u00e1tero Cruls\" fu poi presentata nel 1894 al governo repubblicano.\nNel 1922 una commissione del governo federale stabilisce la localizzazione nel vicino stato di Goi\u00e1s, ma il progetto resta inattuato. Solo nel 1955, durante un comizio, l'allora candidato alla presidenza Juscelino Kubitschek afferm\u00f2 che avrebbe cominciato a trasferire la capitale. Eletto presidente, Juscelino stabilisce la costruzione della citt\u00e0 come il primo punto del suo piano da presidente in carica.\nIl tracciato delle strade di Brasilia obbedisce al piano pilota di L\u00facio Costa scelto dal concorso pubblico, ed \u00e8 messo in opera dall'impresa Novacap. L'architetto Oscar Niemeyer progett\u00f2 i principali luoghi pubblici della citt\u00e0. Nonostante la citt\u00e0 fosse stata costruita in tempo record, il trasferimento effettivo dell'intera struttura governativa avvenne solo durante i governi militari nel decennio 1960-1970.\nGeografia fisica.\nComprende una popolazione stimata di circa abitanti (secondo IBGE 2005), su di un'estensione totale di , che rappresenta in termini di densit\u00e0 di popolazione pi\u00f9 di 353,53 ab./km\u00b2.\nGeomorfologia e rilievi.\nAree piane ed elevate, colline arrotondate e altipiani intervallati da scarpate. Allo stesso modo si caratterizza il rilievo dominante del Distrito Federal. A nord e sud piccole differenza possono essere percepite nel paesaggio.\nNord: rilievi accidentati, con valli profonde chiamate \"v\u00e3os\".\nSud:\nL'altitudine media \u00e8 di m s.l.m., il punto pi\u00f9 elevato \u00e8 l'altopiano di Vendinha localizzato a nord-est con un'altitudine .\nLa capitale federale di Brasilia \u00e8 situata su di un versante, quanto pi\u00f9 ci si approssima al fiume Parano\u00e1 minore altitudine si raggiunge, arrivando ai nel centro di Brasilia\nGeografia.\nIl Distretto Federale \u00e8 formato dalla capitale federale, Brasilia, prima chiamata \"piano pilota\", nome del progetto originale della capitale, ad opera di L\u00facio Costa, e altre regioni amministrative. Tali regioni, che non facevano parte del progetto originale, sorsero in seguito per ospitare lavoratori incaricati di costruire la capitale, o posteriormente alla sua costruzione, per far fronte all'ondata migratoria verso la nuova capitale del Brasile. Prima di allora, regioni amministrative come Taguatinga, Sobradinho, Gama, Planaltina, Brazl\u00e2ndia sono state riconosciute dalla popolazione locale come citt\u00e0 satellite. Il Distretto Federale si suddivide in 31 regioni amministrative.\nGoverno e politica.\nLa politica e l'amministrazione del Distretto Federale si distinguono dalle altre unit\u00e0 della federazione in alcuni punti particolari, come definito nella Costituzione brasiliana del 1988:"}
{"id": "1237323", "revid": "161374", "url": "https://it.wikipedia.org/wiki?curid=1237323", "title": "Diocesi caldea di Sydney", "text": ""}
{"id": "1237328", "revid": "18379", "url": "https://it.wikipedia.org/wiki?curid=1237328", "title": "Jean de Roquetaillade", "text": ""}
{"id": "1237330", "revid": "287204", "url": "https://it.wikipedia.org/wiki?curid=1237330", "title": "Dionigi Panedda", "text": "Biografia.\nNacque a Bitti (Nuoro) ma trascorse buona parte della sua vita ad Olbia. Si laure\u00f2 in lettere classiche presso l'Universit\u00e0 La Sapienza di Roma. Entr\u00f2 nel seminario arcivescovile di Tempio, dove decise di far parte della congregazione dei Salesiani. Questa scelta lo port\u00f2 in Piemonte, a Torino, Lanzo e poi a Terni. \nNegli anni Cinquanta decise di abbandonare il sacerdozio pur mantenendo saldissima la propria fede.\nInsegnante, studioso di storia e archeologia, ha pubblicato numerosi libri sulla storia di Olbia e della Gallura, tra cui \"Olbia nel periodo punico e romano\" e \"Il Giudicato di Gallura: curatorie e centri abitati\"."}
{"id": "1237336", "revid": "118031", "url": "https://it.wikipedia.org/wiki?curid=1237336", "title": "Barrio Gotico", "text": ""}
{"id": "1237337", "revid": "436907", "url": "https://it.wikipedia.org/wiki?curid=1237337", "title": "Live 2003", "text": "Live 2003 \u00e8 il primo album dal vivo del gruppo musicale britannico Coldplay, pubblicato l'11 novembre 2003 dalla Parlophone.\nDescrizione.\nLe riprese sono state effettuate il 21 e 22 luglio 2003 al Hordern Pavilion di Sydney. Il disco include brani tratti dai precedenti album \"Parachutes\" e \"A Rush of Blood to the Head\", oltre all'aggiunta di altri pi\u00f9 vecchi (come \"See You Soon\" o \"One I Love\") e all'inedita \"Moses\".\nIl DVD ricevette una nomination come \"Best Music Video: Long Form\" ai Grammy Awards 2004.\nNel documentario presente nel DVD \u00e8 possibile vedere il gruppo eseguire la prima versione di \"Trouble\" durante un soundcheck."}
{"id": "1237338", "revid": "267975", "url": "https://it.wikipedia.org/wiki?curid=1237338", "title": "Arcidiocesi di Kerkuk", "text": ""}
{"id": "1237340", "revid": "253269", "url": "https://it.wikipedia.org/wiki?curid=1237340", "title": "Jack Arnold", "text": "Durante gli anni cinquanta fu maestro indiscusso del cinema di fantascienza e dell'horror, dirigendo pellicole incentrate su mondi popolati da rettili con sembianze umanoidi, creature provenienti da altri pianeti, ragni giganti e uomini in miniatura, soffermandosi sulle alienit\u00e0, le diversit\u00e0, sui mostri terrificanti che sconvolgono la quotidianit\u00e0, causando influenze molteplici e pi\u00f9 o meno durature sull'avvenire.\nBiografia.\nDopo gli studi all'Ohio State University, Arnold ottenne alcune parti da attore e si assicur\u00f2 una solida posizione in ambito teatrale. Passato alla regia, nel 1950 diresse \"With These Hands\", che si guadagn\u00f2 una candidatura all'Oscar e fu il primo di una serie di documentari che egli realizz\u00f2 per l'esercito e l'industria. \nFu tra i primi cineasti a definire le direttive di tutta una produzione pluridecennale di horror d'intrattenimento, realizzati con budget limitati e volti a suscitare le emozioni pi\u00f9 immediate dello spettatore medio, fino ad esasperare gli aspetti sensazionalistici e spettacolari della violenza. In rapporto al suo tempo, Arnold s'inserisce in parte in quella serie di produzioni tipiche degli anni cinquanta per cui l'alieno e il diverso incarnano malignit\u00e0 e provocano sconvolgimenti sia interni (la possessione) che esterni, come la distruzione totale del pianeta o la conquista militare, temi presenti anche in opere come \"La guerra dei mondi\" (1953) di Byron Haskin, \"La cosa da un altro mondo\" di Christian Nyby e Howard Hawks o \"L'invasione degli ultracorpi\" (1956) di Don Siegel; tuttavia, per Arnold \u00e8 pi\u00f9 difficile interpretare l'invasore marziano, o di quale altro pianeta o zona segreta della Terra si tratti, come una metafora del \"pericolo\" comunista, perch\u00e9 in lui entra in gioco un elemento nuovo per quei prodotti di cosiddetto cinema di \"serie b\": il punto di vista.\nIn \"Destinazione... Terra!\" (1953), tratto da Ray Bradbury, gli alieni sono s\u00ec dei mostri e dei cattivi, ma solo agli occhi dei terrestri, che li temono e non li capiscono, e li giudicano ostili, mentre in realt\u00e0 essi sono dei naufraghi che tentano, con mezzi apparentemente malvagi, di riparare il proprio veicolo interstellare e ripartire verso casa. Al di l\u00e0 delle chiare caratteristiche di un cinema di serie B o da \"drive-in\", come venne definito, emergono nuovi terrori, dettati dall'incomprensione e dalla mancanza di comunicazione, dall'impossibilit\u00e0 di esistere e agire entro limiti analoghi per due specie tanto diverse e lontane fra loro.\nCon \"Il mostro della laguna nera\" (1954), Arnold lanci\u00f2 l'archetipo della creatura anomala, incarnazione dell'umana inquietudine, spianando la strada alla serie dei mostri horror che appassioner\u00e0 generazioni di spettatori. Nel film, un gruppo di scienziati impegnati in una spedizione in Amazzonia deve fronteggiare una terrificante creatura coperta di squame, che minaccia l'unica donna del gruppo (Julie Adams). Nel sequel \"La vendetta del mostro\" (1955), la creatura viene rinchiusa in un acquario della Florida, da dove riesce a fuggire, rapisce una ragazza (Lori Nelson) e con lei tenta la fuga verso il mare. Altri suoi successi di questo filone furono \"Tarantola\" (1955), in cui la minaccia \u00e8 rappresentata da un ragno ingigantito dalle radiazioni, \"\" (1957), tratto da Richard Matheson, in cui un uomo cerca di sopravvivere dopo essere stato ridotto a dimensioni miniaturizzate, e \"I figli dello spazio\" (1958).\nArnold si discost\u00f2 pi\u00f9 volte dal suo filone abituale per dirigere film di genere western come \"Duello a Bitter Ridge\" (1955) e \"Tramonto di fuoco\" (1956), melodrammi a sfondo sociale come \"La tragedia del Rio Grande\" (1957) e \"Il vestito strappato\" (1957), commedie brillanti come il romantico \"La signora prende il volo\" (1957), \"Il ruggito del topo\" (1959), con Peter Sellers che interpreta tre ruoli diversi in una satira antimilitarista incentrata sul minuscolo e immaginario ducato di Ruritania, che diventa a sua insaputa una superpotenza nucleare, e \"Uno scapolo in paradiso\" (1961) con Bob Hope. Con il declino del filone di fantascienza alla fine degli anni cinquanta, anche la carriera di Arnold volse a opere di sempre minor impegno."}
{"id": "1237341", "revid": "120528", "url": "https://it.wikipedia.org/wiki?curid=1237341", "title": "Il mostro della Laguna Nera", "text": ""}
{"id": "1237344", "revid": "1318658", "url": "https://it.wikipedia.org/wiki?curid=1237344", "title": "Gedser", "text": " \nGedser \u00e8 un centro danese di 907 abitanti situato nella regione della Zelanda e nel comune di Guldborgsund. Fino al 31 dicembre 2006 apparteneva alla contea (soppressa) di Storstr\u00f8m e faceva parte del comune di Sydfalster (capoluogo V\u00e6ggerl\u00f8se).\nStoria.\nLa riforma municipale danese (valevole dal 1\u00ba gennaio 2007) ha portato Gedser (in quanto parte del comune di Sydfalster), in un'ampia municipalit\u00e0 chiamata Guldborgsund, sita nella nuova regione di Sj\u00e6lland. Quest'ampia municipalit\u00e0 raggruppa, fra i vari comuni, anche la vicina citt\u00e0 di Nyk\u00f8bing Falster, suo capoluogo.\nGeografia fisica.\nGedser si affaccia sul Mar Baltico e si trova a circa 16\u00a0km a sud di V\u00e6ggerl\u00f8se, 20 da Nyk\u00f8bing Falster, 50 da Vordingborg, 120 da Copenaghen, e circa 40 (via mare) da Rostock (in Germania). Sorge in una striscia peninsulare che rappresenta la parte meridionale dell'isola di Falster.\nI villaggi vicini sono Gedseby, Birkemose, Nyg\u00e5rds Huse, Skelby, Fiskeb\u00e6k e Stavreby ed il faro (Gedser Odde) \u00e8 il punto pi\u00f9 meridionale della Danimarca.\nSul Mar Baltico, non molto distante da Gedser, si trova il primo impianto \"offshore\" di turbine eoliche, realizzato all'inizio degli anni novanta.\nIl villaggio \u00e8 inserito nel percorso EV7 (\"Itinerario dell'Europa centrale\") dell'EuroVelo, un gruppo di itinerari ciclistici europei. Tale percorso, che va da Capo Nord a Malta, toccando l'Italia da nord a sud, \u00e8 il secondo per lunghezza (6.000\u00a0km) fra gli EV.\nInfrastrutture e trasporti.\nIl centro \u00e8 sito sulla Strada Europea E55 Helsingborg-Calamata, e la stazione ferroviaria \u00e8 ben collegata con la capitale danese tramite trasporti regionali. Fino ad alcuni anni fa esisteva un servizio ferroviario (con trasporto navale da/per Warnem\u00fcnde, frazione di Rostock) che collegava Berlino (Lichtenberg) con Copenaghen, chiamato Ostsee Express.\nA partire dal 1953 il treno internazionale \"Italien Skandinavien Express\" veniva traghettato da Gro\u00dfenbrode verso Gedser, da dove poi proseguiva verso Copenaghen, impiegando in questa parte finale del viaggio circa tre ore. Dopo che nel 1960 il nome fu cambiato da \"Italien Skandinavien Express\" a \"Italia Express\", nel 1963 l'instradamento del treni venne modificato con lo spostamento del traghettamento tra Germania e Danimarca alle stazioni di Puttgarden e R\u00f8dby. \nGedser \u00e8 particolarmente nota per via del porto, che \u00e8 un importante e trafficato scalo, collegato con Rostock tramite navi della compagnia Scandlines. Esso rappresenta un nodo navale e stradale di primaria importanza, in quanto rappresenta la via pi\u00f9 breve a collegare Berlino (e non solo) con Copenaghen e, di conseguenza, con altri centri quali Stoccolma e Oslo."}
{"id": "1237349", "revid": "1305772", "url": "https://it.wikipedia.org/wiki?curid=1237349", "title": "WarMUX", "text": "WarMUX (originariamente Wormux) \u00e8 un videogioco libero e multipiattaforma, clone di \"Worms\" del 1995.\nIl gioco venne pubblicato nel dicembre 2002 come \"Wormux\" e in seguito rinominato nel novembre 2010, l'ultima versione del gioco \u00e8 la 11.04.1 del 28 aprile del 2011.\nCaratteristiche.\nOgni giocatore controlla una squadra a sua scelta e a turni si deve cercare di distruggere la squadra avversaria.\nI protagonisti sono le mascotte dei programmi liberi pi\u00f9 famosi (Tux, Mozilla Firefox, GNU, ecc.)."}
{"id": "1237351", "revid": "599013", "url": "https://it.wikipedia.org/wiki?curid=1237351", "title": "Juan Miguel Mercado", "text": "Carriera.\nPassato professionista nel 1998, raggiunge una certa fama nel 2001, quando conquista una frazione di montagna alla Vuelta a Espa\u00f1a. Negli anni successivi si conferma come uno dei migliori scalatori del panorama ciclistico mondiale; nel 2004 e nel 2006 si aggiudica anche due tappe al Tour de France. In carriera otterr\u00e0 in totale tredici vittorie. Abbandona l'attivit\u00e0 professionistica al termine della stagione 2007."}
{"id": "1237355", "revid": "76069", "url": "https://it.wikipedia.org/wiki?curid=1237355", "title": "Arcieparchia di Diarbekir", "text": ""}
{"id": "1237358", "revid": "697352", "url": "https://it.wikipedia.org/wiki?curid=1237358", "title": "Istituto superiore universitario di formazione interdisciplinare", "text": ""}
{"id": "1237364", "revid": "9917932", "url": "https://it.wikipedia.org/wiki?curid=1237364", "title": "V\u00e6ggerl\u00f8se", "text": ""}
{"id": "1237365", "revid": "9917941", "url": "https://it.wikipedia.org/wiki?curid=1237365", "title": "Vaeggerl\u00f8se", "text": ""}
{"id": "1237366", "revid": "983767", "url": "https://it.wikipedia.org/wiki?curid=1237366", "title": "Insurrezione del 13 vendemmiaio anno IV", "text": "L'insurrezione del 13 vendemmiaio anno IV (5 ottobre 1795) rappresent\u00f2 il culmine della ripresa del partito realista nei primi anni della Rivoluzione francese e si concluse con la sconfitta, nel centro di Parigi, delle milizie legittimiste ribelli alla convenzione termidoriana. Le truppe rivoluzionarie furono guidate da Paul Barras che venne coadiuvato da una serie di generali tra cui Napoleone Bonaparte che ebbe modo di mettersi in evidenza ed ebbe un ruolo decisivo nella repressione delle forze reazionarie.\nAntefatti.\nLa lunga caduta dei Giacobini.\nLa prima fase della Rivoluzione francese si era conclusa il 9 termidoro (28 luglio 1794) con l'arresto e la condanna di Robespierre e 103 suoi seguaci, fra i quali Saint-Just. I sopravvissuti deputati montagnardi alla Convenzione, ormai netta minoranza, tentarono, in due riprese, la sollevazione di Parigi: il 12 germinale ed il 1\u00b0 pratile.\nIl recupero dei realisti.\nIn entrambe tali occasioni era stato determinante il sostegno offerto alla convenzione termidoriana dai realisti costituzionali: questi, allora in piena riorganizzazione e molto rafforzati dalla parte avuta a Parigi, miravano ora ad una \"via costituzionale\" al ritorno della monarchia, a quasi tre anni dalla decapitazione, il 21 gennaio 1793, di Luigi XVI. Il di lui figlio maschio, il disgraziato ed innocente Luigi XVII, di dieci anni appena compiuti, era morto nella prigione del Tempio, forse l'8 giugno 1795 di inedia o, forse, minato dalla tubercolosi. Alla notizia, il 24 giugno, lo zio si proclam\u00f2 re con il titolo di Luigi XVIII. I monarchici disponevano quindi di un nuovo sovrano legittimo: un uomo abile ed intelligente, che rispetto al predecessore, aveva il non piccolo vantaggio di essere in piena libert\u00e0.\nLa seconda guerra di Vandea.\nTutte queste circostanze, unite all'indiscutibile consenso di cui godeva il partito monarchico, indussero notevoli preoccupazioni in quella parte della Convenzione termidoriana che non intendeva abdicare alla repubblica ed ai notevoli trasferimenti patrimoniali e sociali che ne erano derivati.\nL'occasione per colpire a destra venne loro offerta con la ripresa delle operazioni militari in Vandea, a partire dal 24 giugno, per iniziativa dei realisti. Quella che \u00e8 passata alla storia come \"Seconda guerra di Vandea\", termin\u00f2 con il massacro di oltre 750 dei 952 realisti che si erano consegnati prigionieri a condizione di aver salva la vita.\nLa reazione della convenzione termidoriana.\nL'occasione per colpire la destra realista.\nLa ferocia dei convenzionali si spiega in parte con la durezza dello scontro (durante la battaglia erano rimasti uccisi 1.200 soldati e 190 ufficiali), in parte con la punizione del tradimento per la rottura dal Trattato di La Jaunaye (e degli accordi successivi) ma, soprattutto, con la necessit\u00e0 di garantirsi sostegno a sinistra in vista di un possibile scontro con i realisti che si erano, come detto, molto rafforzati.\nUna legge per prevenire la vittoria realista alle elezioni.\nLa maggioranza repubblicana della convenzione termidoriana non tard\u00f2 a tirare le conseguenze dell'avventato disastro del Quiberon: il 5 fruttidoro (23 agosto 1795), in coincidenza con l'approvazione della nuova costituzione dell'anno III, venne approvato il cosiddetto decreto dei due terzi: esso prevedeva che i 2/3 dei futuri deputati del Consiglio degli Anziani e del Consiglio dei Cinquecento (ovvero 500 delegati su 750) dovessero appartenere alla disciolta Convenzione nazionale (meglio nota come convenzione termidoriana).\nIl fallito plebiscito popolare.\nLa ratifica fu affidata al plebiscito popolare che avrebbe dovuto approvare l'intera costituzione francese del 1795.\nIl plebiscito inizi\u00f2 il 20 fruttidoro (6 settembre 1795) e i suoi risultati furono proclamati il 1\u00b0 vendemmiaio (23 settembre), con la nuova costituzione.\nQuesto plebiscito fu, forse, l'ultima occasione prima del 1814, in cui il rimontante partito monarchico tent\u00f2 di affermare i propri diritti di maggioranza dall'interno del sistema; i monarchici, per\u00f2, decisero di non opporsi direttamente (tale era la fiducia nella correttezza delle elezioni), ma si astennero. Il plebiscito risult\u00f2 in 205.498 \u00abs\u00ec\u00bb, contro 108.754 \u00abno\u00bb ed alcuni milioni di astensioni; la ratifica fu respinta in 19 dipartimenti, con l'eclatante insuccesso di Parigi (ove contava anche l'opposizione ex-giacobina e montagnarda), in cui votarono contro ben 47 sezioni su 48.\nLa reazione realista.\nPreparativi.\nForti di tale, ancorch\u00e9 sterile, successo, i monarchici tentarono una (inevitabile) prova di forza: i realisti, fra i quali Vincent-Marie Vi\u00e9not de Vaublanc, Antoine Chrysostome Quatrem\u00e8re de Quincy (parte di un \"comitato centrale\" realista) e le loro sezioni, fra le quali spiccava la sezione le Pelletier, presero a pianificare una insurrezione mirante a forzare la convenzione termidoriana a revocare i decreti.\nParallela mobilitazione dei realisti e della Convenzione.\nChe il clima fosse assai agitato lo aveva dimostrato il 13 settembre una insurrezione realista, bandiera bianca gigliata in testa, iniziata a Ch\u00e2teauneuf-en-Thymerais ed a Dreux ed annientata a Nonancourt dall'esercito rivoluzionario. Alcuni giorni dopo, il 24 settembre, si erano registrate a Parigi manifestazioni monarchiche contrarie alla nuova costituzione.\nIl 10 vendemmiaio (2 ottobre) la sezione Lepeletier chiam\u00f2 all'insurrezione e convoc\u00f2 per l'indomani i suoi elettori: vi giunsero 80 elettori di 15 sezioni. Quella sera sette sezioni si dichiararono in stato di insurrezione (Lepeletier, Butte des Moulins, Contrat-Social, Th\u00e9atre-Fran\u00e7ais, Brutus, Temple et Penfin Poissonniere). I colletti dei manifestanti realisti avevano i colori del conte d'Artois.\nLa Convenzione, informata dei preparativi dei realisti, il 12 vendemmiaio (4 ottobre) riport\u00f2 i suoi precedenti decreti sul disarmo dei \"terroristi\". Il generale Jacques Fran\u00e7ois Menou, incaricato di reprimerle, esitava, dicendosi non certo della fedelt\u00e0 della truppa.\nNella notte tra il 12 e il 13 vendemmiaio, le sezioni realisti si armarono e si radicalizzarono. Ora erano i realisti assolutisti, sostenitori della monarchia di diritto divino, a guidare il movimento. Il colpo di stato era previsto per il giorno successivo.\nIl 13 vendemmiaio (5 ottobre) Menou fu destituito e la Convenzione affid\u00f2 a Paul Barras il comando delle truppe di Parigi, affiancandogli cinque generali \"giacobini\", fra i quali il giovane Napoleone Buonaparte (a quel tempo non aveva ancora mutato il suo cognome da Buonaparte in Bonaparte), di recente \"scoperto\" da Paul Barras che lo aveva conosciuto nel corso dell'assedio di Tolone, e Guillaume Marie-Anne Brune.\nNei fatti, fu Buonaparte a dirigere le operazioni. Egli incaric\u00f2 Gioacchino Murat, comandante di uno squadrone di cavalleria, di impadronirsi di quaranta cannoni appartenenti alle sezioni ed al momento radunati al \"camp des Sablons\", e che furono piazzati alle estremit\u00e0 di tutte le strade che portavano alla Convenzione.\nL'insurrezione.\nIl generale Louis Michel Auguste Th\u00e9venet si pose alla testa di una parte della Guardia nazionale, unitasi alle sezioni realiste, le quali\ntentarono di marciare sul Palazzo delle Tuileries, sede della Convenzione, ma furono respinte.\nEntro le 15 il Palazzo era circondato. I sezionari realisti (circa 25.000 uomini) tentarono di fraternizzare con i soldati che difendevano la Convenzione.\nIl bombardamento del generale Buonaparte.\nBarras nomin\u00f2 Maggior Generale della piazza di Parigi il generale Napoleone Buonaparte, il quale ide\u00f2 il piano per stroncare su ordine di Barras l'insurrezione monarchica. Il piano consisteva nell'aprire il fuoco della moschetteria e dell'artiglieria a mitraglia con fuoco continuato per ben tre quarti d'ora.\nSi registrarono circa 300 morti fra gli insorti, specie sui gradoni della chiesa di San Rocco, che ancora conserva tracce di quella prolungata sparatoria.\nLa repressione: processi e condanne.\nIl 15 vendemmiaio (7 ottobre) la Convenzione vot\u00f2 la costituzione di tre commissioni militari per giudicare gli insorti monarchici. Due giorni dopo complet\u00f2 l'opera sopprimendo la municipalit\u00e0 di Parigi, sostituita da 12 nuovi municipi soggetti all'Amministrazione Dipartimentale.\nIl 24 vendemmiaio (16 ottobre) la Convenzione vot\u00f2 un decreto d'arresto dei deputati Rov\u00e8re e Saladin, denunciati da Jean-Lambert Tallien come realisti e contro-rivoluzionari.\nIl 17 ottobre la commissione militare pronunci\u00f2 64 condanne a morte. Solo due furono messe in atto: Lafond, capo della sezione Lepeletier e Lebois, capo della sezione del \"Th\u00e9\u00e2tre-Fran\u00e7ais\", mentre altri importanti capi, quali de Vaublanc, capo della sezione del Faubourg Poissonni\u00e8re e de Quincy, capo della sezione di Fontaine-de-Grenelle, furono condannati a morte in contumacia.\nBreve ripresa dei sopravvissuti giacobini.\nIl crescente potere dell'esercito.\nAlla vigilia della sollevazione, la Convenzione aveva provveduto a blandire l'esercito, suo principale sostegno, votando, il 9 vendemmiaio (1\u00ba ottobre) l'annessione alla Francia di tutti i territori dei Paesi Bassi austriaci (all'incirca l'attuale Belgio) occupati.\nAl contrario delle precedenti giornate del 12 germinale e del 1\u00b0 pratile, quando la Convenzione si era molto giovata dell'appoggio delle sezioni realiste, la giornata del 13 vendemmiaio, dimostr\u00f2 che veramente essenziale era la fedelt\u00e0 dell'armata alla causa repubblicana. In tal senso, essa fu cruciale nel segnare il lento passaggio dalla convenzione termidoriana alla futura dittatura militare, che sarebbe seguita di l\u00ec a poco, con il colpo di Stato del 18 brumaio (9 novembre 1799) di Buonaparte.\nQuest'ultimo divenne cos\u00ec definitivamente celebre, tanto da essere soprannominato il \"generale Vendemmiaio\" (\"le g\u00e9n\u00e9ral Vend\u00e9miaire\") ed essere promosso, l'8 ottobre generale in seconda dell'Armata dell'Interno, il 16 ottobre, generale di divisione e, infine, il 26 ottobre generale capo dell'Armata dell'Interno.\nBreve avvicinamento ai giacobini.\nCome accadde sovente negli anni della convenzione termidoriana e del Direttorio, la maggioranza moderata continu\u00f2 a giocare alla sinistra contro la destra, i Giacobini contro i realisti. Dopo il 13 vendemmiaio l'ora era venuta per un \"appeasement\" con i primi: Il 20 vendemmiaio (12 ottobre), in coincidenza con l'inizio delle elezioni per nuovi consigli, quello degli Anziani e quello dei Cinquecento (terminate il 29 vendemmiaio \u2013 21 ottobre con un notevole successo dei monarchici), la Convenzione vot\u00f2 la reintegrazione nell'esercito degli ufficiali giacobini destituiti dopo il Colpo di Stato del 9 termidoro.\nIl 21 vendemmiaio (13 ottobre) un nuovo decreto bloccava ulteriori persecuzioni contro i deputati montagnardi. L'ordine, tuttavia, non dovette essere accolto con convinzione nelle province, tanto che il giorno successivo si registr\u00f2 l'ultimo episodio del cosiddetto Terrore bianco, con l'esecuzione ad Amiens del deputato Le Bon, gi\u00e0 fervido presidente del Tribunale Rivoluzionario di Arras sotto il Terrore ed arrestato a Parigi dopo il 9 Termidoro di due anni prima. Ma il suo era un caso estremo, tanto che la stessa Convenzione, alcuni giorni prima, aveva respinto un suo ultimo appello.\nIl 4 brumaio (16 ottobre) la Convenzione, nel suo ultimo giorno di seduta prima dello scioglimento, approv\u00f2 un'amnistia generale, che interess\u00f2 soprattutto i deputati ex-montagnardi, arrestati dopo l'insurrezione del 12 germinale (Amar, Bourdon, Lecointre, Levasseur, Bayle; Cambon e Thuriot che si erano resi latitanti, i prigionieri semplici Pache e Rossignol), per lo pi\u00f9 rinchiusi nel castello di Ham, in Piccardia.\nGracco Babeuf aveva largamente profittato del rinnovato \"appeasement\" dei termidoriani con i giacobini pubblicando, il 30 novembre 1795 il \"Manifesto dei Plebei\" sul suo giornale \"Le Tribun du Peuple\" e dando vita alla famosa \"congiura degli Eguali\". Il governo tard\u00f2 a reagire, istituendo il 3 dicembre un \"Ufficio di Esame dei Documenti Pubblici\" ed un \"Ufficio Particolare\" per la sorveglianza di Parigi. Il 5 dicembre, su richiesta del Carnot, valente soldato e gi\u00e0 fervente giacobino, venne emesso un mandato di arresto contro Babeuf, accusato di cospirazione. Questi riusc\u00ec a fuggire, venne arrestato il 10 maggio 1796 e ghigliottinato il 27 maggio.\nLa seconda ripresa monarchica.\nLa congiura degli Eguali, fece s\u00ec che la situazione tornasse a rovesciarsi a favore di un rinnovato accordo con i monarchici: de Vaublanc, ad esempio, pot\u00e9 prendere possesso del proprio seggio al Consiglio dei Cinquecento (ove era stato, nel frattempo, eletto dal collegio di Melun, dipartimento della Senna e Marna).\nTale evoluzione non fu del tutto estranea alla liberazione di Madame Royale, ultima figlia di Luigi XVI, ancora prigioniera a Parigi: venne liberata il 26 dicembre 1795, giorno del suo diciassettesimo compleanno, a Basilea, in cambio di un nutrito gruppo di francesi prigionieri di guerra e dell'armistizio con l'Austria di Francesco II d'Asburgo, siglato il successivo 31 dicembre.\nGi\u00e0 le elezioni del (12 ottobre) (terminate il 29 vendemmiaio \u2013 21 ottobre) avevano registrato un notevole successo dei monarchici, tanto che l'indomani, 30 vendemmiaio, l'importante deputato Tallien aveva proposto l'annullamento delle elezioni. Tale effetto fu amplificato dalle successive elezioni dell'aprile-maggio 1797, per un terzo della camera, che attribuirono la maggioranza ai realisti, incluso il de Quincy, nei due consigli degli Anziani e dei Cinquecento.\nIl Direttorio (Barras, Reubell e La Reveilli\u00e8re-L\u00e9peaux) reag\u00ec inizialmente richiamando a Parigi l'armata della \"Sambre-et-Meuse\" (Sambre e Mosa), comandata dal fedele Hoche (gi\u00e0 vincitore della seconda guerra di Vandea e massacratore dei superstiti arresisi al Quiberon) e forte di 80.000 uomini e successivamente con il colpo di Stato del 18 fruttidoro (4 settembre 1797), in reazione ad una cospirazione realista volta a rovesciare il Direttorio, bloccata dal Buonaparte, gi\u00e0 capo dell'Armata d'Italia, che arrest\u00f2 l'agente realista de Launay e pass\u00f2 notizia a Paul Barras.\nI tentativi realisti non vennero arrestati nemmeno dal Colpo di Stato del 18 brumaio (9 novembre 1799) che impose la fine del Direttorio, ma per sostituirlo con un Consolato, che segn\u00f2 l'inizio della lunga dittatura militare del sempre attivo Napoleone Bonaparte. Il principale tentativo fu forse connesso all'attentato della rue Saint-Nicaise, del 24 dicembre 1800, che port\u00f2, alcuni anni pi\u00f9 tardi, il 21 marzo 1804, alla fucilazione del Duca d\u2019Enghien, sospettato di aver preso parte al complotto realista di Georges Cadoudal volto ad eliminare Bonaparte e restaurare la monarchia assoluta con Carlo X. Dopodich\u00e9 le continue vittorie dell'Imperatore dei Francesi assopirono la opposizione realista, sino al Trattato di Fontainebleau, dell'11 aprile 1814.\nL'ultima sollevazione a Parigi.\nLa sollevazione monarchica fu l'ultima sollevazione popolare della rivoluzione: non ve ne sarebbero state altre sino alla Rivoluzione di Luglio del 1830."}
{"id": "1237367", "revid": "339392", "url": "https://it.wikipedia.org/wiki?curid=1237367", "title": "Store Heddinge", "text": ""}
{"id": "1237371", "revid": "73843", "url": "https://it.wikipedia.org/wiki?curid=1237371", "title": "Campigna", "text": ""}
{"id": "1237372", "revid": "23", "url": "https://it.wikipedia.org/wiki?curid=1237372", "title": "Forte dello Chaberton", "text": ""}
{"id": "1237374", "revid": "305248", "url": "https://it.wikipedia.org/wiki?curid=1237374", "title": "Marino Livolsi", "text": "Biografia.\n\u00c8 professore ordinario di Sociologia dei processi culturali e comunicativi presso l'Universit\u00e0 Vita-Salute San Raffaele di Milano, dove tiene gli insegnamenti di Sociologia e Sociologia della comunicazione (Facolt\u00e0 di Psicologia, corso di laurea in Scienze della comunicazione).\nInsegna inoltre, per affidamento, Teorie e tecniche delle comunicazioni di massa presso la Facolt\u00e0 di Lettere e filosofia dell'Universit\u00e0 degli studi di Siena (corso di laurea in Scienze della comunicazione).\nIn passato ha insegnato Sociologia presso l'Universit\u00e0 degli studi di Trento (presso cui \u00e8 stato anche preside della facolt\u00e0 di Sociologia) e presso l'Universit\u00e0 IULM di Milano (di cui \u00e8 stato prorettore e presidente del corso di laurea in Scienze e tecnologie della comunicazione).\n\u00c8 stato coordinatore della sezione \u201cProcessi e istituzioni culturali\u201d dell'Associazione italiana di sociologia e segretario della sezione \u201cCommunications\u201d dell'International sociological association.\n\u00c8 stato responsabile dei \u201cprogetti speciali\u201d della Biennale di Venezia."}
{"id": "1237376", "revid": "486946", "url": "https://it.wikipedia.org/wiki?curid=1237376", "title": "Autodromo Vallelunga", "text": ""}
{"id": "1237377", "revid": "125988375", "url": "https://it.wikipedia.org/wiki?curid=1237377", "title": "Scuola superiore universitaria", "text": "Una scuola normale superiore, in Italia, \u00e8 un ente pubblico non economico che offre percorsi di alta formazione e ricerca che si affiancano ai corsi di studio di tipo universitario o sono dedicate alla didattica dottorale e post-dottorale. La prima in ordine cronologico (fondata nel 1810 da Napoleone) e pi\u00f9 nota scuola superiore universitaria d'Italia \u00e8 la Scuola Normale di Pisa, presa poi come modello di organizzazione dalle successive.\nCaratteristiche.\nSi tratta di istituzioni statali rilascianti titoli aventi valore legale (tra cui il perfezionamento, equiparato al dottorato di ricerca, e per le scuole triestina e pavese il \"doctor philosophiae\" o \"Ph.D.\", riconosciuto come dottorato di ricerca). Alcune di esse organizzano anche dei corsi di master universitario, autonomamente (possono farlo quelle che hanno uno statuto universitario) o congiuntamente con gli atenei con cui collaborano.\nSono riconosciute dal Ministero dell'Istruzione come completamente autonome ed aventi statuto universitario tre scuole superiori e quattro istituti di alta formazione dottorale, che funzionano da collegi di eccellenza per gli studenti universitari e/o per il perfezionamento post-universitario. Altre quindici scuole sono diretta emanazione delle universit\u00e0 (non hanno uno statuto universitario proprio).\nTipologie.\nScuole superiori riconosciute.\nSi tratta di Scuole superiori universitarie istituite dallo Stato, dotate di personalit\u00e0 giuridica e di autonomia. Sono sostanzialmente delle \"Universit\u00e0 degli Studi\", ai sensi del Regio Decreto 31 agosto 1933 n. 1592 all. A, e sono dirette da un rettore, che alla Normale assume la denominazione interna di \"direttore\".\nQuattro di queste sono riconosciute con legge ordinaria:\nScuole superiori dedicate all'alta formazione dottorale.\nAnche queste Scuole superiori sono state istituite dallo Stato e sono state dotate di autonomia, dovendosi dunque considerare dei particolari istituti di istruzione superiore, ma sono dedicati esclusivamente all'alta formazione dottorale.\nCorsi equipollenti al dottorato di ricerca.\nDiplomi di perfezionamento equipollenti ai dottorati di ricerca:"}
{"id": "1237378", "revid": "697352", "url": "https://it.wikipedia.org/wiki?curid=1237378", "title": "Istituto Superiore Universitario per la Formazione Interdisciplinare", "text": ""}
{"id": "1237379", "revid": "761672", "url": "https://it.wikipedia.org/wiki?curid=1237379", "title": "Crisi epilettica", "text": ""}
{"id": "1237388", "revid": "124123", "url": "https://it.wikipedia.org/wiki?curid=1237388", "title": "Davide Sparti", "text": "Biografia.\n\u00c8 professore associato di Sociologia dei processi culturali ed Epistemologia delle Scienze sociali presso il Dipartimento di scienze sociali e cognitive dell'Universit\u00e0 degli studi di Siena, oltre che docente presso la Scuola Superiore Sant'Anna di Pisa, e l'Universit\u00e0 della Svizzera italiana. In passato ha insegnato presso l'Universit\u00e0 degli Studi di Milano-Bicocca e l'Universit\u00e0 di Bologna.\n\u00c8 cofondatore e membro del comitato di direzione della rivista Studi culturali.\nCollabora a numerose riviste scientifiche (\"Iride\", \"Paradigmi\", \"Rivista di estetica\", \"Rassegna italiana di sociologia\", \"Intersezioni\"). Dagli anni 2000 Sparti ha concentrato la sua attenzione sull'estetica dell'improvvisazione."}
{"id": "1237396", "revid": "123372274", "url": "https://it.wikipedia.org/wiki?curid=1237396", "title": "Autodromo di Vallelunga", "text": "L'autodromo di Vallelunga \u00e8 un circuito automobilistico e motociclistico italiano che si trova a Campagnano di Roma, circa 30 chilometri a nord del capoluogo.\nDal 12 ottobre 2006 \u00e8 ufficialmente intitolato al pilota automobilistico Piero Taruffi, che ne fu l'ingegnere progettista.\nStoria.\nL'autodromo Vallelunga nacque nel 1951 dalla trasformazione di un ippodromo a Campagnano di Roma.\nLa prima corsa automobilistica ivi fu disputata il 9 dicembre su una pista di sabbia.\nNel 1957, sul progetto di Piero Taruffi, fu realizzata la pista in asfalto che prevede due tracciati (Internazionale e Club).\nNel 1961 Societ\u00e0 Vallelunga (ancora di propriet\u00e0 della famiglia Pesci) stipula un accordo con il comune di Campagnano di Roma per raddoppiare la lunghezza del tracciato.\nNel 1967 fu aggiunta una nuova curva quando il tracciato divenne propriet\u00e0 dell'Automobile Club d'Italia.\nNel 1970 viene invertito il senso di marcia e vengono realizzare le palazzine dei box, della direzione gara, la sala stampa ed una tribuna. Altre innovazioni del tracciato furono apportate nel 1971.\nNell'estate 2005 si sono conclusi gli importanti lavori di ristrutturazione ed ampliamento: \u00e8 stata realizzata una nuova torre direzione corsa, sono state ampliate vie di fuga e migliorate le infrastrutture, e soprattutto \u00e8 stato aggiunto un chilometro di pista: dall'uscita della curva \"Cimini 2\" non si prosegue pi\u00f9 dritto ma si piega in salita procedendo per un breve rettilineo quindi si curva a destra nella curva \"Campagnano\", si affronta un breve rettilineo che tramite la curva \"Soratte\" si riallaccia al vecchio circuito all'altezza della \"Trincea\". Si \u00e8 cos\u00ec raggiunta la lunghezza totale di 4.085 m per le auto e 4.110 m per le moto. Con la nuova configurazione la pista, che nel 2004 aveva ricevuto l'omologazione FIA per i test di Formula 1 \u00e8 diventata molto interessante per la massima Formula ed \u00e8 stata sede di test di diversi team di Formula 1 come la Scuderia Ferrari, Williams F1, Toyota F1 Team e BAR-Honda. L'attivit\u00e0 di test coinvolge il tracciato laziale nel periodo invernale, e che vede scendere in pista anche molte categorie differenti, come WTCC, Le Mans Series, FIA GT e Formula. Degna di nota \u00e8 anche la manifestazione annuale di endurance, chiamata 6 Ore di Vallelunga.\nNell'estate 2006 sono stati realizzati nuovi box. Nel 2007 e nel 2008 l'autodromo ha ospitato una tappa del Campionato mondiale Superbike. Per questa occasione sono stati ampliati il rettilineo di partenza e la sala stampa, e sono state realizzate nuove tribune.\nIl circuito offre inoltre una pista della lunghezza di 1.200 metri, destinata principalmente alle attivit\u00e0 della Scuola Federale Rally, ed una nuova pista specifica per i SUV. L'area dell'autodromo dispone anche di un centro congressi, un albergo ed altre attivit\u00e0 e servizi. All'interno del complesso \u00e8 possibile anche visitare il sito archeologico \"Strada romana\", con quasi 500 m2 di ritrovamenti archeologici di valore culturale.\nDall'inizio del 2004 adiacente alla pista \u00e8 attivo il Centro di Guida Sicura ACI-SARA nel quale si svolgono corsi di guida per automobili, moto, camion, caravan e camper. Questo centro sfrutta sistemi di simulazioni con muri d'acqua, superfici ad aderenza differenziata e sistemi idraulici per provocare la sbandata di ogni tipo di veicolo.\nDal 2010 l'autodromo di Vallelunga \u00e8 alimentato da un impianto fotovoltaico che rende l'intero complesso di strutture energeticamente ad impatto zero.\nTra il 1 e 3 Novembre 2019 l'autodromo ospiter\u00e0 la seconda edizione dei FIA Motorsport Games, evento in cui ogni vettura rappresenta una nazione ed aperto a categorie GT3, TCR, F4, drifting, digital cup (e-sport) e karting slalom,\nNel 2020 l'autodromo ospiter\u00e0 la tappa italiana delle Nascar Whelen Euro Series.\nOgni anno \u00e8 sede di 2 tappe del Campionato Italiano Gran Turismo - solitamente in primavera e a Settembre - assieme ad altre categorie di supporto spesso gestite da ACI come TCR Italy, TCR DSG Endurance, Campionato Italiano Sport Prototipi, Porsche Carrera Cup Italia etc. Ad Ottobre ospita il round finale del Campionato Italiano Velocit\u00e0, la Superbike italiana\nDescrizione.\nLa pista ha una larghezza media di 11 metri, che raggiunge i 14 metri sulla linea del traguardo. Il senso di marcia \u00e8 orario. Il tracciato principale \"International\" si snoda in 10 curve, di cui 7 a destra e 3 a sinistra; il raggio curvatura va dai 23 metri del \"Tornante\" ai 166 metri della \"Curva Grande\". Le automobili hanno a disposizione una lunghezza del tracciato di 4.085 m, mentre le moto di 4.110 m; \u00e8 presente anche una variante breve del tracciato, chiamata \"Club\", della lunghezza di 1.746 m. L'autodromo dispone di 24 box e 30 rimesse, e lungo la pista ci sono 23 postazioni per i commissari. Per il pubblico sono presenti le tribune \"Traguardo\", sulla linea di partenza, dalla capienza di 6.000 posti, e \"Collina\" da 15.000 posti, mentre il prato pu\u00f2 ospitare circa 11.000 persone."}
{"id": "1237401", "revid": "124941630", "url": "https://it.wikipedia.org/wiki?curid=1237401", "title": "Gigi Marzullo", "text": "Biografia.\nFormazione.\nHa compiuto le prime esperienze nella redazione di \"Il Mattino\" diventando quindi giornalista professionista. Nel 1983 si \u00e8 laureato in Medicina e Chirurgia presso l'Universit\u00e0 degli Studi di Pisa.\nCarriera televisiva.\nEntrato in Rai su diretta segnalazione del corregionale Ciriaco De Mita, ha esordito in televisione nel 1983 con \"Forte fortissimo\", un programma di Rai 1 su testi di Marco Di Tillo e Annabella Cerliani. Nel 1986 ha condotto il programma \"Italia mia\" al fianco di Sammy Barbot, affidatogli da Biagio Agnes. L'anno seguente ha presentato \"Il mondo \u00e8 tuo\" insieme a Giulia Foss\u00e0.\nDopo varie esperienze televisive (fra cui, nel 1988, anche \"Microfono d'argento\", una serata di gala televisiva insieme a Gabriella Carlucci), diventa conduttore dal 1989 al 1993 di \"Mezzanotte e dintorni\", programma notturno di Rai 1 in cui sottoponeva domande pungenti e molto personali a numerosi personaggi famosi; nel 1994 gli \u00e8 stato affidato anche un programma il cui titolo ricalcava quello del suo programma notturno, \"Mezzogiorno e dintorni\", che per\u00f2 non ha ottenuto i risultati di \"share\" sperati e per questo \u00e8 stato chiuso velocemente. Altri suoi programmi di questo periodo sono \"Uno pi\u00f9 uno\" e \"L'asino d'oro\".\nDal 1994 scrive e conduce il talk show notturno \"Sottovoce\" e le sue varianti: \"Settenote - Musica e musiche\" (gioved\u00ec) su musica e cantanti, \"Cinematografo\" (venerd\u00ec) su cinema e relativi festival (Roma, Venezia, Cannes), \"Milleeunlibro - Scrittori in TV\" (sabato) su libri e scrittori, \"Applausi\" (domenica) sul teatro, e infine \"L'appuntamento - libri in TV\", sui libri, in onda anche questo di domenica in terza serata su Rai 1.\n\u00c8 stato il responsabile della struttura Notte di Rai 1 dal 14 maggio 2013, quando viene nominato dal direttore generale Rai Luigi Gubitosi capostruttura cultura della prima rete aziendale. Nel 2017 interpreta se stesso nella serie TV di Sky \"1993\".\nNella stagione 1999-2001 \u00e8 stato spesso ospite all'interno di \"Quelli che... il calcio\". Nel 2020 \u00e8 andato in pensione, ma continua a condurre i suoi programmi grazie a un contratto come collaboratore esterno.\nVita privata.\nGigi \u00e8 piuttosto riservato nella vita privata.\nEra fratello di Enzo Maria Marzullo, giornalista e critico d'arte laureato in Lettere all'Universit\u00e0 di Salerno, ritrovato morto nel 2003 nella dimora materna a Roma, all'et\u00e0 di 42 anni.\nGigi Marzullo ha il terrore della morte. In una puntata di Verissimo, Gigi ha dichiarato:\n\"\u201cTemo di morire, di addormentarmi e non svegliarmi pi\u00f9. La morte \u00e8 un\u2019ingiustizia\u201d\"\nProblemi di salute.\nNell'agosto 2019 Gigi viene operato d'urgenza per un'ernia addominale. Tempo prima aveva subito un'operazione di riduzione della prostata nonostante abbia tenuto per 40 giorni il catetere allo scopo di evitare l'intervento. Ha anche uno stent.\nVita sentimentale.\nNel 2018 ha sposato Antonella De Iuliis (classe 1958), conosciuta a fine anni '90 e dopo 20 anni insieme. Antonella ha un figlio da una precedente relazione, mentre la coppia non ha dato vita a nuovi figli. In un'intervista, Gigi ha dichiarato:\n\u201c\"Mi sono molto dedicato al lavoro e non ci ho mai pensato. Poi ho sposato una donna che ha un figlio e quindi un figlio c\u2019\u00e8. Io sono sicuro che nella vita bisogna accettare quello che la vita ti regala\"\u201d\nsenza rimpianti di non aver avuto figli biologici, dato che ha avuto in compenso un figlio acquisito.\nPrima di questo matrimonio, Gigi era definito lo scapolo d'oro di Rai Uno, e ha avuto un unico flirt in precedenza, quello con l'attrice francese Delphine Forest.\nDa un'intervista di Teleradio-News, Gigi ha dichiarato che:\nRiconoscimenti.\nNel 2007 gli \u00e8 stato assegnato il Premio Cimitile, sezione Giornalismo Antonio Ravel. Nel 2008 ha ricevuto il Premio Citt\u00e0 dei Cavalieri di Malta."}
{"id": "1237402", "revid": "599013", "url": "https://it.wikipedia.org/wiki?curid=1237402", "title": "Suore del Divin Salvatore", "text": "Le Suore del Divin Salvatore (in latino \"Sorores Divini Salvatoris\") sono un istituto religioso femminile di diritto pontificio: le suore di questa congregazione, dette comunemente Salvatoriane, pospongono al loro nome la sigla S.D.S.\nStoria.\nLa congregazione venne fondata a Tivoli l'8 dicembre 1888 dalla baronessa Therese von W\u00fcllenweber (1833-1907) sotto la guida di padre Johann Baptist Jordan (1848-1918), fondatore dei salvatoriani.\nL'istituto venne approvato da Celestino del Frate, vescovo di Tivoli, il 20 marzo 1889; ricevette il pontificio decreto di lode il 18 agosto 1911 e l'approvazione definitiva della Santa Sede il 29 aprile 1926.\nLa fondatrice (in religione madre Maria degli Apostoli) venne beatificata da papa Paolo VI il 13 ottobre 1968.\nAttivit\u00e0 e diffusione.\nLe suore Salvatoriane sono dedite all'assistenza dei malati, all'istruzione e all'educazione cristiana della giovent\u00f9.\nSono presenti in Europa (Albania, Austria, Belgio, Germania, Italia, Polonia, Regno Unito, Romania, Ungheria), in Africa (Repubblica Democratica del Congo, Mozambico, Tanzania), in Asia (Filippine, India, Malaysia, Pakistan, Sri Lanka, Taiwan), nelle Americhe (Brasile, Colombia, Ecuador, Stati Uniti d'America, Venezuela); la sede generalizia, dal 1903, \u00e8 a Roma.\nAl 31 dicembre 2005, la congregazione contava 1.286 religiose in 214 case."}
{"id": "1237403", "revid": "33277", "url": "https://it.wikipedia.org/wiki?curid=1237403", "title": "Salvatoriane", "text": ""}
{"id": "1237408", "revid": "287204", "url": "https://it.wikipedia.org/wiki?curid=1237408", "title": "Pallottine", "text": "Pallottine \u00e8 il nome con cui sono popolarmente chiamate le religiose di due congregazioni femminili fondate dal sacerdote italiano san Vincenzo Pallotti (1795-1850):"}
{"id": "1237414", "revid": "119130564", "url": "https://it.wikipedia.org/wiki?curid=1237414", "title": "Racconto di un naufrago", "text": "Racconto di un naufrago (\"Relato de un n\u00e1ufrago que estuvo diez d\u00edas a la deriva en una balsa sin comer ni beber, que fue proclamado h\u00e9roe de la patria, besado por las reinas de la belleza y hecho rico por la publicidad, y luego aborrecido por el gobierno y olvidado para siempre\", in spagnolo) \u00e8 un reportage di non fiction dello scrittore colombiano Gabriel Garc\u00eda M\u00e1rquez, uscito serializzato nel 1955 in Colombia e poi edito in volume a Barcellona nel 1970. Il titolo completo dell'opera \u00e8 traducibile in italiano come \"Racconto di un naufrago che and\u00f2 per dieci giorni alla deriva in una zattera senza mangiare n\u00e9 bere, che fu proclamato eroe della patria, baciato dalle reginette di bellezza e reso ricco dalla pubblicit\u00e0, e poi aborrito dal governo e dimenticato per sempre\". \nLa vicenda, un fatto di cronaca realmente accaduto, fu raccontata dal protagonista, un marinaio colombiano, unico sopravvissuto di otto marinai scaraventati in mare da un'ondata, a M\u00e1rquez, allora un giovane giornalista.\nStoria editoriale.\n\"Racconto di un naufrago\" raccoglie le quattordici puntate di una storia raccontata da Luis Alejandro Velasco a Gabriel Garc\u00eda M\u00e1rquez e pubblicata nel 1955 sul quotidiano colombiano \"El Espectador\" di Bogot\u00e0, per il quale lo scrittore lavorava come giornalista. La storia rivelava alcune scottanti verit\u00e0: emergeva che su un cacciatorpediniere non poteva esserci un carico di elettrodomestici come quello descritto dal naufrago e, quindi, vi venivano trasportati in Colombia di contrabbando. All'epoca, la Colombia era sotto la dittatura di Gustavo Rojas Pinilla, e il regime fece chiudere il giornale. In seguito a questi avvenimenti, Luis Alejandro Velasco fu completamente abbandonato dal governo e dimenticato da tutti. Tutto ci\u00f2 non \u00e8 descritto nel racconto del naufrago, ma nell'introduzione al romanzo del 1970 di Gabriel Garc\u00eda M\u00e1rquez. In Italia, il romanzo fu edito per la prima volta nel 1976 dalla casa editrice Editori Riuniti.\nTrama.\nL'opera racconta le disavventure di Luis Alejandro Velasco, marinaio della marina colombiana, caduto in mare dalla sua nave, il cacciatorpediniere A.R.C. \"Caldas\". La nave era salpata alle tre del mattino del 24 febbraio 1955 dal porto di Mobile in Alabama, diretta a Cartagena, in Colombia. Il 28 febbraio lui e altri sette membri dell'equipaggio vengono gettati in mare da un'onda, che d\u00e0 l'ultimo colpo ad una nave la cui stabilit\u00e0 \u00e8 minata dalla presenza di un carico di frigoriferi, lavatrici, radio e televisori. Da allora comincia l'odissea del naufrago, che deve lottare con tutte le sue forze contro le molteplici avversit\u00e0 dei suoi dieci giorni in mare. Caduto dalla nave, Luis riesce a salire su una zattera, anch'essa caduta dalla \"Caldas\". Dopo aver visto quattro suoi compagni annegare, inizia un periodo di totale solitudine. I nemici di Luis sono vari: il sole che, assieme all'acqua salata, gli brucia la pelle, la sete, la fame e gli squali. Per non perdere del tutto la cognizione del tempo, Luis decide di incidere una tacca nella zattera per ogni giorno trascorso in mare. Sono pochi gli oggetti che riesce a portare con s\u00e9: una chiave, un orologio, una catenina della Madonna e alcune cartoline.\nTra gli avvistamenti di aerei e navi che si rivelano infruttuosi, e le visioni del fantasma di uno dei suoi compagni, Jaime Manjarr\u00e9s, Luis cerca di procurarsi una qualsiasi fonte di nutrimento. Ci prova in vari modi: sia mangiando le cartoline che ha portato con s\u00e9, sia provando a mangiare le sue scarpe. Si rivelano inutili sia l'uccisione di un gabbiano, perch\u00e9 Luis \u00e8 sopraffatto dal senso di colpa e dal disgusto per le interiora dell'animale, sia la cattura di un grosso pesce, del quale riesce a mangiare solo una piccola parte, mentre il resto viene divorato dagli squali che, nel racconto, arrivano sempre alle cinque del pomeriggio.\nProprio mentre \u00e8 preda della disperazione pi\u00f9 profonda, al punto da desiderare di morire, Luis avvista la terra. Con un ultimo sforzo riesce a raggiungere la riva a nuoto. Inizialmente pensa di essere in terra straniera, ma ben presto scopre di trovarsi proprio in Colombia.\nSulla spiaggia viene soccorso da alcune persone, che si prendono cura di lui, prima trasportandolo al vicino villaggio di Mulatos, poi alla cittadina di San Juan de Urab\u00e1, dove viene visitato da un medico. Al ritorno a Cartagena, durante i giorni trascorsi in ospedale, riceve la visita di alcuni giornalisti ai quali era vietato fargli domande. Solo un giovane giornalista, spacciandosi per uno psichiatra, riesce a fargli disegnare una nave e una casa di campagna, che il giorno dopo vengono pubblicate sul giornale per il quale lavora il coraggioso cronista. Al suo ritorno in patria, Velasco \u00e8 acclamato come un eroe, anche se egli non si sente tale solo per essere riuscito a sopravvivere su una zattera per dieci giorni. Le agenzie pubblicitarie fanno a gara per garantirsi i suoi servizi come testimonial delle pubblicit\u00e0 di alcuni prodotti. Insieme ai compensi dei pubblicitari, e a quelli per aver concesso i diritti per la trasmissione via radio della sua storia, Luis riesce a guadagnare quasi diecimila pesos."}
{"id": "1237415", "revid": "15756", "url": "https://it.wikipedia.org/wiki?curid=1237415", "title": "Sorgenia", "text": "Sorgenia SpA \u00e8 un'azienda che opera nel mercato libero dell'energia elettrica e del gas naturale, con circa 400\u00a0000 clienti su tutto il territorio nazionale. Dispone, con controllo diretto e indiretto, di impianti di generazione elettrica per circa 4\u00a0800 MW di potenza installata ed \u00e8 uno dei maggiori operatori italiani nella commercializzazione di elettricit\u00e0 e gas naturale.\nLa costituzione della societ\u00e0 \u00e8 del luglio 1999, lo stesso anno della liberalizzazione del mercato elettrico per effetto del D.Lgs. 79/99 (noto come \"Decreto Bersani\"), che ha gradualmente esteso la possibilit\u00e0 di scegliere fornitore elettrico a fasce sempre pi\u00f9 consistenti di consumatori, a partire dalle aziende dai consumi maggiori. La liberalizzazione del mercato del gas naturale, invece, risale al 2000, con il D.Lgs. 164/00 (noto come \"Decreto Letta\") e ha subito coinvolto tutti i consumatori.\nDall'ottobre 2020 \u00e8 sotto il controllo di F2i, il Fondo infrastrutturale italiano.\nStoria.\nGli inizi.\nLa societ\u00e0 nacque nel 1999 come Energia SpA, in seguito al Decreto Bersani sulla liberalizzazione dell'energia elettrica. Faceva parte della galassia CIR-De Benedetti che deteneva il 73,4% del capitale attraverso Energia Holding, mentre il restante 26,6% era posseduto dal gruppo energetico austriaco Verbund (controllato con il 51% dallo Stato austriaco).\nNel 2000 la societ\u00e0 avvi\u00f2 la fornitura di energia elettrica ai primi clienti industriali e tre anni dopo anche quella di gas dalla Libia tramite il gasdotto Green Stream. Nel 2003 il business energetico, con 808 milioni di euro di fatturato contro i 574 dell'anno precedente, rappresentava ormai un terzo dei ricavi del gruppo CIR.\nNei primi anni 2000 port\u00f2 avanti i progetti \"greenfield\" relativi alle centrali elettriche a ciclo combinato alimentate a gas naturale di Termoli (CB), Modugno (Bari), Aprilia (Latina), Bertonico-Turano Lodigiano (Lodi) e dal 2005 cominci\u00f2 anche ad operare nel settore eolico. Nello stesso anno, a seguito dell\u2019abbassamento delle soglie di consumo per accedere al mercato libero dell\u2019energia, Energia Spa allarg\u00f2 la sua offerta anche ai possessori di partita Iva.\nLa nascita di Sorgenia.\nNel luglio 2006 Energia SpA cambi\u00f2 nome diventando Sorgenia SpA, il cui maggiore azionista rimase la CIR di De Benedetti. Nel primo trimestre di quell'anno il fatturato di Energia era di 454,5 milioni di euro ma il Mol (margine operativo lordo) era negativo per 1,2 milioni contro quello positivo di 7,5 milioni del corrispondente periodo del 2005, i ricavi netti passarono da un +3,8 milioni del 2015 ad un -3,9 milioni, l'indebitamento netto sal\u00ec da 429 a 491 milioni.\nNegli anni successivi venne ultimata la costruzione delle diverse centrali elettriche a ciclo combinato di propriet\u00e0 del Gruppo. Nel 2006 entr\u00f2 in funzione quella di Termoli (CB) e tra il 2010 e il 2012 quelle di Modugno (BA), Bertonico-Turano Lodigiano e Aprilia (LT).\nA luglio 2011 fu inoltre costituita Sorgenia Green, societ\u00e0 dedicata alla produzione di energia esclusivamente da fonti rinnovabili, e allargata l\u2019offerta con soluzioni anche per i clienti residenziali in aggiunta a quelle dedicate alle imprese, dopo la definitiva apertura del mercato anche ai clienti privati.\nLa crisi e il rischio fallimento.\nLa crisi economica del 2012 colp\u00ec in particolare le utility tradizionali come Sorgenia, che producevano energia elettrica usando il gas come combustibile. Inoltre l\u2019azienda stava affrontando un periodo di decisi investimenti per la realizzazione delle sue centrali a ciclo combinato, l\u2019acquisizione di parchi eolici in Francia e ulteriori spese nel settore delle rinnovabili.\nLo sviluppo della societ\u00e0 sub\u00ec un deciso rallentamento, chiudendo il bilancio 2013 in perdita e con una crescita dell'indebitamento fino a 1,8 miliardi di euro nei confronti di 21 banche. La principale banca creditrice fu Mps che da sola si fece carico di 600 milioni. Data la situazione di pesante passivo, i De Benedetti scelsero di non ricapitalizzare la societ\u00e0 come avevano invece richiesto le banche, ma a dicembre 2013 fu presentato un accordo di moratoria (\"standstill\") con gli istituti finanziatori e avviato un processo di ristrutturazione con un aumento di capitale sottoscritto solo dalle banche, oltre ad un nuovo piano industriale.\nIn questo modo, Sorgenia pass\u00f2 sotto il controllo delle banche creditrici che avevano convertito l'esposizione creditizia in azioni. Mps divenne quindi il principale azionista di Sorgenia con il 22% del capitale, mentre le altre banche coinvolte furono Ubi Banca con il 18%, Banco Popolare con l'11,5%, Intesa Sanpaolo e Unicredit entrambe con il 10% e Bpm con il 9%.\nCIR e Verbund cedettero tutte le loro quote della societ\u00e0, ma ottennero un accordo con le banche per ricevere il 10% della eventuale plusvalenza generata dalla cessione della societ\u00e0 risanata.\nA giugno 2014 Sorgenia annunci\u00f2 l\u2019intenzione di riposizionarsi come azienda focalizzata sul mercato B2B, poi resa effettiva con il processo di ristrutturazione societaria del 2015.\nLa riorganizzazione societaria.\nCon la nomina del nuovo Consiglio di Amministrazione a marzo 2015, venne dato il via libera ad un aumento di capitale da 397,5 milioni di Euro, interamente sottoscritto da Nuova Sorgenia Holding, la societ\u00e0 costituita dalle banche finanziatrici, che aveva il controllo del 99,97% di Sorgenia Spa, mentre il restante 0,03% era detenuto da Mps.\nNel 2016 Sorgenia chiuse con un fatturato di 1,5 miliardi di euro (+13,9%) e un utile di 14,5 milioni, mentre l'indebitamento era sceso a 882,6 milioni.\nIn un\u2019intervista rilasciata all'inizio del 2017 a \"Libero Quotidiano\", il presidente di Sorgenia, Chicco Testa, dichiar\u00f2 che la nuova azienda non aveva pi\u00f9 niente a che fare con la precedente gestione, n\u00e9 da un punto di vista azionario n\u00e9 di management, e che era in grado di pagare i debiti. Nel 2016 la societ\u00e0 riusc\u00ec infatti a restituire alle banche creditrici circa 100 milioni e ulteriori 340 milioni l\u2019anno successivo. A maggio 2017, durante la presentazione della nuova campagna pubblicitaria con come testimonial Bebe Vio, il presidente Testa ribad\u00ec che la nuova Sorgenia era in grado di ripagare i debiti.\nSorgenia decise in quegli anni di ritornare anche sul mercato residenziale con un\u2019offerta per l\u2019energia elettrica e il gas totalmente digitale.\nA luglio 2017 fu stipulato un nuovo accordo di ristrutturazione del debito con le banche con l'estensione fino al 2027 del piano di ripagamento del debito.\nNel marzo 2019 Sorgenia ha acquisito il 100% di Universal Sun, societ\u00e0 bergamasca specializzata in soluzioni per l\u2019efficienza energetica e la produzione di energia da fonti rinnovabili, rinominata Sorgenia Green Solutions nel giugno 2020.\nSotto il controllo di F2i.\nNel dicembre 2019 Sorgenia viene acquisita da F2i-Asterion, joint venture con il fondo d'investimento spagnolo. Il closing perfezionato il 6 ottobre 2020. La totalit\u00e0 delle azioni \u00e8 detenuta dal veicolo societario Zaffiro. Con il nuovo azionariato si apre un nuovo capitolo industriale per Sorgenia che nell\u2019ultimo quinquennio ha risanato la propria struttura finanziaria..\nNel giugno 2021, dopo l'incorporazione di Zaffiro, F2i diventa primo azionista di Sorgenia con il 72,4%, Asterion Industrial Partners ha il 27,6%.\nSorgenia: ambiti di attivit\u00e0.\nSia nel comparto elettrico sia in quello del gas naturale, Sorgenia opera nelle fasi della generazione elettrica, dell'importazione di elettricit\u00e0 e di gas, dell'attivit\u00e0 sui mercati all'ingrosso e della vendita ai clienti finali.\nNon opera invece negli ambiti del Trasporto, della Distribuzione e dello Stoccaggio, per legge regolati dall'Autorit\u00e0 (ARERA).\nProduzione di energia elettrica e compravendita all'ingrosso.\nNel corso degli anni, Sorgenia ha realizzato il proprio parco di generazione elettrica tramite la costruzione ex novo di centrali termoelettriche a ciclo combinato a gas naturale. Di queste, la prima a entrare in funzione \u00e8 stata quella di Termoli (CB), a regime dal 2006, seguita da quelle di Modugno (BA) nel 2010, Bertonico-Turano Lodigiano nel 2011 e Aprilia (LT) nel 2012, per un totale di circa 3\u00a0200 MW di potenza installata.\nNel 2003 Sorgenia ha partecipato all'acquisizione della ex genco (\"generation company\") Tirreno Power di Enel, di cui detiene una quota del 50%, tramite Energia Italiana; l'altro 50% \u00e8 di propriet\u00e0 di Engie. Tirreno Power dispone di 75 impianti idroelettrici e tre centrali a gas naturale a Torre Valdaliga Sud, Vado Ligure e Napoli per circa 2\u00a0500 MW totali.\nCompleta il panorama la partecipazione ai principali mercati europei e alle principali Borse Elettriche, tra le quali l'IPEX, il marketplace telematico italiano per lo scambio \"all'ingrosso\" di energia.\nApprovvigionamento di gas naturale.\nPer uso diretto nelle proprie centrali a ciclo combinato e per la commercializzazione ai clienti finali, Sorgenia si approvvigiona di gas naturale tramite contratti su base bilaterale e attraverso la partecipazione al Punto di Scambio Virtuale (PSV), l'hub italiano di scambio tra gli operatori del settore, e ai principali hub europei. In joint venture paritetica con la societ\u00e0 Iren, Sorgenia controlla inoltre il 70,78% di LNG Med Gas Terminal, societ\u00e0 che il 17 settembre 2008 ha ottenuto decreto di compatibilit\u00e0 ambientale per la realizzazione di un terminale di rigassificazione a Gioia Tauro (RC), per il quale il 14 febbraio 2012 \u00e8 stato firmato il decreto interministeriale che ne autorizza la realizzazione e l'esercizio (pubblicato in Gazzetta Ufficiale il 17 marzo 2012). Il rigassificatore \u00e8 stato autorizzato per una capacit\u00e0 complessiva massima di circa 12 miliardi di metri cubi.\nVendita e fornitura di elettricit\u00e0 e gas naturale.\nCon circa 270\u00a0000 clienti su tutto il territorio nazionale, 4 miliardi di kWh venduti e 1,4 miliardi di metri cubi di gas gestiti nel 2017, Sorgenia si pone tra i primi operatori nazionali del mercato libero dell'energia. Dal 2014, l'azienda ha scelto di focalizzare la propria strategia commerciale prevalentemente verso le imprese di tutte le dimensioni. Nel luglio 2016, l'azienda \u00e8 ritornata sul mercato residenziale con una soluzione interamente digitale.\nCollaborando con alcune Associazioni dei Consumatori, nel 2011 Sorgenia ha pubblicato un Manuale per il Consumatore, prendendo spunto anche dagli indirizzi dell'autorit\u00e0 garante della concorrenza e del mercato e dell'Autorit\u00e0 per l'Energia Elettrica e il Gas. A ottobre 2012, l'azienda ha presentato la prima edizione della propria Carta della qualit\u00e0 dei servizi\ne nel dicembre 2012 ha siglato con Edison un Protocollo di autoregolazione condiviso con le associazioni dei consumatori per prevenire il fenomeno delle attivazioni non richieste.\nNel 2015, insieme a Edison e ad Engie, Sorgenia ha presentato il Manifesto per l'Energia del Futuro, cui hanno aderito successivamente anche E.ON e cinque associazioni di consumatori \nDati economici.\nNel 2016 i ricavi hanno toccato 1,5 miliardi di \u20ac con un utile di 14,5 milioni. Nel 2017 il fatturato \u00e8 stato di poco inferiore rispetto al 2016 (1,35 miliardi di euro) ma l'utile \u00e8 triplicato a 44 milioni e l'Ebitda \u00e8 cresciuto del 30% (161 milioni di euro). L'indebitamento finanziario \u00e8 sceso a 715 milioni dagli 880 milioni del 2016 e da 1,710 miliardi del 2015.\nCentrali elettriche gruppo Sorgenia.\nTermoelettriche (ciclo combinato a gas naturale)\nCentrali elettriche Tirreno Power.\nTermoelettriche\nIdroelettriche"}
{"id": "1237421", "revid": "486946", "url": "https://it.wikipedia.org/wiki?curid=1237421", "title": "Circuito di Vallelunga", "text": ""}
{"id": "1237424", "revid": "1543377", "url": "https://it.wikipedia.org/wiki?curid=1237424", "title": "'Ndrina Vallelunga", "text": "I Vallelunga detti \"i Viperari\" sono una 'ndrina di Serra San Bruno. Storicamente alleati dei Turr\u00e0 di Guardavalle, hanno stretto legami con la cosca Sia-Procopio-Lentini attiva nel soveratese.\nAttivi fin dagli anni '60 sono considerati il clan egemone nel vasto territorio montano a cavallo delle province di Catanzaro, Vibo Valentia e Reggio Calabria. Nel corso della loro storia decennale sono stati coinvolti in una serie di faide per il controllo del territorio al punto da farne uno dei clan pi\u00f9 potenti e sanguinari dell'intera Calabria.\nStruttura.\nSecondo il pentito Gianni Cretarola prima dello scoppio della nuova faida dei boschi nel 2009 il locale guidato da Damiano Vallelunga era formato da sette 'ndrine operanti in sette paesi diversi: i Chiefari a Torre di Ruggiero, gli Iozzo a Chiaravalle, i Sia a Soverato, i Procopio-Lentini a San Sostene e i Bruno a Vallefiorita.\nSecondo il pentito Andrea Mantella alcuni membri dei Vallelunga avrebbero la dote di Medaglione.\nStoria.\nLa Faida dei boschi.\nAlla fine degli anni '80 sono stati coinvolti nella cosiddetta \"Faida dei boschi\", che li vide, alleati dei Turr\u00e0, contrapporsi allo schieramento formato dagli Emanuele di Mongiana (intesi \"strazzi\"), agli Emanuele di Santa Caterina, ai Ciconte di Serra San Bruno e ai Nardo di Soriano riuniti sotto la benedizione del boss di Gioiosa Ionica Giuseppe Ierin\u00f2 (detto manigghia). Lo scoppio della faida avvenne il 17 agosto 1988 con l'omicidio di Cosimo Vallelunga. In poco pi\u00f9 di un anno si contarono oltre venti omicidi e almeno altrettanti tentati omicidi. La faida si concluse con la vittoria dello schieramento facente capo ai Vallelunga, che cos\u00ec divennero il clan dominante nella zona delle Serre.\nNuova Faida dei boschi.\nUsciti pressoch\u00e9 indenni dai vari procedimenti che li avevano visti imputati per la faida, all'inizio del nuovo millennio, sotto la guida del mammasantissima don Damiano, un boss di caratura nazionale, i Vallelonga accrebbero il loro prestigio criminale divenendo i garanti degli equilibri criminali nell'area che va dal soveratese all'alto ionio reggino. L'omicidio del capo dei viperari, avvenuto a Riace il 27 settembre 2009, ha fatto saltare tutti questi equilibri dando vita a quella che erroneamente \u00e8 conosciuta come \u201cNuova Faida dei Boschi\u201d. In realt\u00e0 non si tratta di una faida ma di una vera e propria guerra di mafia, la prima del nuovo millennio.\nI Vallelunga furono protagonisti di questa guerra che li vide contrapposti ai clan Ruga-Leuzzi-Vallelonga. E nonostante le gravi perdite subite (il 14 giugno 2010 cadr\u00e0 vittima di un'imboscata Salvatore Vallelunga, fratello di Damiano), i \"viperari\" non esiteranno a scatenare il terrore fra i boschi tanto che, come risulta dall'operazione Confine persino le donne dei clan loro avversari spinsero per una reazione nel timore di un annientamento.\nLa faida ha raggiunto una tregua grazie all'intervento di Cosimo Vallelonga, il boss sceso dal Nord Italia per mediare tra i cugini in guerra. L'operazione Confine, che nell'agosto 2012 ha disarticolato il cartello Ruga-Leuzzi-Vallelonga, ha fatto cessare questa seconda faida."}
{"id": "1237426", "revid": "486946", "url": "https://it.wikipedia.org/wiki?curid=1237426", "title": "Aci Vallelunga", "text": ""}
{"id": "1237435", "revid": "729019", "url": "https://it.wikipedia.org/wiki?curid=1237435", "title": "Nicol\u00e1s Lindley", "text": "Biografia.\nNato da famiglia agiata, suo padre era di origini britanniche, dopo aver studiato al Colegio San Andr\u00e9s, nel 1926 entr\u00f2 nella \"Escuela Militar de Chorrilos\" dove si laure\u00f2 nel 1930. All'interno dell'esercito Lindley riusc\u00ec ad avviare un'ottima carriera militare che lo port\u00f2 nel 1970 a diventare \"Comandante Generale\" dell'Esercito del Per\u00f9."}
{"id": "1237436", "revid": "438678", "url": "https://it.wikipedia.org/wiki?curid=1237436", "title": "Ricardo P\u00e9rez Godoy", "text": "\u00c8 stato Presidente del Per\u00f9 dal 18 luglio 1962 al 3 marzo 1963."}
{"id": "1237438", "revid": "8596", "url": "https://it.wikipedia.org/wiki?curid=1237438", "title": "Manuel Prado y Ugarteche", "text": ""}
{"id": "1237439", "revid": "8596", "url": "https://it.wikipedia.org/wiki?curid=1237439", "title": "Nicol\u00e1s Lindley L\u00f3pez", "text": ""}
{"id": "1237440", "revid": "121679098", "url": "https://it.wikipedia.org/wiki?curid=1237440", "title": "Manuel Prado Ugarteche", "text": "Biografia.\nFiglio del gi\u00e0 presidente Mariano Ignacio Prado, suo fratello maggiore, Leoncio Prado Guti\u00e9rrez, \u00e8 stato un militare ed eroe di guerra, caduto nella battaglia di Huamachuco, durante la Guerra del Pacifico. Formatosi inizialmente presso il collegio privato cattolico dell'Immacolata (de la Inmaculada) di Lima, Prado Ugarteche ha poi proseguito gli studi presso la'Universidad Nacional Mayor de San Marcos dove ha conseguito il bacellierato (\"bachillerato\") nel 1907 e il dottorato nel 1910; contemporaneamente studia ingegneria presso l'Universidad Nacional de Ingenier\u00eda, presso la quale si laurea in ingegneria civile nel 1911. In qualit\u00e0 di giovane ufficiale partecip\u00f2 al colpo di stato che rovescia il presidente peruviano Guillermo Billinghurst nel 1914."}
{"id": "1237441", "revid": "729019", "url": "https://it.wikipedia.org/wiki?curid=1237441", "title": "Manuel A. Odr\u00eda", "text": "\u00c8 stato presidente del Per\u00f9 dal 29 ottobre 1948 al 1\u00ba giugno 1950, a seguito di un colpo di Stato col quale ha dichiarato fuorilegge tutti i partiti politici, e dal 28 luglio 1950 al 28 luglio 1956."}
{"id": "1237443", "revid": "8596", "url": "https://it.wikipedia.org/wiki?curid=1237443", "title": "Manuel Arturo Odr\u00eda", "text": ""}
{"id": "1237446", "revid": "599013", "url": "https://it.wikipedia.org/wiki?curid=1237446", "title": "Zen\u00f3n Noriega Ag\u00fcero", "text": "\u00c8 stato presidente del Per\u00f9 dal 1\u00ba giugno al 28 luglio 1950."}
{"id": "1237448", "revid": "1318658", "url": "https://it.wikipedia.org/wiki?curid=1237448", "title": "Jos\u00e9 Luis Bustamante y Rivero", "text": "\u00c8 stato presidente del Per\u00f9 dal 28 luglio 1945 al 29 ottobre 1948. \u00c8 stato presidente della Corte internazionale di giustizia dal 1967 al 1969."}
{"id": "1237449", "revid": "8596", "url": "https://it.wikipedia.org/wiki?curid=1237449", "title": "Jos\u00e9 Bustamante y Rivero", "text": ""}
{"id": "1237450", "revid": "729019", "url": "https://it.wikipedia.org/wiki?curid=1237450", "title": "\u00d3scar R. Benavides", "text": "\u00c8 stato Presidente del Per\u00f9 dal 4 febbraio 1914 al 18 agosto 1915 e dal 28 luglio 1933 al 28 luglio 1939."}
{"id": "1237451", "revid": "287204", "url": "https://it.wikipedia.org/wiki?curid=1237451", "title": "Oscar R. Benavides", "text": ""}
{"id": "1237454", "revid": "8596", "url": "https://it.wikipedia.org/wiki?curid=1237454", "title": "\u00d3scar Benavides", "text": ""}
{"id": "1237455", "revid": "75462931", "url": "https://it.wikipedia.org/wiki?curid=1237455", "title": "Castelluccia", "text": "Castelluccia \u00e8 il toponimo di 2 frazioni della provincia di Roma"}
{"id": "1237459", "revid": "287204", "url": "https://it.wikipedia.org/wiki?curid=1237459", "title": "Castrimoenium", "text": "Castrimoenium (in italiano antico \"Castromenio\", \"Castrimonio\" o \"Castrimenio\") fu un \"municipium\" romano del Lazio, collocato approssimativamente nel territorio comunale dell'attuale Marino, in provincia di Roma.\nStoria.\nControversie sull'ubicazione.\nLa repentina scomparsa di \"Castrimoenium\" non ha lasciato nella storia dati certi sull'esatta ubicazione del \"municipium\". Comunemente \u00e8 identificato nel territorio comunale di Marino, sui Colli Albani, nell'area dei Castelli Romani: nello stesso comune si trovavano il \"Locus Ferentinum\", luogo delle adunanze della Lega Latina dopo la distruzione della vicina \"Alba Longa\", e le citt\u00e0 latine di \"Bovillae\" e \"Mugillae\", la prima che continu\u00f2 ad esistere almeno fino al I secolo, la seconda che cess\u00f2 di esistere dopo il saccheggio dei Volsci di Gneo Marcio Coriolano.\nL'unico studiosi che ha pensato di collocare \"Castrimoenium\" fuori dal territorio marinese \u00e8 stato lo storico ottocentesco Francesco Giorni, che parl\u00f2 dell'esistenza di due \"castra\" dal nome quasi identico, \"Castrimoenium\" e \"Castrimoenium\", variet\u00e0 di denominazione attestate dalle epigrafi scoperte fino ad allora, e colloc\u00f2 il primo ad Albano Laziale, il secondo a Marino. A questi tuttavia rispose un altro archeologo, il padre agostiniano eremitano Giuseppe Ranghiasci, che afferm\u00f2 con forza che il sito di \"Castrimoenium\" era collocato presso l'attuale centro di Marino. Tra i due litiganti, pens\u00f2 di intervenire lo storico ed archeologo Girolamo Torquati, autore degli \"Studi storico-archeologici sulla citt\u00e0 e sul territorio di Marino\", che diede torto ad entrambi i colleghi collocando \"Castrimoenium\" nientemeno che in comune di Grottaferrata, presso la localit\u00e0 di Castel de' Paolis, estremamente vicina al centro di Marino da cui \u00e8 separata solo dalla Valle de' Paoli o dei Morti. Con il Torquati convenne l'archeologo ed epigrafista tedesco Hermann Dessau, ma dissent\u00ec lo studioso dell'Agro Romano Giuseppe Tomassetti, che all'inizio del Novecento propose come ubicazione del centro del \"municipium\" il sito dell'attuale parco pubblico di villa Desideri.\nAd oggi, l'ubicazione considerata pi\u00f9 probabile \u00e8 quella di Castel de' Paolis, con alcune cautele circa una possibile ubicazione presso il rione Castelletto, il quartiere alto-medioevale del centro di Marino.\nL'et\u00e0 repubblicana.\nLo storico ed archeologo Girolamo Torquati ha ipotizzato che un accampamento fortificato stabile fosse stato fondato nel 338 a.C. dal console Gaio Menio Publio, quando Roma sconfisse alcune citt\u00e0 latine ribelli (tra cui \"Velitrae\", che fu duramente punita per le sue continue ribellioni) ed imped\u00ec nuove riunioni della Lega Latina: di conseguenza sarebbe diventato utile presidiare lo storico luogo delle adunanze latine, il \"Locus Ferentinum\", situato convenzionalmente presso il centro di Marino in localit\u00e0 Prato della Corte.\nLa prima menzione di \"Castrimoenium\" viene fatta comunque risalire a Plinio il Vecchio nella \"\"Naturalis Historia\", che parla dei \"castrimoenienses\" come abitanti di una colonia del Lazio esistente alla sua epoca.\nAnche Sesto Giulio Frontino, nell'opera storiografica \"De Coloniis\"\" a lui attribuita, menziona i \"moenienses\" o \"munienses\" tra i cinquantatr\u00e9 popoli latini che vennero assoggettati dai Romani senza lasciare alcuna traccia, ed afferma che \"Castrimoenium\" sarebbe stato fortificato in forza della legge sillana sulla centuriazione del territorio incluso tra \"Bovillae\" e \"Tusculum\".\nL'et\u00e0 imperiale.\nNella prima et\u00e0 imperiale \"Castrimoenium\" risulta in piena vitalit\u00e0: era infatti un \"municipium\" retto da \"quattorviri\" () e da un consiglio di \"decuriones\" (), nonch\u00e9 provvisto di \"patronus\" (). Il \"municipium\" era fiorente tanto da onorare Augusto (27 a.C.-14, ), Marco Aurelio (161-180, ) e Lucio Vero (161-169, ). L'imperatore Adriano (117-138) fece eseguire alcuni lavori nel \"municipium\" per sua munificenza (). Poi, non si hanno pi\u00f9 menzioni datate o databili del \"municipium\", che decadde prima dell'alto Medioevo: la prima citazione del nuovo centro abitato Marino, volendo escludere la fumosa menzione di una \"possessio Marinas\" tra i beni donati dall'imperatore Costantino I (306-337) alla basilica cattedrale di San Giovanni Battista in Albano Laziale sotto il pontificato di papa Silvestro I (314-335), risale al 1090 o al pi\u00f9 tardi al 1114.\nIl Cristianesimo fu predicato nell'area albana e tuscolana probabilmente da san Pietro apostolo e san Paolo di Tarso in persona: il culto di questi santi sui Colli Albani \u00e8 sicuramente molto antico, poich\u00e9 nel territorio di Grottaferrata al XII miglio della via Latina nel VII secolo era attestata una \"\"basilica Sancti Petri\" da cui dipendevano una \"sella Petri\" ed un \"prata Pauli\"\" collocabili nell'attuale territorio criptense, mentre nel territorio marinese nell'VIII secolo esisteva una \"\"massa Pauli ex corpore patrimonium Appiae\" e nel X secolo un \"mons Paulelli\"\". Ancora oggi, una sopravvivenza di toponimi legati ai due \"principi degli apostoli\" (ma anche alle propriet\u00e0 dei \"Valerii Messallae\", nobile famiglia romana) si trova in localit\u00e0 come Santi Apostoli, Paolina, magari anche Castel de' Paolis e Tor Messer Paoli, tutte gravitanti nella medesima area di confine tra Marino, Grottaferrata e Ciampino.\nDescrizione.\nResti epigrafici.\nSono stati rinvenuti abbondanti materiali epigrafici inerenti a \"Castrimoenium\", trovati sparsi in diverse localit\u00e0: a Castel de' Paolis fu rinvenuto il famoso blocco di cui a , assieme ai testi , , , , , , , ; in un sito non determinato del territorio marinese si scopr\u00ec l'iscrizione funeraria di cui a , mentre addirittura ad Albano Laziale presso la chiesa di San Paolo era conservata l'iscrizione del .\nLa famosa stele sepolcrale di cui a , che permette di far luce sulla situazione urbanistica del \"municipium\", fu ritrovata a dire dell'erudito Luca Olstenio nel 1632 presso la villa Colonna di Belpoggio vicino al centro di Marino, mentre per Girolamo Torquati sarebbe stata ritrovata presso i Giardini Colonna nell'attuale quartiere Borgo Garibaldi.\nProprio questa epigrafe parla di una risoluzione presa dal consiglio dei decurioni castrimeniense nel 31 su proposta di Lucio Cornelio Pupillo di seppellire Marco Giunio Monimo, liberto di Silano, in un luogo privilegiato di propriet\u00e0 municipale, \"honoris causa\": tale luogo era situato fuori dalla \"porta Mediana\", tra una \"schola\", il \"rivus Aquae Albanae\" ed un \"columnar publicum\".\nL'esistenza di una \"porta Mediana\" (anche denominata \"principalis dextra\"), fatto comune anche ad altri \"castra\" romani, indica che \"Castrimoenium\" seguiva la pianta tipica degli accampamenti fortificati romani articolata su due assi ortogonali. Girolamo Torquati, che collocava il centro della citt\u00e0 presso Castel de' Paolis, sostenne che la \"porta Mediana\" si aprisse verso l'attuale centro di Marino. Giuseppe Tomassetti ha provato a decifrare gli elementi dati dall'epigrafe come punti di riferimento: il \"rivus Aquae Albanae\" potrebbe essere la marana delle Pietrare, ed il \"columnar publicum\" una cava di peperino, pietra vulcanica estratta comunemente a Marino fino alla seconda met\u00e0 del Novecento. Questa disposizione apparirebbe comunque pi\u00f9 logica pensando che il centro di \"Castrimoenium\" fosse stato situato in corrispondenza dell'attuale rione Castelletto, pi\u00f9 vicino alla marana e soprattutto al principale luogo di estrazione del peperino, l'attuale quartiere Cave di Peperino."}
{"id": "1237467", "revid": "1342360", "url": "https://it.wikipedia.org/wiki?curid=1237467", "title": "Superliga 1998-1999 (Slovacchia)", "text": "L'edizione 1998-99 della Superliga (chiamata anche Corgo\u0148 Liga per motivi di sponsorizzazione) vide la vittoria finale dello .\nCapocannoniere del torneo fu Martin Fabu\u0161 (Laugaricio Tren\u010d\u00edn), con 19 reti."}
{"id": "1237478", "revid": "1543377", "url": "https://it.wikipedia.org/wiki?curid=1237478", "title": "Perito filatelico", "text": "Il perito filatelico rappresenta un'importante figura di professionista della filatelia. Tali professionisti svolgono principalmente un'attivit\u00e0 di verifica e di controllo di tutti gli oggetti di interesse della filatelia (francobolli, aerogrammi, buste affrancate, cartoline postali, ecc. ) al fine di accertarne l'autenticit\u00e0. Per tale scopo, rilascia appositi certificati fotografici riportanti l'immagine dell'oggetto esaminato. In genere i certificati vengono poi firmati ed autenticati con il timbro a secco personale del perito che lo rilascia.\nI periti iscritti al CNPFI (Collegio Nazionale Periti Filatelici Italiani) appongono sulle loro certificazioni anche il timbro a secco dell'associazione con il proprio numero di iscrizione al CPI (Collegio periti Italiani).\nAltre attivit\u00e0 svolte dal perito filatelico sono: la stima di collezioni filateliche per la vendita o per effettuare una divisione ereditaria, l'assistenza presso le case d'aste filateliche, l'emissione di perizie legali qualora vengano richiesti da un tribunale per usi civili o penali, perizie assicurative, ecc.\nAutenticazione degli oggetti.\nDopo aver esaminato l'oggetto da autenticare o da stimare attraverso vari mezzi, il perito filatelico esprime il proprio parere. \nIn genere, comunque, viene seguita la seguente prassi:"}
{"id": "1237481", "revid": "547034", "url": "https://it.wikipedia.org/wiki?curid=1237481", "title": "Ernesto I di Sassonia-Gotha-Altenburg", "text": "Biografia.\nGiovinezza e ascesa.\nOrfano del padre in tenera et\u00e0 e della madre in adolescenza, egli venne cresciuto in ristrettezze, acquisendo raffinatezza ma non prestanza. Fu riconosciuto come uno dei Principi pi\u00f9 clementi del suo tempo. Come uomo di governo venne riconosciuto come un abile principe, interessato alle faccende di stato, introducendo un'epoca d'oro dopo i clamori della guerra dei trent'anni. \nRegno.\nD'altro canto la sua parsimonia nella spesa pubblica, che non escluse comunque generosit\u00e0 e donazioni da parte sua al suo popolo, risollev\u00f2 le sue terre dai debiti, lasciando alla sua morte una considerevole somma di denaro, e ridusse le tasse. La sicurezza pubblica e l'incorruttibilit\u00e0 della giustizia godettero di sua particolare predilezione, e la sua correttezza serv\u00ec da modello a molti altri stati.\nAl contrario, il popolo fu deluso per la sua scarsa attenzione alla pratica della \"caccia alle streghe\", estremamente diffusa in quell'epoca, alla quale Ernesto non credeva ritenendola una mera superstizione. Egli imped\u00ec i duelli e stabil\u00ec la pena di morte solo per gli assassini.\nNel 1640, in accordo del trattato di ripartizione con i suoi fratelli, Ernesto ricevette la regione di Gotha.\nLe sue leggi non furono concepite sulla moderna concezione della libert\u00e0 dell'uomo; esse si preoccupavano di tutta la vita sociale del paese, dai vestiti al mantenimento di cucine e cantine. Questa regolamentazione promosse l'agricoltura, il commercio, l'istruzione e le arti. Il suo palazzo di Friedenstein, a Gotha, venne ricostruito e le collezioni che ancora oggi vi si trovano sono state volute principalmente da Ernesto I; la sua biblioteca divenne una delle pi\u00f9 grandi della Germania. Le chiese vennero ricostruite e, secondo il suo \"Schulmethodus\" del 1642, Ernesto divenne il padre della moderna istruzione. Era detto popolare che i suoi contadini fossero meglio istruiti di quelli di molte altre citt\u00e0 o di alcuni nobili tedeschi, ed alla sua morte, si disse, non vi era alcun analfabeta nelle sue terre. Egli costru\u00ec un ginnasio a Gotha, una scuola modello che attrasse allievi non solo dalla Germania, ma anche da Svezia, Russia, Polonia e Ungheria. In questo modo promosse l'Universit\u00e0 di Jena, incrementandone i fondi e regolandone gli studi, forse con eccessiva attenzione alle materie religiose. Eguale zelo manifest\u00f2 negli affari della chiesa, che gli fecero guadagnare l'appellativo di \"Ernesto il Pio\"; un grosso problema fu la demoralizzazione generale causata dalla guerra. La Bibbia era la sua lettura quotidiana e cerc\u00f2 come tale di diffonderla presso il suo popolo, all'insegna della pi\u00f9 stretta aderenza al luteranesimo. L'istruzione religiosa, consistente in esercizi di catechismo, veniva propinata sino ad et\u00e0 avanzata. Il sistema di Ernesto lo mantenne sempre in buona considerazione; tali riforme, modificate ed ampliate, continuano in parte ad esistere.\nI suoi supporti al protestantesimo non si concentrarono esclusivamente nelle proprie terre. Egli intercedette presso l'imperatore per i propri compagni di religione austriaci, con l'intenzione di stabilirli a Gotha. Egli divenne un benefattore della Chiesa Luterana Evangelica di Germania a Mosca ed entr\u00f2 in relazioni d'amicizia con gli zar. Invi\u00f2 inoltre una spedizione in Abissinia con l'intento di diffondervi il cristianesimo, ma questo suo progetto fall\u00ec. Il suo ruolo nella famiglia \u00e8, in piccolo, quello del governo che adott\u00f2 per le sue terre; a corte prevaleva la pi\u00f9 stretta disciplina. La sua vita fu semplice ed industriosa, regolata in ogni risvolto dagli esercizi religiosi. Vennero aggiunte regole su regole. Non fu tralasciato alcun dettaglio che potesse formare fisicamente, intellettualmente e spiritualmente i suoi figli, e la loro educazione religiosa fu portata quasi all'eccesso. Alla sua morte, saranno i figli stessi a soprannominarlo \"padre e salvatore del suo popolo\". Oliver Cromwell lo annover\u00f2 come uno dei principi pi\u00f9 sagaci del suo tempo; in lui era incarnata \"l'idea del Principe protestante patriarcale e del governatore cristiano dello stato e della chiesa\".\nMatrimonio.\nAd Altenburg, il 24 ottobre 1636, Ernesto spos\u00f2 la cugina Elisabetta Sofia di Sassonia-Altenburg. Con questo matrimonio i ducati di Sassonia-Gotha e di Sassonia-Altenburg vennero unificati allorch\u00e9 l'ultimo duca (cugino di Elisabetta) mor\u00ec senza eredi nel 1672. Ernesto ed Elisabetta Sofia ebbero diciotto figli.\nIl loro primo figlio, Federico, eredit\u00f2 il titolo. Sua nipote (figlia del proprio figlio), Anna Sofia di Sassonia-Gotha-Altenburg, fu antenata in via materna dello Zar Nicola II di Russia. Il suo figlio pi\u00f9 giovane fu padre di Francesco Giosea di Sassonia-Coburgo-Saalfeld.\nDiscendenza.\nSu 18 figli avuti dal matrimonio, gli sopravvissero sette maschi e due femmine. Dopo la morte del duca il principato fu retto congiuntamente dai suoi sette figli maschi, prima che esso venisse suddiviso con un contratto di successione il 24 febbraio 1680:\nLe due femmine sopravvissute furono:"}
{"id": "1237482", "revid": "1543377", "url": "https://it.wikipedia.org/wiki?curid=1237482", "title": "Equitazione ai Giochi della IX Olimpiade", "text": "Le competizioni di equitazione dai Giochi della IX Olimpiade si sono svolte nei giorni dall'8 all'11 agosto negli impianti \"Sports Park\" e \"Maartensdijk Forest\" ad Hilversum per le prove di dressage e cross-country e allo Stadio Olimpico di Amsterdam per le prove di salto."}
{"id": "1237483", "revid": "1543377", "url": "https://it.wikipedia.org/wiki?curid=1237483", "title": "Equitazione ai Giochi della VII Olimpiade", "text": "Le competizioni di equitazione dei Giochi della VII Olimpiade si sono svolte dal 6 al 12 settembre 1920 allo stadio Olimpico di Anversa. Si sono disputati sette eventi: concorso completo individuale e a squadre, dressage individuale, salto ostacoli individuale e a squadre, e si \u00e8 vista l'unica apparizione olimpica della specialit\u00e0 del volteggio a cavallo individuale e a squadre."}
{"id": "1237484", "revid": "1543377", "url": "https://it.wikipedia.org/wiki?curid=1237484", "title": "Equitazione ai Giochi della V Olimpiade", "text": "Le competizioni di equitazione dei Giochi della V Olimpiade si sono svolte dal 28 luglio al 9 agosto 1912 a Stoccolma. Si sono disputati sei eventi: concorso completo individuale e a squadre, dressage individuale e a squadre, salto ostacoli individuale e a squadre."}
{"id": "1237485", "revid": "80339", "url": "https://it.wikipedia.org/wiki?curid=1237485", "title": "Vertisolizzazione", "text": ""}
{"id": "1237488", "revid": "110157", "url": "https://it.wikipedia.org/wiki?curid=1237488", "title": "Eenhana", "text": "Eenhana \u00e8 la capitale della regione di Ohangwena, nella Namibia settentrionale, presso il confine con l'Angola. Conta circa 10.000 abitanti.\nLa citt\u00e0 si svilupp\u00f2 da un insediamento formatosi a partire dalla prima met\u00e0 del XIX secolo. Si trattava originariamente di una comunit\u00e0 di allevatori di bovini, da cui il nome della citt\u00e0, che in lingua oshikwanyama (la lingua indigena principale della regione di Ohangwena) significa \"vitelli\". Nello stemma \u00e8 rappresentato un albero di omupapa, il tipo di albero pi\u00f9 diffuso nella zona, e alcuni bovini.\nEenhana fu proclamata centro amministrativo indipendente e capitale della regione di Ohangwena il 15 aprile 1999. Fino al 2004 (anno in cui fu dichiarata citt\u00e0 anche Helao Nafidi), Eenhana fu anche l'unica citt\u00e0 della regione.\n\u00c8 collegata alla regione di Kavango da una strada parzialmente asfaltata. Strade sterrate collegano Eenhana a Oshigambo, Okongo, Ondangwa e altri centri del nord. Nella citt\u00e0 si trovano una pista d'atterraggio, un ospedale, e i quartieri generali della polizia e della magistratura regionali. \u00c8 anche uno dei pochi centri del nord della Namibia in cui siano reperibili servizi come banche e attivit\u00e0 commerciali."}
{"id": "1237489", "revid": "123991481", "url": "https://it.wikipedia.org/wiki?curid=1237489", "title": "Due onesti fuorilegge", "text": "Due onesti fuorilegge (\"Alias Smith and Jones\") \u00e8 una serie televisiva statunitense in 50 episodi trasmessi per la prima volta nel corso di 3 stagioni dal 1971 al 1973. In Italia \u00e8 stata trasmessa per la prima volta su Rete 4 a partire dal giugno del 1982 in prima serata. Il soggetto tratta di \"due onesti fuorilegge\", come \u00e8 intitolata la fiction in Italia, dove \u00e8 stato messo in onda in televisione negli anni ottanta.\nTrama.\nHannibal Heyes e Kid Curry sono due fuorilegge del vecchi West, ma vogliono cambiare vita: hanno fatto un patto col governatore del loro stato, che offre loro l'amnistia dopo aver tradito e offerto alla legge la propria banda di \"colleghi\" banditi. C'\u00e8 un per\u00f2: nessuno pu\u00f2 venire a conoscenza di tale amnistia per un anno intero. Quindi Hannibal e Jed, detto \"Kid\", rimangono per questo catartico anno a tutti gli effetti dei ricercati, con tanto di taglia pendente. Hanno comunque due identit\u00e0 nuove, rispettivamente quelle di \"Joshua Smith\" e \"Thaddeus Jones\", due onesti commercianti.\nStoricit\u00e0.\nIl film non ha pretese di realt\u00e0, i personaggi sono di finzione, ma \u00e8 bene sottolineare come sia realmente esistito un bandito soprannominato Kid Curry, al secolo Harvey Logan. Lavor\u00f2 col Mucchio Selvaggio di Butch Cassidy, e pare fosse il pi\u00f9 feroce.\nQuesto serial, invece, sebbene possa aver avuto origine da questi fatti, rimane comunque un'opera originale, lontana da ogni violenza, che si colloca sul classico filone del \"ladro-gentiluomo\".\nProduzione.\nIl telefilm conta 3 stagioni per complessivi 50 episodi, da 45 minuti l'uno. Hannibal Heyes/\"Joshua Smith\" \u00e8 interpretato da Pete Duel solo negli episodi dal primo al 33\u00ba, mentre viene sostituito da Roger Davis dal 34\u00ba al 50\u00ba. In Italia il doppiaggio \u00e8 eseguito da Adolfo Fenoglio. Jedediah \"Kid\" Curry/\"Thaddeus Jones\" \u00e8 interpretato da Ben Murphy e in Italia viene doppiato da Santo Versace. Il narratore esterno ha la voce, negli Stati Uniti d'America, prima di Roger Davis (1971-1972) e poi di Ralph Story (1972-1973)."}
{"id": "1237490", "revid": "196390", "url": "https://it.wikipedia.org/wiki?curid=1237490", "title": "Hannibal Heyes and Kid Curry", "text": ""}
{"id": "1237495", "revid": "144796", "url": "https://it.wikipedia.org/wiki?curid=1237495", "title": "Federico I di Sassonia-Gotha-Altenburg", "text": "Figlio quartogenito, il maggiore tra i sopravvissuti, di Ernesto I di Sassonia-Coburgo-Altenburg e di Elisabetta Sofia di Sassonia-Altenburg.\nBiografia.\nQuando il padre eredit\u00f2 il Ducato di Sassonia-Altenburg (1672), vi pose come reggente il figlio Federico. Nel 1674 Ernest, che era gi\u00e0 malato, nomin\u00f2 Federico reggente su tutte le sue terre.\nAlla morte del padre (1675) Federico assunse i troni di entrambi i ducati. In base alle leggi di famiglia, dovette far partecipare al governo del ducato i suoi sei fratelli, che inizialmente, fino al 1676, stabilirono concordemente la propria sede al castello di Friedenstein.\nSuccessivamente l'eredit\u00e0 del padre venne suddivisa tra i figli (24 febbraio 1680) e Federico trattenne per s\u00e9 Gotha, Tenneberg, Wachsenburg, Ichtershausen, Georgenthal, Schwarzwald, Reinhardsbrunn, Volkenrode, Oberkranichfeld, Orlam\u00fcnde, Altenburg e Tonna, appartenenti al vecchio Ducato di Sassonia-Coburgo-Altenburg, che si componeva di tre aree omogenee attorno alle citt\u00e0 di Gotha, Kahla e Altenburg, divise a loro volta in sei piccole enclavi.\nFederico continu\u00f2 il lavoro iniziato dal padre. In modo da evitare futuri scontri tra i propri discendenti, stabil\u00ec il diritto di primogenitura della sua casata nel 1685 (con assenso imperiale garantito nel 1688). Attorno al 1680 stabil\u00ec la propria residenza nel castello di caccia presso il villaggio di Erffa, a circa 20\u00a0km da Gotha, che da lui prese il nome di Friedrichswerth.\nNel 1683 cre\u00f2 il teatro di Gotha (\"Gothaer Schlo\u00dftheater\"), tuttora esistente. Tenne anche una serie di diari personali, che divennero un'importante fonte storica per il periodo. Prese parte alla guerra austro-turca ed alla Guerra della Grande Alleanza contro la Francia. Rovin\u00f2 le finanze del proprio stato usandole per mantenere un esercito stabile, che al momento della sua morte si componeva di 10.000 uomini.\nMatrimoni ed eredi.\nFederico spos\u00f2 in prime nozze, a Halle, il 14 novembre 1669, Maddalena Sibilla di Sassonia-Weissenfels, da cui ebbe otto figli:\nAlla morte di Maddalena Sibilla, ad Ansbach, il 14 agosto 1681, Federico spos\u00f2 in seconde nozze Cristina di Baden-Durlach, figlia di Federico VI di Baden-Durlach, da cui per\u00f2 non ebbe figli."}
{"id": "1237497", "revid": "144796", "url": "https://it.wikipedia.org/wiki?curid=1237497", "title": "Ernesto I di Sassonia-Coburgo-Altenburg", "text": ""}
{"id": "1237498", "revid": "125626513", "url": "https://it.wikipedia.org/wiki?curid=1237498", "title": "Haim Fabrizio Cipriani", "text": "Attivit\u00e0 rabbinica.\nIl suo rabbinato affonda le radici nella tradizione italiana e chassidica. Ha svolto gli studi rabbinici presso il Collegio Rabbinico Italiano sotto la guida di rav Giuseppe Laras, e ha ricevuto la tradizionale ordinazione rabbinica dalla yeshivah \"Ateret Tzvi\", della scuola di rav Shlomo Carlebach, oltre che dal \"New Yorker Rebbe\", Joseph H. Gelberman e il \"Rabbinical Seminary International\".\nMembro delle Assemblee Rabbiniche e dei tribunali rabbinici dei movimenti ebraici Massorti/Conservative e Reform/Progressive, dal 2006 al 2013 \u00e8 stato rabbino nelle comunit\u00e0 ebraiche progressiste di Milano e Roma, presso la comunit\u00e0 ebraica Massorti di Marsiglia (Francia) e la Comunit\u00e0 Reform di Tolosa (Francia).\nDal 2016 svolge il ministero rabbinico presso le comunit\u00e0 francesi ULIF di Marsiglia e Kehilat Kedem di Montpellier.\nNel 2017 ha fondato in Italia il movimento Etz Haim, per un ebraismo senza mura.\nAttivit\u00e0 di scrittore.\nPrincipali pubblicazioni:\nNel 2020 ha debuttato nella narrativa partecipando al libro \"Liguri Per Sempre, Viaggio emozionale nel cuore della Liguria\" [Edizioni della Sera] con il racconto \"Settantadue\".\nHa partecipato alla collana ecumenica \"Punti d'incontro\" delle Edizioni Messaggero scrivendo commenti a parabole evangeliche lette in prospettiva ebraica.\nAttivit\u00e0 musicale.\nCome violinista ha collaborato con i pi\u00f9 grandi nomi della musica barocca, Jordi Savall, Marc Minkowski, William Christie, G\u00e9rard Lesne, ed \u00e8 stato membro fondatore dell'ensemble italiano Europa Galante con Fabio Biondi. Ha tenuto concerti come solista e camerista nelle pi\u00f9 importanti sale del mondo, e registrato decine di dischi fra cui molti inediti del periodo barocco (Mascitti, Evaristo Dall'Abaco e altri). Direttore dell'ensemble Il Falcone, membro de Il Giardino Armonico, sta realizzando la registrazione dell'integrale delle sonate in duo di Wolfgang Amadeus Mozart insieme a S. Ciomei. Nel 2006 ha suonato in concerto con il celebre \"Cannone\", il Guarneri del Ges\u00f9 appartenuto a Nicol\u00f2 Paganini con la montatura storica.\n\u00c8 professore di violino storico presso il conservatorio di Bari."}
{"id": "1237499", "revid": "144796", "url": "https://it.wikipedia.org/wiki?curid=1237499", "title": "Federico I di Sassonia-Coburgo-Altenburg", "text": ""}
{"id": "1237500", "revid": "187402", "url": "https://it.wikipedia.org/wiki?curid=1237500", "title": "Fabrizio Cipriani", "text": ""}
{"id": "1237506", "revid": "36426", "url": "https://it.wikipedia.org/wiki?curid=1237506", "title": "La Madonna Sistina", "text": ""}
{"id": "1237508", "revid": "339392", "url": "https://it.wikipedia.org/wiki?curid=1237508", "title": "La predica di Santo Stefano e la disputa nel Sinedrio", "text": ""}
{"id": "1237510", "revid": "36426", "url": "https://it.wikipedia.org/wiki?curid=1237510", "title": "La fuga in Egitto (Tintoretto)", "text": ""}
{"id": "1237512", "revid": "36426", "url": "https://it.wikipedia.org/wiki?curid=1237512", "title": "Il Trionfo della Morte (Buffalmacco)", "text": ""}
{"id": "1237514", "revid": "36426", "url": "https://it.wikipedia.org/wiki?curid=1237514", "title": "L'Ultima Cena (Dal\u00ed)", "text": ""}
{"id": "1237518", "revid": "339392", "url": "https://it.wikipedia.org/wiki?curid=1237518", "title": "La Maddalena (Piero della Francesca)", "text": ""}
{"id": "1237519", "revid": "36426", "url": "https://it.wikipedia.org/wiki?curid=1237519", "title": "La Messa di Bolsena", "text": ""}
{"id": "1237523", "revid": "1714743", "url": "https://it.wikipedia.org/wiki?curid=1237523", "title": "Alberto di Sassonia-Coburgo", "text": "Biografia.\nEgli fu il quinto ma il secondo dei figli sopravvissuti di Ernesto I di Sassonia-Coburgo-Altenburg e di Elisabetta Sofia di Sassonia-Altenburg.\nAlla morte del padre nel 1675, Alberto divenne reggente del Ducato di Sassonia-Gotha-Altenburg assieme ai fratelli, e prese Saalfeld come sua residenza. Nel 1680, dopo aver concluso il trattato di ripartizione dell'eredit\u00e0 paterna con i fratelli, ricevette Coburgo, in cui trasfer\u00ec la propria residenza.\nAlberto si spos\u00f2 a Gotha il 18 luglio 1676 con Maria Elisabetta di Brunswick-Wolfenb\u00fcttel, Duchessa di Sassonia-Weimar, da cui ebbe un unico erede maschio.\nIn seconde nozze, Alberto spos\u00f2, sempre a Coburgo, il 24 maggio 1688 Susanna Elisabetta Kempinsky; nel 1689, venne creata \"Contessa Kempinsky di Schwisitz e Altenhofen\". La coppia non ebbe figli.\nAlla sua morte, dato che il figlio gli era premorto, le sue terre vennero disputate tra i suoi fratelli, ma Coburgo venne infine ereditata dal fratello pi\u00f9 giovane, Giovanni Ernesto."}
{"id": "1237527", "revid": "36426", "url": "https://it.wikipedia.org/wiki?curid=1237527", "title": "La Resurrezione (Piero della Francesca)", "text": ""}
{"id": "1237529", "revid": "36426", "url": "https://it.wikipedia.org/wiki?curid=1237529", "title": "La Tebaide (Buffalmacco)", "text": ""}
{"id": "1237532", "revid": "339392", "url": "https://it.wikipedia.org/wiki?curid=1237532", "title": "La liberazione di San Pietro", "text": ""}
{"id": "1237534", "revid": "6923", "url": "https://it.wikipedia.org/wiki?curid=1237534", "title": "Miejskie Przedsi\u0119biorstwo Komunikacyjne w Poznaniu", "text": "MPK Pozna\u0144 Sp. z o.o., forma abbreviata di \"Miejskie Przedsi\u0119biorstwo Komunikacyjne w Poznaniu Sp\u00f3\u0142ka z ograniczon\u0105 odpowiedzialno\u015bci\u0105\", \u00e8 l'operatore che svolge il servizio di trasporto pubblico \nautotranviario nella citt\u00e0 polacca di Pozna\u0144 e nel suo circondario.\nEsercizio.\nL'azienda gestisce circa 60 autolinee diurne e 20 notturne, oltre a 18 tranvie diurne ed una notturna; sono inoltre presenti altri collegamenti speciali e turistici.\nParco aziendale.\nAmpia e diversificata \u00e8 la flotta dell'MPK Pozna\u0144, facilmente riconoscibile per l'insolita livrea giallo-verde.\nAutobus.\nI marchi pi\u00f9 rappresentati sono Ikarus, Jelcz, MAN, Neoplan e Solaris.\nTram.\nVari sono i modelli della Konstal; non mancano anche i Duewag, i Tatra ed i moderni Siemens Combino."}
{"id": "1237535", "revid": "339392", "url": "https://it.wikipedia.org/wiki?curid=1237535", "title": "La resurrezione di Cristo (Carracci)", "text": ""}
{"id": "1237537", "revid": "36426", "url": "https://it.wikipedia.org/wiki?curid=1237537", "title": "Lo sposalizio della Vergine (Raffaello)", "text": ""}
{"id": "1237539", "revid": "92278274", "url": "https://it.wikipedia.org/wiki?curid=1237539", "title": "Episodi di 4400 (quarta stagione)", "text": "La quarta stagione di \"4400\" \u00e8 andata in onda negli Stati Uniti dall'17 giugno al 16 settembre 2007.\nUn nuovo messia.\nTrama.\nKyle ha preso la dose ma sembra non avere ancora sviluppato un potere. Shawn \u00e8 in coma; Kyle per\u00f2 grazie a Cassie, una ragazza che ha incontrato al parco, riesce a svegliare Shawn dal coma iniettandogli della promicina. Nel frattempo uno studente che ha preso la dose sviluppa come potere quello di far fare agli altri tutto quello che vuole; riesce a prendere il controllo su tutta la citt\u00e0 ma viene fermato da Jordan Collier che gli toglie i poteri. Alla fine della puntata Tom scopre, grazie a Isabelle (che sta in prigione), che Alana \u00e8 stata riportata nel passato dagli uomini del futuro per punirlo per non aver ucciso Isabelle. Diana scopre che sua sorella April ha preso la dose e, preoccupata per lei, decide di tornare negli USA.\nLa guida di Kyle.\nTrama.\nTom e Diana indagano su una delle persone con poteri che causa delle allucinazioni alle persone; fa in pratica vivere loro le loro peggiori paure. Alla fine si scopre che quello che causava le allucinazioni alla gente era un bambino autistico a cui il padre aveva iniettato la promicina e che viene curato da Shawn. Kyle scopre che Cassie \u00e8 il suo potere: \u00e8 un'\"amica immaginaria\" che solo lui pu\u00f2 vedere e lo consiglia. Cassie fa vedere a Kyle un libro di profezie scritto nei primi del novecento. Secondo questo libro un messia (che assomiglia molto a Jordan Collier) avrebbe portato Dio in Terra e uno sciamano lo avrebbe guidato tramite le sue visioni. Cassie spiega a Kyle che lui \u00e8 lo sciamano e che il messia \u00e8 Jordan Collier. Si scopre che Isabbelle \u00e8 diventata allergica alla promicina: se dovesse assumerne una dose, sarebbe la sua fine.\nEnergia vitale.\nTrama.\nUna bibliotecaria che ha come potere la proiezione astrale viene uccisa; la sua proiezione astrale per\u00f2 sopravvive e cerca di contattare l'NTAC per indurli a cercare il killer. Nel frattempo Isabelle \u00e8 in prigione e scopre che non pu\u00f2 pi\u00f9 riavere indietro i suoi poteri perch\u00e9 \u00e8 diventata allergica alla promicina. Isabelle riesce a evadere di prigione e va da Kyle.\nIl codice svelato.\nTrama.\nDiana riesce a trovare sua sorella April e scopre che ha sviluppato come potere quello di costringere la gente a dire la verit\u00e0. April e il suo fidanzato stanno ricattando una compagnia per un caso di corruzione ma il fidanzato di April viene ucciso. Tom e Diana devo scoprire chi \u00e8 l'assassino e proteggere April. Nel frattempo Isabelle aiuta Kyle a decifrare un capitolo del libro scritto in una lingua sconosciuta e scopre che quel capitolo \u00e8 una lista di 200 persone. Secondo il libro se queste 200 persone prendessero la dose Dio verrebbe sulla Terra. L'ultimo nome nella lista \u00e8 Tom Baldwin, il padre di Kyle. \nRitorno a Seattle.\nTrama.\nKyle riceve una telefonata da suo padre che gli dice di incontrarlo a casa. Cassie spiega a Kyle che suo padre sa che lui ha preso la promicina e conduce lui e Isabelle in una citt\u00e0 dove Jordan Collier si sta nascondendo. Quando Tom si rende conto che suo figlio non torner\u00e0 a casa, va alla sua ricerca seguendo le tracce del suo cellulare. Alla citt\u00e0, entra in un piccolo caff\u00e8 e chiede allo sceriffo di aiutarlo. Tom va dal meccanico della citt\u00e0 e trova nel garage la macchina di Kyle. Lo sceriffo dice a Tom che deve andarsene. Prima di andare via, scopre che tutti cittadini hanno preso la promicina. Un abitante del posto lo aiuta a trovare Kyle, ma \u00e8 una trappola e Tom viene addormentato. Quando si risveglia si trova nella casa di una cittadina con al polso un dispositivo di tracciamento degli spostamenti. Collier gli spiega che nel caso in cui lo attaccasse o dovesse lasciare la citt\u00e0, soffrir\u00e0 di un terribile mal di testa causato dal potere di uno dei cittadini. Kyle consegna a Jordan il libro con la profezia e l'elenco delle persone che devono prendere la promicina, tra cui c'\u00e8 anche Tom. Kyle chiede al padre di prendere la promicina, ma Tom rifiuta. Arriva Jordan con altre due persone che inseriscono un ago nel collo di Tom. Tom al risveglio trova la citt\u00e0 deserta e si reca al centro dei 4400, fa il test della promicina, ma il risultato \u00e8 negativo.\nI marchiati.\nTrama.\nTramite una strana sceneggiatura, Tom e Diana scoprono l'esistenza dei Marchiati, cio\u00e8 10 persone possedute da uomini del futuro. I marchiati, che sono tra l'altro i creatori di Isabelle vogliono eliminare i 4400. Quando scoprono che Tom e Diana sanno della loro esistenza decidono di marchiare Tom facendolo diventare uno di loro rinunciando per\u00f2 allo sceneggiatore che non riesce quindi a finire il copione e a rivelare i nomi dei Marchiati. Ma grazie ad alcuni indizi Diana crede di averli trovati. Il problema \u00e8 provarlo.\nPromise City.\nTrama.\nNel frattempo Jordan Collier decide di conquistare una parte di Seattle e crea Promise City, una parte di Seattle abitata dalle persone con abilit\u00e0. L'NTAC si oppone.\nLe regole del gioco.\nTrama.\nTom, Diana, Maia, Shawn, Isabelle, Kyle, Jordan e il resto dell'NTAC si ritrovano rinchiusi nell'edificio dell'NTAC. Sono in mondo virtuale creato da uno dei 4400. Il palazzo li vuole uccidere e loro per non farsi uccidere devono far accadere il blackout.\nElisir della giovinezza.\nTrama.\nRichard, il padre di Isabelle, rapisce Isabelle e grazie a un'acqua miracolosa la fa tornare all'et\u00e0 di tre anni. Vani i tentativi di Kyle per impedire ci\u00f2.\nDue in uno.\nTrama.\nRichard viene convinto da un'illusione di Lily a far tornare adulta Isabelle. Tom, che nel frattempo \u00e8 stato posseduto da un marchiato, e gli altri marchiati rapiscono Isabelle, le tolgono l'allergia alla promicina e le ridanno i superpoteri.\nVirus.\nTrama.\nDiana e Meghan Doyle sospettano che Tom \u00e8 diventato un marchiato. Tom decide di uccidere un 4400 in coma che attraverso la macchina rianimatoria riesce a mandare in tilt i bancomat per rovinare economicamente uno dei marchiati. Quest'ultimo marchiato si suicida perch\u00e9 ben presto entrer\u00e0 nel corpo di Collier.\nDoppio gioco.\nTrama.\nDiana e Meghan scoprono che Tom \u00e8 un marchiato. Tom fugge ma Diana gli spara. I marchiati costringono nel frattempo Isabelle a rapire Jordan Collier. Il loro piano \u00e8 possedere Collier e utilizzare la sua abilit\u00e0 di togliere i poteri per privare tutti i 4400 delle loro abilit\u00e0. Isabelle, pur essendo diventata buona, \u00e8 costretta a obbedire loro perch\u00e9 se disobbedisse morirebbe. Isabelle rapisce Jordan Collier che viene marchiato.\nLa nuova Era.\nTrama.\nDiana e Meghan, per far tornare in s\u00e9 Tom, gli iniettano del polonio radioattivo in modo da uccidere l'ospite dentro di lui (ovviamente poi lo curano con il potere di Shawn). Tom, tornato in s\u00e9, decide di fingersi ancora marchiato in modo da liberare Collier ma gli altri marchiati si accorgono che Tom \u00e8 tornato in s\u00e9 e lo imprigionano. I marchiati ordinano a Isabelle di uccidere Kyle ma Isabelle, innamorata di Kyle, non riesce a ucciderlo e decide di sacrificare la sua vita per liberare Tom e Jordan. Cos\u00ec, grazie al sacrificio di Isabelle, Tom e Collier vengono liberati. Nel frattempo il fratello di Shawn, Danny, che aveva preso la dose, sviluppa come potere quello di emettere promicina; di conseguenza il 50% delle persone con cui viene a contatto muore. Muore anche sua madre a causa sua. Danny chiede a Shawn di ucciderlo in modo da far finire il contagio e lui, con molto dolore, lo uccide. A causa del potere di Danny quasi tutti gli abitanti di Seattle sopravvissuti sviluppano un'abilit\u00e0. La serie finisce con Collier che diventa dittatore di Seattle (che cambia nome in Promise City) e con Kyle che chiede a suo padre di prendere la dose."}
{"id": "1237540", "revid": "290023", "url": "https://it.wikipedia.org/wiki?curid=1237540", "title": "Polli di allevamento", "text": "Polli di allevamento \u00e8 un album del 1978 di Giorgio Gaber.\nIl disco.\n\u00c8 la registrazione integrale dell'omonimo spettacolo proposto da Gaber nella stagione teatrale 1978/1979, effettuata al Teatro Duse di Bologna il 18 ottobre 1978. I brani sono di Giorgio Gaber e Sandro Luporini, mentre gli arrangiamenti sono firmati da Franco Battiato e Giusto Pio. La struttura dello spettacolo \u00e8 quella del teatro canzone, che prevede l'alternarsi di canzoni e di monologhi di varia durata.\n\"Polli di allevamento\" \u00e8 considerato uno dei lavori di Gaber pi\u00f9 provocatori e dibattuti, in quanto prende di mira il movimento giovanile di quegli anni, accusato senza mezzi termini di velleitarismo e conformismo. La canzone finale \"Quando \u00e8 moda \u00e8 moda\", \u00e8 accompagnata da uno scroscio di applausi ma anche da lunghi fischi.\nLa canzone \"La pistola\" \u00e8 stata riproposta da Gaber nel 1985 nello spettacolo \"Io se fossi Gaber\", mentre i monologhi \"La paura\", \"Il suicidio\" e \"Dopo l'amore\" riappaiono nello spettacolo antologico del 1992, \"Il teatro canzone\".\nTracce.\nDisco 1\nDisco 2"}
{"id": "1237541", "revid": "161374", "url": "https://it.wikipedia.org/wiki?curid=1237541", "title": "La tentazione di Sant'Antonio (C\u00e9zanne)", "text": ""}
{"id": "1237544", "revid": "78273", "url": "https://it.wikipedia.org/wiki?curid=1237544", "title": "Metodo di de L'H\u00f4pital", "text": ""}
{"id": "1237545", "revid": "287204", "url": "https://it.wikipedia.org/wiki?curid=1237545", "title": "Tvc", "text": ""}
{"id": "1237546", "revid": "486946", "url": "https://it.wikipedia.org/wiki?curid=1237546", "title": "Il miracolo di San Marco (Tintoretto)", "text": ""}
{"id": "1237548", "revid": "1714743", "url": "https://it.wikipedia.org/wiki?curid=1237548", "title": "Bernardo I di Sassonia-Meiningen", "text": "Biografia.\nEgli fu il sesto ma il terzo dei figli sopravvissuti di Ernesto I di Sassonia-Coburgo-Altenburg e di Elisabetta Sofia di Sassonia-Altenburg, figlia di Giovanni Filippo di Sassonia-Altenburg.\nAlla morte del padre, nel 1675, il ducato venne retto da lui e dai suoi fratelli in coreggenza, ma il ducato venne diviso cinque anni pi\u00f9 tardi (nel 1680). In virt\u00f9 di questo trattato di divisione, Bernardo ricevette Meiningen, Wasungen, Salzungen, Unterma\u00dffeld, Frauenbreitungen e Ichtershausen. Bernardo divenne il fondatore della linea di Sassonia-Meiningen.\nLa costruzione della nuova residenza a Meiningen fu immediata. Il palazzo venne finito nel 1692 e prese il nome di Castello di Elisabethenburg, in onore della seconda moglie di Bernardo. Come suo fratello Ernesto, l'instabilit\u00e0 di Bernardo nelle finanze del suo ducato fu rimarchevole. I prezzi di vendita dei beni e le tasse addizionali sulla popolazione ne furono il risultato.\nBernardo lasci\u00f2 come testamento l'obbligo di non dividere il ducato, ma non venne concesso per esso il diritto di primogenitura. Per questo motivo, alla morte di Bernardo, i suoi figli governarono assieme il ducato.\nMatrimoni.\nPrimo Matrimonio.\nSpos\u00f2, il 20 novembre 1671 al Castello di Friedenstein, presso Gotha, Maria Edvige d'Assia-Darmstadt, figlia di Giorgio II d'Assia-Darmstadt. Dal matrimonio nacquero sette figli:\nSecondo Matrimonio.\nSpos\u00f2, il 25 gennaio 1681 a Schningen, Elisabetta Eleonora di Brunswick-Wolfenb\u00fcttel, figlia di Antonio Ulrico di Brunswick-L\u00fcneburg. Dal matrimonio nacquero cinque figli:"}
{"id": "1237550", "revid": "80339", "url": "https://it.wikipedia.org/wiki?curid=1237550", "title": "Nikolajewka", "text": ""}
{"id": "1237551", "revid": "80339", "url": "https://it.wikipedia.org/wiki?curid=1237551", "title": "Nikolayevka", "text": ""}
{"id": "1237555", "revid": "1714743", "url": "https://it.wikipedia.org/wiki?curid=1237555", "title": "Enrico di Sassonia-R\u00f6mhild", "text": "Egli fu il settimo figlio di Ernesto I di Sassonia-Gotha-Altenburg e Elisabetta Sofia di Sassonia-Altenburg, quarto dei sopravvissuti.\nAlla morte del padre, nel 1675, Enrico ed i suoi fratelli si organizzarono in coreggenza sul ducato di Sassonia-Gotha-Altenburg. Nel 1680, dopo il trattato di divisione dell'eredit\u00e0 paterna tra i fratelli, Enrico ricevette R\u00f6mhild.\nA Darmstadt, il 1\u00ba marzo 1676, Enrico spos\u00f2 Maria Elisabetta d'Assia-Darmstadt, figlia di Luigi VI d'Assia-Darmstadt, da cui non ebbe figli.\nAlla sua morte, dal momento che non aveva avuto eredi, le sue terre vennero disputate tra i fratelli. Alla fine, R\u00f6mhild pass\u00f2 al fratello pi\u00f9 giovane, Giovanni Ernesto."}
{"id": "1237559", "revid": "773636", "url": "https://it.wikipedia.org/wiki?curid=1237559", "title": "Costoboci", "text": "I Costoboci (\"Costoboces\" in latino) erano una trib\u00f9 di origine incerta. Alcuni studiosi ritengono si tratti di un popolo di origine mista tra germanica (facenti parte della pi\u00f9 ampia popolazione dei Bastarni) e dacica, collocata lungo i pendii nord-orientali dei monti Carpazi, in Galizia.\nI Costoboci erano probabilmente legati a Roma da un trattato di amicizia stipulato sotto Adriano ed Antonino Pio, non rinnovato con Marco Aurelio nel 170, tanto che invasero le province occidentali della Dacia, Mesia e Tracia fino a raggiungere l'Achaia. Alcune bande furono intercettate ed annientate nei pressi di \"Scupi\" dalla \"Cohors II Aureliae Dardanorum\".\nA comandare le truppe romane che dovevano opporsi ai loro attacchi fu inviato Lucio Giulio Veilio Grato Giuliano, e sul finire del 171 i Romani riuscivano a dirigere contro di loro i vicini Vandali Asdingi, in cerca di nuovi territori dove insediarsi.\nI Costoboci in seguito a questi avvenimenti potrebbero essere stati inglobati in parte da questa trib\u00f9 germanica, in parte dai Sarmati e dai Goti, insieme ai quali compirono razzie nelle province imperiali romane durante tutto il III secolo."}
{"id": "1237560", "revid": "2178", "url": "https://it.wikipedia.org/wiki?curid=1237560", "title": "Gwenn ha du", "text": ""}
{"id": "1237561", "revid": "2178", "url": "https://it.wikipedia.org/wiki?curid=1237561", "title": "Gwenn-ha-du", "text": ""}
{"id": "1237567", "revid": "599013", "url": "https://it.wikipedia.org/wiki?curid=1237567", "title": "Nomentana (disambigua)", "text": ""}
{"id": "1237572", "revid": "2014155", "url": "https://it.wikipedia.org/wiki?curid=1237572", "title": "Giovanni Ernesto di Sassonia-Coburgo-Saalfeld", "text": "Biografia.\nInfanzia.\nErnesto fu il decimo (il settimo dei figli sopravvissuti) di Ernesto I di Sassonia-Gotha-Altenburg e di Elisabetta Sofia di Sassonia-Altenburg.\nDuca di Sassonia-Gotha-Altenburg.\nAlla morte del padre nel 1675, Giovanni Ernesto inizialmente govern\u00f2 il Ducato di Sassonia-Gotha-Altenburg, assieme con i suoi sei fratelli maggiori, come era stato stabilito dal testamento del padre. Comunque, nel 1680 i fratelli di comune accordo fecero un trattato per la divisione dei beni paterni e Giovanni Ernesto divenne Duca di Sassonia-Saalfeld, con le citt\u00e0 di Gr\u00e4fenthal, Probstzella e P\u00f6ssneck. Dal momento che era l'ultimo figlio nato, ottenne la minor porzione di territori.\nGiovanni Ernesto e suo fratello Ernesto si trovarono presto in condizioni finanziarie pericolose come risultato della partizione (le terre pi\u00f9 ricche erano infatti spettate al fratello primogenito, Federico), ed entrambi protestarono. Durante gli anni successivi, la controversia continu\u00f2 ed aument\u00f2, dal momento che i fratelli di Giovanni Ernesto, Alberto di Sassonia-Coburgo, Enrico di Sassonia-R\u00f6mhild e Cristiano di Sassonia-Eisenberg erano morti senza eredi maschi. Durante questi anni, Giovanni Ernesto prese possesso di Coburgo (nel 1699), R\u00f6mhild e di 5/12 di Themar (nel 1714).\nPrimo matrimonio.\nA Merseburg, il 18 febbraio 1680, Giovanni Ernesto spos\u00f2 in prime nozze Sofia Edvige di Sassonia-Merseburg. Da questo matrimonio nacquero 5 figli di cui solo due raggiunsero l'et\u00e0 adulta.\nSecondo matrimonio.\nDopo la morte di Sofia Edvige, spos\u00f2 a Maastricht, il 2 dicembre 1690, Carlotta Giovanna di Waldeck-Wildungen. Dal matrimonio nacquero otto figli, di cui solo sei raggiunsero l'et\u00e0 adulta.\nUltimi anni e morte.\nLa contesa di Coburgo-Eisenberg-R\u00f6mhild (dopo un ulteriore intervento di Carlo VI d'Asburgo, imperatore del Sacro Romano Impero) venne conclusa solo nel 1735, sei anni dopo la morte di Giovanni Ernesto. I suoi discendenti mantennero sede a Coburgo. La decisione venne generalmente accettata, soprattutto dal fratello Bernardo, che era pretendente di Coburgo.\nIl Duca mori il 17 febbraio 1727 a Saalfeld.\nDiscendenza.\nDal primo matrimonio tra Giovanni Ernesto e Sofia Edvige di Sassonia-Merseburg nacquero 5 figli di cui solo due raggiunsero l'et\u00e0 adulta:\nCon Carlotta Giovanna di Waldeck-Wildungen, sua seconda moglie, Giovanni Ernesto ebbe otto figli, di cui solo sei raggiunsero l'et\u00e0 adulta:"}
{"id": "1237574", "revid": "121875451", "url": "https://it.wikipedia.org/wiki?curid=1237574", "title": "Hydropolis", "text": "Hydropolis \u00e8 un progetto per costruire una serie di hotel sottomarini, firmato dal tedesco Joachim Hauser.\nUn hotel \u00e8 in corso di costruzione a Qingdao in Cina, e la sua apertura, inizialmente programmata per i Giochi olimpici 2008 di Pechino, \u00e8 prevista entro la fine del 2009.\n\u00c8 prevista la realizzazione di un'altra struttura Golfo Persico: verr\u00e0 ancorata al fondo marino, ad una profondit\u00e0 di 20 m, a 300 m di distanza dalla costa di Dubai. Da realizzarsi in acciaio, cemento e plexiglas e con la dotazione di 220 \"suite\" con obl\u00f2 panoramici, l'estensione prevista \u00e8 di oltre 107.700 m\u00b2 e dovrebbe essere collegato alla terraferma mediante un tunnel trasparente.\nIl costo della realizzazione \u00e8 stato quantificato in 500 milioni di euro. \u00c8 prevista la realizzazione di una piattaforma panoramica, tre ristoranti da 150 posti, terme, bar, un centro commerciale e il primo museo sottomarino del mondo, mentre in superficie due strutture trasparenti ospiteranno un teatro e una spiaggia ombreggiata da nuvole artificiali.\nInizialmente la sua apertura era stata prevista per la fine del 2007, ma sta subendo forti ritardi a causa dei costi molto elevati e dei problemi di impatto con l'ecosistema marino.\nIl costo previsto di una notte all'Hydropolis \u00e8 di 5.500 euro."}
{"id": "1237583", "revid": "287204", "url": "https://it.wikipedia.org/wiki?curid=1237583", "title": "Cappella Rucellai", "text": "La cappella Rucellai \u00e8 la cappella alla testata del transetto destro nella basilica di Santa Maria Novella a Firenze. La cappella \u00e8 sopraelevata e posta in maniera simmetrica rispetto alla cappella Strozzi di Mantova. \nStoria e descrizione.\nLa cappella fu edificata, tra il 1305 e il 1325 circa, da Cenni di Nardo di Giunta Rucellai, la cui tomba \u00e8 oggi collocata proprio sotto la scalinata che conduce alla cappella, all'altezza del pavimento del transetto. Da allora il patronato della cappella \u00e8 sempre appartenuto alla famiglia Rucellai, influente famiglia fiorentina che risiedeva nelle vicinanze della basilica. La posizione della cappella \u00e8 decentrata rispetto alla testata del transetto, per il fatto che la porzione sinistra della parete di fondo dello stesso transetto (dove oggi si trova un presepe) era di patronato della Compagnia dei Laudesi.\nPer accedere alla cappella si percorre una gradinata, al termine della quale, al livello del pavimento della cappella, si trova la tomba di Paolo Rucellai, un pi\u00f9 recente componente della famiglia Rucellai vissuto nel XV secolo, nonch\u00e9 padre di quel Giovanni Rucellai che ha fatto edificare da Leon Battista Alberti la parte superiore della facciata della basilica di Santa Maria Novella. La tomba \u00e8 opera di un anonimo scultore di scuola fiorentina che ha riciclato un cassone antico ponendolo su un finto drappo di marmo fatto di sua mano, una collocazione che allude al riposo del mercante defunto sopra la stoffa che fu oggetto della sua attivit\u00e0 lavorativa.\nLa cappella \u00e8 decorata da un ciclo di affreschi trecenteschi molto lacunosi, nonostante i restauri conclusi nel 1989. Quelli della parete di destra sono attribuiti al Maestro della Santa Cecilia, un anonimo allievo di Giotto attivo tra il 1290 e il 1325 circa. Gli affreschi raffigurano la \"Strage degli innocenti\", il \"Martirio di sant'Orsola e delle sue compagne\" e forse un \"San Giorgio\". Gli affreschi della parete di fondo sono invece di un maestro giottesco non identificato e risalgono al terzo o quarto decennio del XIV secolo. Descrivono la \"Crocifissione\" (al centro), \"san Domenico\" (a sinistra) e \"san Tommaso d'Aquino\" (a destra). \nSull'altare \u00e8 conservata la \"Madonna col Bambino\" di Nino Pisano, statua marmorea della met\u00e0 del XIV secolo portata qui solo recentemente. La tavola sulla parete di sinistra fu dipinta da Giuliano Bugiardini e rappresenta il \"Martirio di santa Caterina d'Alessandria\" (1530-1540). Al centro del pavimento, dal 1956, si trovava la lastra tombale in bronzo di fra' Leonardo Dati, gi\u00e0 generale dell'Ordine domenicano, che fu fusa e cesellata da Lorenzo Ghiberti tra il 1425 e il 1426, oggi spostata nel transetto, davanti alla scalinata che conduce alla cappella. \nIn questa cappella ha soggiornato a lungo, a partire dal 1591, la duecentesca \"Madonna Rucellai\" di Duccio di Buoninsegna, che originariamente si trovava nella contigua \"cappella Bardi\", gi\u00e0 di patronato della Compagnia dei Laudesi, e che adesso si trova invece alla Galleria degli Uffizi di Firenze. Fu proprio in virt\u00f9 di questo lungo soggiorno che la tavola \u00e8 ancora oggi nota come \"Madonna Rucellai\"."}
{"id": "1237584", "revid": "119733177", "url": "https://it.wikipedia.org/wiki?curid=1237584", "title": "Gran Premio di Gran Bretagna 2006", "text": "Il Gran Premio di Gran Bretagna 2006 si \u00e8 svolto l'11 giugno ed ha visto vincere per la terza volta consecutiva Fernando Alonso, che centra cos\u00ec un hat trick (pole, vittoria e giro pi\u00f9 veloce) e, per un solo giro, non compie una grand chelem (pole, position, vittoria, giro pi\u00f9 veloce e sempre in testa alla gara). A seguire, impotenti, il tedesco Michael Schumacher e il finlandese Kimi R\u00e4ikk\u00f6nen. A punti l'altra Renault di Giancarlo Fisichella, la Ferrari di Felipe Massa, la McLaren del colombiano Juan Pablo Montoya e le due Bmw di Nick Heidfeld e Jacques Villeneuve.\nQualificazioni.\nPrima Sessione.\nCronaca.\nNella prima sessione le sorprese non mancano.\nInfatti l'italiano Jarno Trulli non fa segnare un tempo e viene eliminato.\nPer\u00f2 non \u00e8 l'unico: difatti anche il pilota di casa Jenson Button e l'australiano Mark Webber vengono eliminati, a vantaggio delle Toro Rosso e della Midland di Tiago Monteiro.\nSeconda Sessione.\nCronaca.\nNella seconda sessione vengono eliminati gli \"incomodi\" Toro Rosso e Midland.\nInoltre vengono eliminate le due Red Bull, all'indomani della loro miglior prestazione (3\u00ba posto a Monaco) e la Williams di Rosberg.\nTerza Sessione.\nCronaca.\nA prendere la pole \u00e8 Fernando Alonso, che aveva fatto segnare il primo tempo anche nelle precedenti sessioni.\nIl diretto rivale, Michael Schumacher, parte in seconda fila, affinancato dal compagno Felipe Massa.\nMolto pesanti, invece, le due Bmw in quinta fila a un secondo di distacco.\nGara.\nCronaca.\nLa gara non ha storia.Infatti Fernando Alonso domina per tutta la sua durata, se si esclude un giro alla seconda sosta quando passa in testa il compagno romano Giancarlo Fisichella, che per\u00f2 non sar\u00e0 altrettanto fortunato e finir\u00e0 gi\u00f9 dal podio, in quarta piazza.\nLa lotta per il podio vede Schumacher conquistare il 2\u00ba posto ai danni di R\u00e4ikk\u00f6nen, dopo che il finlandese aveva tenuto agilmente a bada il tedesco fino alla seconda sosta. La Ferrari, grazie ad una sosta anticipata e pi\u00f9 corta, scavalca la McLaren e si invola verso una preziosa seconda posizione.\nPer quanto riguarda i piloti di casa, l'Inghilterra non \u00e8 fortunata e vede David Coulthard terminare dodicesimo mentre Jenson Button ritirarsi all'ottavo giro.\nTerza vittoria consecutiva per Alonso, che continua la propria striscia positiva ed aumenta il vantaggio in classifica."}
{"id": "1237587", "revid": "1714743", "url": "https://it.wikipedia.org/wiki?curid=1237587", "title": "Cristiano di Sassonia-Eisenberg", "text": "Biografia.\nEgli fu l'ottavo ma il quinto dei figli sopravvissuti di Ernesto I di Sassonia-Coburgo-Altenburg e di Elisabetta Sofia di Sassonia-Altenburg.\nCristiano viaggi\u00f2 molto durante la sua giovinezza e si interess\u00f2 molto di storia e di arte. Alla morte del padre nel 1675, govern\u00f2 con i fratelli sul Ducato di Sassonia-Gotha. Egli elev\u00f2 Eisenberg a sua residenza quando, nel 1677, vi costru\u00ec il Castello di Christiansburg. All'attuazione del trattato di divisione del ducato tra i suoi fratelli nel 1680, Cristiano ottenne Eisenberg e le citt\u00e0 di Ronneburg, Roda e Camburg. Durante gli ultimi anni di vita si interess\u00f2 anche di alchimia.\nMor\u00ec con un considerevole numero di debiti (come i suoi fratelli Alberto di Sassonia-Coburgo ed Enrico di Sassonia-R\u00f6mhild) senza eredi. Le sue terre vennero disputate tra i suoi fratelli rimanenti e poi tra i loro discendenti sino alla risoluzione della controversia con il trattato di \"Coburg Eisenberg Roemhild\", nel 1735.\nA Merseburg, il 13 febbraio 1677, Cristiano spos\u00f2 dapprima Cristiana di Sassonia-Merseburg, da cui ebbe una figlia. \nA Darmstadt, il 9 febbraio 1681, Cristiano spos\u00f2 in seconde nozze Sofia Maria d'Assia-Darmstadt, da cui per\u00f2 non ebbe figli."}
{"id": "1237588", "revid": "767487", "url": "https://it.wikipedia.org/wiki?curid=1237588", "title": "Ku-Fu? Dalla Sicilia con furore", "text": "Ku-Fu? Dalla Sicilia con furore \u00e8 un film del 1973, diretto da Nando Cicero. Parodia dei film di arti marziali in voga all'epoca, il titolo fa riferimento a \"Dalla Cina con furore\", la locandina rimanda a \"Il furore della Cina colpisce ancora\" (entrambi con Bruce Lee) mentre la trama ricalca quella di \"Cinque dita di violenza\" con Lo Lieh.\nAnnunciato inizialmente con il titolo \"La capa pi\u00f9 tosta di tutta la Cina!\", il film \u00e8 uscito in Italia il 30 agosto 1973, ottenendo un ottimo successo di pubblico, con un incasso che sfior\u00f2 i 900 milioni di lire.\n\u00c8 stato distribuito anche all'estero, per esempio in Francia, con il titolo \"Le roi du kung fu\" (nel febbraio 1976), e in Grecia, dapprima intitolato \"Franco - Ciccio, sti hora tou karate\" e in seguito come \"Franco - Ciccio: Pio dynatoi ap' ton Bruce Lee\".\nTrama.\nIl siciliano Franco \u00e8 una sorta di emulo di Bruce Lee che Don Vito, cinese espulso dal suo paese perch\u00e9 contrabbandava riso da Palermo a Pechino, cerca di addestrare nell'arte del kung-fu con esiti disastrosi. Don Vito riceve poi la notizia che il comune di Roma ha bandito un concorso per il posto di vigile urbano che richiede la vittoria in un combattimento di arti marziali. Su suggerimento del suo maestro, Franco parte per Roma, dove sar\u00e0 addestrato nella palestra di un suo amico, il maestro Kon-Chi-Lai. Giunto in citt\u00e0, Franco viene ospitato nella locanda gestita da Kekkor Nuto, un oste dalla testata proibita, e qui il nostro si innamorer\u00e0 ricambiato della figlia di Kekkor, Unci Vuncia, ma incontrer\u00e0 anche gli scagnozzi della scuola di Lho-Kon-T\u00e8, nemico di Kon-Chi-Lai, che vuole far vincere il concorso al suo campione Attila.\nPer sbaragliare l'avversario, Lho-Kon-T\u00e8 fa venire da Milano tre killer, Ki Kaka Mai, Tutti Li Tui e Va A Fan, che sconfiggono tutti gli uomini di Kon-Chi-Lai mentre Franco viene cacciato dal maestro perch\u00e9 per paura non ha voluto affrontare i tre.\nL'umiliazione spinge allora Franco dapprima a volersi vendicare del trio, ma con scarsi risultati, e poi lo fa tornare da Kon-Chi-Lai perch\u00e9 gli insegni qualche tecnica speciale, e il maestro gli insegner\u00e0 la Mano di Travertino. Dopo un allenamento tragi-comico, Franco sembra aver finalmente appreso la tecnica perch\u00e9 riesce con un colpo a far esplodere una casa (in realt\u00e0 \u00e8 stata opera di alcuni operai che dovevano demolirla), e quando la notizia arriva a Lho-Kon-T\u00e9 questi prima cerca di corrompere Franco, senza riuscirci, e allora manda da lui il gestore di un negozio di articoli sportivi, il cavalier Strozzi, con cui Franco ha un enorme debito.\nFranco non pu\u00f2 ancora pagare, quindi Strozzi gli morde proprio la mano che Franco adopera per la sua tecnica speciale, rendendola inutilizzabile. Quando arriva il giorno del torneo, Attila vince tutti gli allievi di Kon-Chi-Lai ma grazie ai consigli di Unci Franco riesce a furia di testate a sconfiggere il nemico, vincendo la gara. Lho-Kon-T\u00e8 per\u00f2 medita vendetta e manda i suoi tre killer a vendicarsi di Franco, tuttavia stavolta sar\u00e0 lui ad avere la meglio su di loro. Dopo aver sventato un'ultima minaccia, ovvero il matrimonio con la bruttissima figlia di Don Vito, che sceglie invece Kekkor, Franco pu\u00f2 finalmente sposarsi con Unci e diventare vigile urbano a Roma."}
{"id": "1237589", "revid": "56818", "url": "https://it.wikipedia.org/wiki?curid=1237589", "title": "Unione d'Italia", "text": ""}
{"id": "1237598", "revid": "486946", "url": "https://it.wikipedia.org/wiki?curid=1237598", "title": "Warrants", "text": ""}
{"id": "1237601", "revid": "110157", "url": "https://it.wikipedia.org/wiki?curid=1237601", "title": "Mirnyj (Oblast' di Arcangelo)", "text": "Mirnyj \u00e8 una citt\u00e0 chiusa situata nella Russia nord occidentale, nell'Oblast' di Arcangelo. La sua popolazione \u00e8 di 30.502 abitanti (censimento del 2002).\nStoria.\nLa citt\u00e0 di Mirnyj \u00e8 stata fondata nel 1957 come centro di lancio di missili e nel 1966 ha ricevuto lo status di citt\u00e0. Il 2 febbraio 1989 fu lanciato un razzo dalla vicina base ancora oggi attiva. Il nome del razzo era Kosmos 2000. Quel momento \u00e8 commemorato da una statua nel centro della citt\u00e0 che rappresenta il momento del lancio del razzo."}
{"id": "1237602", "revid": "36426", "url": "https://it.wikipedia.org/wiki?curid=1237602", "title": "Madonna dei laudesi", "text": ""}
{"id": "1237605", "revid": "36426", "url": "https://it.wikipedia.org/wiki?curid=1237605", "title": "Madonna dei Laudesi", "text": ""}
{"id": "1237608", "revid": "73125", "url": "https://it.wikipedia.org/wiki?curid=1237608", "title": "Lucy (astronomia)", "text": ""}
{"id": "1237610", "revid": "628767", "url": "https://it.wikipedia.org/wiki?curid=1237610", "title": "Ducato di Curlandia e Semigallia", "text": "Il Ducato di Curland\u00eca e Semigallia (, , , ) \u00e8 il nome di un ducato nato nel 1561 ed esistito fino al 1795 (dal 1562 al 1791 come vassallo del Granducato di Lituania e successivamente della confederazione polacco-lituana). Nel 1791 ottenne la piena indipendenza, ma il 28 marzo 1795 fu annesso all'impero russo durante la terza spartizione della Polonia.\nQuesto nome fu poi ripreso dallo stato-fantoccio (vedi Ducato di Curlandia e Semigallia del 1918) creato l'8 marzo del 1918, durante la Prima guerra mondiale, ed estinto il 22 settembre dello stesso anno. Sulla carta, esso sarebbe diventato parte del Ducato Baltico Unito, satellite dell'Impero tedesco. Alla fine della guerra, invece, il territorio pass\u00f2 alla Lettonia.\nStoria.\nNel 1561, durante la Prima guerra del nord, la Confederazione della Livonia fu smembrata, e l'Ordine livoniano bandito. Sulle basi stabilite nel trattato di Vilnius, la parte meridionale dell'Estonia e la parte settentrionale della Lettonia furono unite nel Ducato Ultradunense (latino: \"Ducatus Ultradunensis\"; lituano: \"P\u0101rdaugavas hercogiste\") e furono cedute al Granducato di Lituania. La parte della Lettonia tra la sponda occidentale del fiume Daugava ed il Mar Baltico divenne il Ducato di Curlandia e Semigallia, nominalmente vassallo del Granducato di Lituania.\nGottardo Kettler, l'ultimo Maestro dell'Ordine di Livonia, divenne il primo duca di Curlandia, mentre gli altri membri dell'Ordine divennero i nobili della Curlandia, ognuno col proprio feudo personale. In tutto, Gottardo Kettler ottenne all'incirca un terzo della terra del nuovo ducato. Mitau (Jelgava) fu designata come nuova capitale ed il luogo dove la Dieta veniva convocata due volte all'anno.\nAlcune aree della Curlandia non appartenevano al Ducato. L'ex ordine dei cavalieri portaspada aveva infatti ceduto il distretto di Grobi\u0146a (sulla costa del Mar Baltico) al Duca di Prussia. Un altro distretto, il Vescovato di Piltene, chiamato anche \"Vescovato di Curlandia\" (nella Curlandia occidentale, nei pressi del fiume Venta), apparteneva al Re Magnus di Danimarca. In teoria, alla sua morte il distretto sarebbe dovuto tornare al Ducato di Curlandia, ma ci\u00f2 non avvenne se non molto tempo dopo la sua morte.\nCome gli altri membri dell'Ordine Livoniano, Kettler era tedesco e prese a governare il ducato come se fosse uno stato tedesco. Nel 1570, istitu\u00ec il \"Privilegium Gotthardinum\", che legittimava i proprietari terrieri a considerare servi i contadini che nascevano nei propri feudi.\nQuando Gottardo Kettler mor\u00ec nel 1587, i suoi figli, Federico e Guglielmo, divennero i duchi di Curlandia e divisero il Ducato in due parti (1596). Federico controll\u00f2 la parte orientale (la Semigallia o, in lettone Zemgale, con capitale Jelgava (Mittau). Guglielmo govern\u00f2 invece la parte occidentale, la Curlandia vera e propria (in lettone: Kurzeme), con capitale Kuld\u012bga (Goldingen). Guglielmo aggiunse al suo territorio il distretto di Globina, sposando la figlia del Duca di Prussia, poi riprese il controllo sul distretto di Piltene, ma alla fine dovette entrare a far parte della Confederazione polacco-lituana.\nComunque, le relazioni tra il duca ed i proprietari terrieri erano abbastanza ostili, visto che la stessa Confederazione appoggiava questi ultimi. Quando poi fu allontanato dal trono nel 1616, il fratello Federico rimase l'unico sovrano.\nTra il 1600 ed il 1629, le guerre tra la Confederazione polacco-lituana e la Svezia ebbero luogo proprio nelle terre attorno a Riga; persa la Lettonia settentrionale e centrale, alla Confederazione rest\u00f2 solo la parte orientale del Ducato di Livonia, mentre la Curlandia non sub\u00ec particolari devastazioni.\nCon l'avvento del duca successivo, Giacomo Kettler, il Ducato raggiunse il suo culmine di prosperit\u00e0: il nuovo duca infatti possedeva una mente aperta ed indirizzata verso il mercantilismo. Furono aperte rotte commerciali fisse verso il Regno d'Inghilterra, il Regno di Francia e tutti i paesi dell'Europa occidentale. Giacomo fond\u00f2 anche la flotta mercantile ufficiale del Ducato di Curlandia, i cui porti principali erano Windau (oggi Ventspils) e Libau (l'odierna Liep\u0101ja).\nColonialismo.\nNel 1651 il Ducato fond\u00f2 la sua prima colonia in Africa, ossia l'Isola di Sant'Andrea (oggi Isola James), dove costru\u00ec il Forte Jacob (oggi Forte James). Dall'isola, le principali esportazioni erano l'avorio, l'oro, pelli e spezie. Poco dopo, nel 1652, fu fondata una nuova colonia, il Tobago, nelle isole caraibiche: da qui, le esportazioni maggiori erano di zucchero, tabacco, caff\u00e8 e spezie.\nComunque, anche durante questo periodo, il Ducato di Curlandia suscitava l'interesse della Confederazione polacco-lituana e della Svezia. Nel 1655 l'esercito svedese invase il Ducato, dando inizio alla Seconda guerra del nord, che si concluse con la Pace di Oliwa del 1660, che segn\u00f2 il declino della potenza del Ducato.\nLa decadenza.\nQuando Giacomo mor\u00ec nel 1682, fu nominato Duca suo figlio Federico II Casimiro Kettler. Durante il suo regno, l'economia continu\u00f2 il declino. Il nuovo duca non seppe porre rimedio a questa situazione, provocando cos\u00ec una sempre pi\u00f9 forte influenza polacca sul ducato, su cui ora cominciava ad affacciarsi l'ombra russa.\nQuando il duca mor\u00ec (1698), il successore Federico III Guglielmo Kettler aveva solo sei anni, e fu posto cos\u00ec come reggente suo zio, Ferdinando, un generale polacco. Due anni dopo scoppi\u00f2 la Grande guerra del nord tra Svezia ed Impero Russo, cui presero parte anche i loro alleati (l'Impero Ottomano ed i Cosacchi Ucraini per la Svezia; la Prussia, la Danimarca, la Norvegia, la Sassonia e la Confederazione polacco-lituana per l'Impero Russo). La vittoria russa fu schiacciante: essi ottennero la parte centrale della Lettonia e riuscirono a mettere un uomo di fiducia nelle alte sfere del Ducato di Curlandia: Peter Bestuzhev. Inoltre, fu organizzato un matrimonio tra una nipote dello zar Pietro I di Russia ed il Duca di Curlandia Federico III Guglielmo Kettler, aumentando ancora di pi\u00f9 l'influenza russa. Nel 1710 questo matrimonio tra il duca e Anna Ivanovna fu celebrato ma poco dopo il duca mor\u00ec a San Pietroburgo, regalando di fatto il Ducato alla nuova sovrana russa, che vi regn\u00f2 tra il 1711 ed il 1730.\nIl candidato al trono restava ora Ferdinando Kettler, che per\u00f2 risiedeva a Danzica, all'esterno del Ducato e cos\u00ec la Dieta non volle nominarlo duca. Il favorito diventava dunque Maurizio di Sassonia, figlio naturale di Augusto II di Polonia. Eletto duca nel 1726, dur\u00f2 solo un anno: i russi non accettarono questa nomina ed invasero il paese; il neo-duca abbandon\u00f2 cos\u00ec il Ducato, ed i Russi divennero i protettori del paese. L'ultimo Kettler in vita, Ferdinando, mor\u00ec nel 1737 ed Anna Ivanovna, diventata intanto l'imperatrice Anna I di Russia, nomin\u00f2 Ernesto Giovanni Biron duca di Curlandia nel 1737.\nUomo di fiducia dell'Impero Russo, Biron ottenne una gran quantit\u00e0 di aiuti economici dalla Russia, investendoli in imponenti costruzioni, come il Palazzo di Rund\u0101le, progettato dall'architetto italiano Bartolomeo Rastrelli, e il Ducato ebbe un qualche accenno di ripresa economica. Sul letto di morte, Anna lo design\u00f2 reggente per il piccolo Ivan VI di Russia, futuro Zar. Dopo 3 mesi di reggenza, Biron venne sorpreso mentre tentava di uccidere un suo vecchio rivale il 19 novembre 1740 e condannato a morte per squartamento, sentenza poi commutata al confino a vita a Pelym in Siberia.\nLa fine del Ducato.\nIl re Augusto III di Polonia, approfittando del confino di Biron e dei malumori dei latifondisti, nomin\u00f2 Carlo di Sassonia Duca di Curlandia; ma una parte di questi sosteneva invece il Biron. Per risolvere questa situazione, l'imperatrice Caterina II di Russia richiam\u00f2 Biron dall'esilio nel 1763, togliendo alla Confederazione polacco-lituana ogni speranza di sostituire la Russia come protettore del Ducato. Ma Biron, deluso dal trattamento ricevuto, abdic\u00f2, e sal\u00ec cos\u00ec al trono suo figlio, Pietro (1769). Ma i tumulti continuavano e alla fine, approfittando della terza spartizione della Polonia, il Ducato venne richiesto ufficialmente dall'Impero Russo. Il Duca Pietro, abbandonato da tutti, e non avendo altre alternative, firm\u00f2 il passaggio di consegne il 28 marzo del 1795. Il Ducato di Curlandia da quel giorno smise di esistere."}
{"id": "1237611", "revid": "125813332", "url": "https://it.wikipedia.org/wiki?curid=1237611", "title": "Pieter Paul Rubens", "text": "La sua opera, secondo Giuliano Briganti, \u00abpu\u00f2 considerarsi l'archetipo del \"barocco\"\u00bb; per Luigi Mall\u00e8, ha aperto la via al tumultuante barocco europeo, nordico e francese in particolar modo.\nBiografia.\nInfanzia.\nRubens nacque a Siegen, in Westfalia, Germania, il 28 giugno 1577 da Jan Rubens, avvocato fiammingo calvinista, e da Maria Pypelynckx. Trascorse l'infanzia a Colonia, dove il padre si rifugi\u00f2 con la famiglia per sfuggire alla persecuzione spagnola contro i protestanti.\nIn seguito, nel 1589, si trasfer\u00ec ad Anversa, dove ricevette una educazione umanistica grazie allo studio del latino e della letteratura classica e si convert\u00ec al cattolicesimo.\nAlla et\u00e0 di quattordici anni, incominci\u00f2 il suo apprendistato artistico con Tobias Verhaecht (1561-1631).\nFormazione.\nSappiamo che nel 1596 Rubens esegu\u00ec alcuni dipinti, tra cui un perduto \"Parnaso\" insieme al maestro Otto van Veen (1558-1629) e Jan Brueghel il Vecchio. Di questo primo periodo sono sia il \"Peccato originale\", conservato al Rubenshuis di Anversa, in cui i personaggi sono resi con proporzioni classicheggianti, sia la \"Battaglia delle amazzoni\", della Bildergalerie di Potsdam, ove le piccole figure sono inserite in un paesaggio realizzato da Jan Brueghel, secondo la tradizione anversana della divisione dei compiti nei paesaggi con figure. Nel 1598 venne iscritto come maestro alla corporazione dei pittori della gilda cittadina.\nRubens in Italia.\nNel maggio del 1600 part\u00ec per l'Italia dove rimase per i successivi otto anni, facendo tappa prima a Venezia dove studi\u00f2 Tiziano, Veronese e Tintoretto, poi, entrato in contatto con Vincenzo I Gonzaga duca di Mantova, il giovane pittore accett\u00f2 l'incarico di pittore di corte, conservando tale carica fino alla fine del suo soggiorno italiano e arricchendo cos\u00ec ulteriormente la sua cultura figurativa con lo studio delle opere della ricca collezione ducale e la realizzazione di copie di diversi dipinti famosi.\nNel 1601 venne inviato dal duca a Roma per copiare alcuni quadri. In questo soggiorno romano ebbe modo di ampliare ulteriormente i suoi orizzonti figurativi, grazie alla copia di modelli di Michelangelo e Raffaello, allo studio dell'antico, ma guardando anche alla coeva produzione artistica del Carracci, di Caravaggio e di Federico Barocci. Entro il 1602 realizz\u00f2 per la cappella di Sant'Elena nella basilica di Santa Croce in Gerusalemme il \"Trionfo di sant'Elena\", l\u2019\"Incoronazione di spine\" e l\u2019\"Innalzamento della croce\". Di questo stesso periodo, in cui entr\u00f2 in contatto con la cerchia del cardinale Scipione Borghese, sono anche il \"Compianto sul corpo di Cristo\", ora conservato alla Galleria Borghese, e il \"Martirio di san Sebastiano\" di Palazzo Corsini.\nNel 1603 fu in missione per il duca di Mantova presso il re di Spagna. Rientrato nella citt\u00e0 lombarda all'inizio del 1604, vi rimase fino al 1605. L'anno successivo, durante un breve soggiorno genovese, dipinse il \"Ritratto di Brigida Spinola Doria\", ora conservato alla National Gallery of Art di Washington e la \"Circoncisione\" per l'altare della chiesa dei gesuiti, ancora in loco, che ebbero una grande influenza nell'evoluzione del barocco genovese. Raggiunto a Roma il fratello Philipp, ricevette la commissione per la decorazione dell'abside di Santa Maria in Vallicella, opera ora al Museo di Grenoble che, terminata alla fine del 1607, riunisce in un unico dipinto la Madonna e cinque santi. Ma quando Rubens si accorse che la posizione del dipinto sull'altare attirava una luce eccessiva rendendolo poco leggibile, decise di ritirarlo e di sostituirlo, nel 1608, con tre dipinti realizzati su un supporto di ardesia, materiale pi\u00f9 adatto alle condizioni luminose della chiesa: la \"Madonna della Vallicella\", i \"Santi Gregorio, Papia e Mauro\" e i \"Santi Domitilla, Nereo e Achilleo\". La tavola centrale, dall'intenso dinamismo, con una composizione che sembra dilatarsi verso lo spazio circostante, anticipa soluzioni che saranno adottate dalla successiva pittura barocca; infatti, come scrisse Giuliano Briganti: \u00ab... lo spazio sembra vibrare e dilatarsi per accogliere le gigantesche figure che lo occupano in tutti i sensi con l'eloquenza solenne del loro gestire e sfogarsi poi liberamente nella fuga prospettica della gloria angelica centrale ove i raggi della luce divina, che partono da un punto focale cos\u00ec alto e lontano da suggerire una profondit\u00e0 infinita, irrompono per i fessi delle nubi e tra i corpi degli angeli in controluce, disposti in una vorticosa continuit\u00e0.\u00bb.\nAd Anversa.\nFin dal ritorno in patria Rubens ebbe il sostegno di due potenti protettori: lo scabino e borgomastro Nicolas Rockox e l'arciduca Alberto, governatore dei Paesi Bassi meridionali. In questo periodo il suo stile evolve verso composizioni caratterizzate da contrasti luministici molto accentuati, di parziale ascendenza caravaggesca, con figure michelangiolesche disposte in gruppi poco simmetrici e in atteggiamenti vari e come compressi nel quadro, come per esempio avviene nel \"Sansone e Dalila\" del 1609-10 circa, ora conservato alla National Gallery di Londra, e nel trittico con l'\"Erezione della croce\", realizzato tra il 1610 e il 1611 per la cattedrale di Anversa, dalle forme possenti ma dinamiche.\nLo stile eroico.\nA partire dal 1612 circa lo stile dell'artista cambi\u00f2, probabilmente anche in rapporto con le coeve istanze della Controriforma cattolica; ora le sue composizioni sono pi\u00f9 chiare e vicine a toni cromatici pi\u00f9 freddi, con un equilibrio pi\u00f9 marcato e una scansione maggiormente simmetrica dei personaggi, distribuiti in modo pi\u00f9 armonioso e dotati di un forte risalto plastico sull'esempio delle statue ellenistiche che Rubens aveva copiato a Roma. Il cambiamento si pu\u00f2 vedere nella classicheggiante \"Discesa dalla croce\", realizzata da Rubens per la cattedrale anversese tra il 1612 e il 1614, ispirandosi per il corpo del Cristo al Laocoonte.\nTra il 1613 e il 1614 realizz\u00f2 l'\"Incredulit\u00e0 di san Tommaso\", ora al Koninklijk Museum di Anversa, prendendo a modello per il Cristo un Giove antico. Di questo periodo \u00e8 anche il \"Martirio di san Sebastiano\" della Gem\u00e4ldegalerie di Berlino, con figure modellate su prototipi antichi.\nGrandi commissioni.\nIn questo periodo di intensa attivit\u00e0 organizz\u00f2 una bottega, applicando al lavoro artistico quelli che erano i metodi dell'industria e impiegando i suoi collaboratori con criteri razionali, scegliendoli in base alle singole specializzazioni. Rubens, per far fronte alle numerose e imponenti commissioni, preparava un cartone e lasciava alla bottega la trasposizione dell'idea figurativa nella sua forma ultima: in definitiva divideva nettamente l'idea prima dall'esecuzione, riallacciandosi alla coeva teoria artistica classicheggiante italiana. Questo metodo and\u00f2 progressivamente scomparendo nel corso della sua ultima attivit\u00e0.\nTra il 1617 e il 1618 lavor\u00f2 ai progetti per una serie di sette arazzi raffiguranti le \"Storie di Decio Mure\" su commissione di nobili genovesi, i cui bozzetti oggi sono conservati nella Galleria dei principi del Liechtenstein a Vaduz, una sorta di ciclo apologetico dello stoicismo romano. Del 1620 \u00e8 la decorazione dei soffitti della chiesa di San Carlo Borromeo ad Anversa, di cui, dopo la distruzione in seguito all'incendio del 1718, rimangono gli schizzi, ora divisi tra vari musei e collezioni europee. La decorazione delle volte era composta da circa quaranta grandi dipinti con scene tratte dall'Antico, dal Nuovo Testamento e dalle vite dei santi, disposte l'una di fronte all'altra in due file su due registri.\nIl ciclo di Maria de' Medici.\nAlla fine del 1621 Rubens ricevette da Maria de' Medici, madre del re francese Luigi XIII, l'incarico di dipingere una serie di quadri monumentali per ornare la galleria del Palazzo del Luxembourg con un ciclo allegorico-encomiastico che illustrasse la vita e la concezione politica della committente.\nIl ciclo, completato nel 1625 e realizzato nei modi tipici della pittura seicentesca (unendo allegorie e ritratti), rappresenta non un avvenimento storico lontano nel tempo, ma un capitolo recente della politica francese: Maria de' Medici nei suoi sette anni di reggenza tra il 1610 e il 1617 aveva cercato di assicurare la pace con l'impero asburgico, sconfessando il segreto Trattato di Bruzolo (antispagnolo) del 25 aprile 1610, e, attraverso i matrimoni dei figli (Elisabetta col re di Spagna Filippo IV e Luigi XIII con Anna d'Austria, sorella del re spagnolo), aveva cercato di porre le basi per una pace duratura con la potenza spagnola.\nUltimi anni.\n\u00c8 intorno al 1624 che inizia la stretta collaborazione con l'artista incisore Paulus Pontius, con la conseguente realizzazione di splendide e ricercate opere grafiche.Tra il 1625 e il 1628 prepar\u00f2 i bozzetti di quindici grandi arazzi col Trionfo dell'eucaristia, su commissione dell'arciduchessa Isabella, destinati al convento madrileno delle Carmelitane scalze. Tra il 1627 e il 1631, su incarico di Maria de' Medici, inizi\u00f2 la decorazione della Galleria di Enrico IV: del progetto abbandonato rimangono due grandi composizioni, ampiamente abbozzate, alla Galleria degli Uffizi e alcuni schizzi al Museo di Bayonne e alla Wallace Collection di Londra.\nNel 1627 acquist\u00f2 una casa di campagna ad Ekeren. L'anno successivo Rubens and\u00f2 in missione diplomatica alla corte del re spagnolo Filippo IV e tra il 1629 il 1630 fu alla corte di Carlo I d'Inghilterra. Tra il 1629 e il 1634 lavor\u00f2, su commissione di Carlo I d'Inghilterra, alla decorazione della Banqueting House di Whitehall a Londra realizzando nove dipinti con la \"Glorificazione di Giacomo I\".\nTra il 1630 e il 1632 realizz\u00f2 la serie di otto arazzi con la \"Storia di Achille\" e i quattro arazzi (Nativit\u00e0; L'istituzione dell'Eucaristia; Resurrezione di Cristo; Assunzione di Maria) per la confraternita della chiesa del Santissimo Sacramento di Ancona.\nNel 1635 comper\u00f2 la tenuta dello Steen a Elewyt e nello stesso anno realizz\u00f2 gli apparati per l'entrata trionfale ad Anversa del nuovo governatore generale dei Paesi Bassi, l'arciduca Ferdinando d'Austria. Tra il 1637 e il 1638 venne chiamato a realizzare la decorazione della Torre de la Parada o, meglio, di venticinque stanze del padiglione di caccia del re spagnolo Filippo IV, realizzando una serie di 53 bozzetti tratti dalle Metamorfosi di Ovidio su un totale di 163 dipinti censiti in un inventario di inizio 1700. Di sua mano anche la realizzazione di 14 dipinti dagli stessi bozzetti da lui realizzati, mentre i restanti bozzetti servirono ad allievi e pittori fiamminghi per realizzare i quadri.\nLa vena artistica di Rubens mescol\u00f2 linee classicheggianti con quelle barocche di dilatazione delle forme, di ritmo infinito, di fastosit\u00e0 e di bellezze decorative e uno sfondo di realismo che fa da scenario alla trasfigurazione dei sensi."}
{"id": "1237613", "revid": "2048388", "url": "https://it.wikipedia.org/wiki?curid=1237613", "title": "Federico Guglielmo III di Sassonia-Altenburg", "text": "Biografia.\nEgli era il secondo figlio di Federico Guglielmo II di Sassonia-Altenburg (1603 - 1669) e della di lui seconda moglie Maddalena Sibilla di Sassonia (1617 - 1668) e fu duca di Sassonia-Altenburg.\nCon la morte del fratello Cristiano (1663) egli divenne il nuovo erede del Ducato di Sassonia-Altenburg. Alla morte del padre nel 1669, infatti, Federico Guglielmo III gli succedette ma, dal momento che aveva solo dodici anni, suo zio materno, l'Elettore Giovanni Giorgio II di Sassonia e il Duca Maurizio di Sassonia-Zeitz, assunsero la tutela e la reggenza del ducato per suo conto. Solo tre anni dopo per\u00f2 il giovane duca mor\u00ec di morbillo. Con la sua morte, si estinse il ramo dei Sassonia-Altenburg.\nIl Ducato di Sassonia-Altenburg venne diviso tra i rami di Sassonia-Gotha e Sassonia-Weimar; ma sulla base del testamento del Duca Giovanni Filippo di Sassonia-Altenburg, zio di Federico Guglielmo III, la maggior parte del ducato fu mantenuta dai Sassonia-Gotha per il fatto che essi erano discendenti di Elisabetta Sofia di Sassonia-Altenburg, l'unica figlia di Giovanni Filippo, che l'aveva definita erede universale della famiglia qualora non vi fossero stati eredi maschi."}
{"id": "1237624", "revid": "666668", "url": "https://it.wikipedia.org/wiki?curid=1237624", "title": "Nazionale di calcio a 5 dell'Iran", "text": "La nazionale di calcio a 5 dell'Iran \u00e8, in senso generale, una qualsiasi delle selezioni nazionali di calcio a 5 della Federazione calcistica dell'Iran che rappresentano l'Iran nelle varie competizioni ufficiali o amichevoli riservate a squadre nazionali.\nQuesta squadra nazionale \u00e8 considerata tra le migliori formazioni d'Asia. Di certo risulta la pi\u00f9 titolata, avendo vinto nella sua storia ben undici dei quattordici titoli di Campione d'Asia messi in palio nella manifestazione per selezioni nazionali che si svolge sotto l'egida dell'AFC.\nL'Iran \u00e8 anche la formazione asiatica pi\u00f9 rappresentativa del FIFA Futsal World Championship. Nella sua storia, infatti, dopo la mancata partecipazione nel 1989, la nazionale iraniana ha attraversato un periodo d'oro giungendo quarta nel 1992 e qualificandosi poi in tutte le successive edizioni, in cui peraltro si \u00e8 quasi sempre fermata al primo turno,nell'edizione 2008 \u00e8 uscita al secondo turno (superata per un soffio proprio dall'Italia) mentre nel 2016 ha raggiunto il suo miglior risultato salendo sul podio dietro ad Argentina e Russia.\nPalmar\u00e8s.\nCampionati mondiali.\nA fronte dell'assenza ai mondiali del 1989, la selezione iraniana sal\u00ec alla ribalta internazionale nell'edizione di Hong Kong del 1992: qui la squadra mediorientale arriv\u00f2 sorprendentemente fino alle semifinali, dove venne battuta dagli Stati Uniti per 4-2. Nella finale per il terzo e quarto posto fu nuovamente sconfitta dalla Spagna per 9-6. In tale occasione l'Iran schier\u00f2 tra le proprie fila Rajabi Shirazi, che con 16 gol risult\u00f2 cannoniere scelto della manifestazione e scarpa d'oro.\nNelle successive tre edizioni del mondiale, dopo aver superato le qualificazioni la squadra di Teheran si \u00e8 sempre fermata al primo turno collezionando tre terzi posti nel proprio girone:\nNell'edizione del 2008 svoltasi in Brasile con la nuova formula a 20 squadre, la nazionale dell'Iran ha superato la prima fase giungendo seconda nel proprio girone alle spalle (ma con lo stesso punteggio) della Spagna, grazie alle tre vittorie su Libia (4-2), Uruguay (4-2) e Repubblica Ceca (3-2) e al pareggio con la stessa Spagna (3-3). Nella seconda fase, con una sconfitta a opera del Brasile (1-0) poi campione, una vittoria sull'Ucraina (5-4) e un pareggio con l'Italia (5-5), \u00e8 stata eliminata pur avendo ottenuto lo stesso punteggio della squadra italiana ma con una peggior differenza reti di un solo gol.\nNell'edizione del 2012 l'Iran \u00e8 stato sconfitto agli ottavi di finale dalla Colombia dopo aver disputato un promettente girone di qualificazione coronato con il pareggio in rimonta sulla Spagna. Nell'edizione del 2016 la nazionale iraniana ottiene il suo miglior piazzamento di sempre: dopo un girone deludente concluso al terzo posto dietro Spagna ed Azerbaigian, nell'ottavo di finale elimina il Brasile campione uscente dopo i calci di rigore, e nei quarti elimina un'altra sudamericana, il Paraguay, per 4-3 dopo i tempi supplementari. La corsa si arresta in semifinale con la Russia ma il torneo termina con un sorriso dopo la vittoria nella finalina con il Portogallo ai calci di rigore.\nCampionati asiatici.\nL'Iran detiene un record di undici titoli di campione d'Asia sui quattordici finora disputati, di cui sette vinti consecutivamente tra il 1999 e il 2005; i \"re del calcio a 5 asiatico\" vinsero a man bassa le prime quattro edizioni con punteggi severi nei confronti rispettivamente di Corea del Sud (9-1), Kazakistan (4-1), Uzbekistan (9-0) e Giappone (6-0). Tuttavia, quest'ultima nazionale and\u00f2 configurandosi come il pi\u00f9 ostico avversario per gli iraniani: nelle edizioni dal 2002 al 2005 la finale fu sempre tra Iran e Giappone. Nonostante le vittorie a senso unico, la differenza di valore fra le due squadre si ridusse progressivamente.\nNell'edizione del 2006, vinta dal Giappone, per la prima e unica volta la selezione di Teheran \u00e8 rimasta fuori dalla finale, conquistando la terza piazza finale ai danni del Kirghizistan. Nell'edizione del 2007, l'Iran si riprese immediatamente lo scettro di campione d'Asia battendo i giapponesi con un netto 4-1, mantenendo poi la propria supremazia continentale anche nelle tre edizioni successive. Il Giappone interruppe nuovamente l'egemonia iraniana vincendo le edizioni del 2012 e 2014 della competizione, che a partire dal 2008 si disputa a cadenza biennale. L'Iran torn\u00f2 alla vittoria nel 2016, sei anni dopo l'ultimo titolo.\nRosa attuale.\nElenco dei giocatori convocati alla Coppa del Mondo 2021.\nAllenatore: Mohammad Nazemalsharieh"}
{"id": "1237625", "revid": "2225653", "url": "https://it.wikipedia.org/wiki?curid=1237625", "title": "Museum of Modern Art", "text": "Il Museum of Modern Art (conosciuto anche con l'acronimo MoMA) si trova a Midtown Manhattan, New York, sulla 53\u00aa strada, tra la Quinta e la Sesta Avenue. Ha avuto una straordinaria importanza per lo sviluppo dell'arte moderna ed \u00e8 stato spesso considerato il principale museo moderno del mondo.\nLa collezione del museo propone un'incomparabile visione d'insieme dell'arte moderna e contemporanea mondiale, poich\u00e9 ospita progetti d'architettura e oggetti di design, disegni, dipinti, sculture, fotografie, serigrafie, illustrazioni, film e opere multimediali.\nLa biblioteca e gli archivi del MoMA raccolgono oltre 300.000 libri e periodici, oltre alle schede personali di pi\u00f9 di 70.000 artisti.\nStoria.\nL'idea originale di un museo di arte moderna fu sviluppata nel 1928 principalmente da Abby Aldrich Rockefeller (moglie di John D. Rockefeller Jr.) e da due delle sue amiche, Lillie P. Bliss e Mary Quinn Sullivan. Il loro gruppo divenne noto con vari soprannomi, tra cui \"the Ladies\" (It. \"Le Signore\"), \"the daring ladies\" (It. \"Le ardite Signore\"), e \"the adamantine ladies\" (It. \"Le Signore adamantine\"). Come sede del museo da loro ideato affittarono un edificio piuttosto modesto e lo aprirono al pubblico il 7 novembre 1929, 9 giorni dopo il crollo di Wall Street. Abby invit\u00f2 A. Conger Goodyear, in precedenza presidente del consiglio di amministrazione della Albright Art Gallery di Buffalo, a diventare presidente del nuovo museo. La Rockefeller stessa assunse l'incarico di tesoriere. Si tratt\u00f2 di uno dei primi musei statunitensi ad essere dedicato interamente all'arte moderna e d'avanguardia (si veda anche la Gallery of Living Art di Gallatin e La Soci\u00e9t\u00e9 Anonyme di K.Dreier) europee.\nGoodyear convinse Paul J. Sachs e Frank Crowninshield ad unirsi a lui come membri del consiglio di amministrazione. Sachs, condirettore e curatore della sezione stampe e disegni del Fogg Art Museum presso l'Universit\u00e0 Harvard, fu incaricato di reperire i curatori. Goodyear gli chiese di suggerire un direttore e lui propose Alfred H. Barr Jr., un suo promettente giovane pupillo. Sotto la guida di Barr la collezione del museo, che in origine era composta di sole otto stampe e un disegno avuti grazie ad una donazione, si ampli\u00f2 velocemente. Nel novembre del 1929 si tenne la prima mostra di successo, in cui furono esposte opere di Van Gogh, Gauguin, C\u00e9zanne, e Seurat.\nIl museo, dapprima ospitato in sei stanze tra gallerie e uffici al dodicesimo piano del Manhattan's Heckscher Building, all'angolo tra la 5th Avenue e la 57\u00aa Strada, nei suoi primi dieci anni di vita si spost\u00f2 in altre tre sedi provvisorie. Il ricchissimo marito di Abby era un fiero oppositore del museo (e in verit\u00e0 di tutta l'arte moderna) e si rifiutava di concedere finanziamenti per l'avventura, finanziamenti che dovettero essere trovati in altro modo e la mancanza dei quali si tradusse in effetti nei frequenti cambiamenti di sede. Nondimeno, alla fine egli don\u00f2 il terreno su cui venne edificata l'attuale sede e fece altre donazioni di tanto in tanto, diventando comunque, suo malgrado, uno dei pi\u00f9 grandi benefattori del museo.\nIn quel periodo si tennero molte altre esposizioni di celebri artisti, come la personale di Vincent van Gogh inaugurata il 4 novembre 1935. Comprendeva 66 dipinti ad olio e 50 disegni fino ad allora inediti provenienti dai Paesi Bassi e dei commoventi estratti delle lettere scritte dall'artista; la mostra fu un grande successo di pubblico e divent\u00f2 \"un'anticipazione dell'attuale importanza di Van Gogh nell'immaginario contemporaneo.\".\nNel 1937 il MoMa trasfer\u00ec i propri uffici e le proprie gallerie nel \"Time &amp; Life Building\" all'interno del Rockefeller Center. Si tratta della sede attuale, rinnovata e riprogettata secondo l\"'International Style\" dagli architetti modernisti Philip L. Goodwin e Edward Durell Stone. Fu aperta al pubblico il 10 maggio 1939 e all'inaugurazione parteciparono seimila invitati, mentre l'apertura ufficiale venne data via radio dalla Casa Bianca dall'allora Presidente Franklin Delano Roosevelt.\nIl museo aument\u00f2 la propria fama a livello internazionale con la celebre retrospettiva dell'opera di Picasso del 1939-40, organizzata in collaborazione con l'Art Institute of Chicago. Grazie alla variet\u00e0 delle opere esposte rappresent\u00f2 una significativa reinterpretazione dell'arte del pittore spagnolo, apprezzata dagli studiosi d'arte e dagli storici. La mostra fu interamente organizzata da Barr, che adorava Picasso, era intesa a glorificare il pi\u00f9 grande artista dell'epoca, e si pose come modello per tutte le retrospettive da allora in poi allestite dal museo.\nQuando il figlio di Abby Rockefeller, Nelson, nel 1939 all'et\u00e0 di trent'anni venne scelto dal consiglio di amministrazione come presidente di rappresentanza, si mise in prima linea nel pubblicizzare e promuovere il museo, sostenendo le nuove acquisizioni e il trasferimento nei nuovi e pi\u00f9 ampi locali della 53\u00aa strada. Anche suo fratello, David Rockefeller, nel 1948 entr\u00f2 a far parte del consiglio di amministrazione e sostitu\u00ec il fratello come presidente quando questi, nel 1958, venne eletto Governatore di New York.\nDavid incaric\u00f2 il noto architetto Philip Johnson di riprogettare il giardino del museo e, in onore di sua madre, lo chiam\u00f2 \"Abby Aldrich Rockefeller Sculpture Garden\". Lui e la famiglia Rockefeller sono stati sempre strettamente legati al museo, anche grazie al \"Rockefeller Brothers Fund\" (It. \"Fondo fratelli Rockefeller\"), che ha finanziato l'istituzione a partire dal 1947. Attualmente nel consiglio di amministrazione sono presenti David Rockefeller, Jr. e Sharon Percy Rockefeller (moglie del senatore Jay Rockefeller).\n\"Wish Tree\", l'installazione di Y\u014dko Ono nel \"Sculpture Garden\" realizzata nel mese di luglio 2010, \u00e8 diventata in breve tempo molto popolare: sono numerosissimi i contributi (tra cui cartoncini artistici e poesie) che giungono da tutto il mondo.\nIl rinnovamento.\nL'edificio che ospita il MoMa \u00e8 stato sottoposto a notevoli lavori di restauro e ammodernamento tra il 21 maggio 2002 il 20 novembre 2004. Il palazzo \u00e8 stato ridisegnato dall'architetto giapponese Yoshio Taniguchi. Durante i lavori, dal giugno 2002 al settembre 2004, parte della collezione permanente del museo \u00e8 stata esposta provvisoriamente al pubblico in quella che \u00e8 stata soprannominata \"MoMA QNS\", un'ex fabbrica di chiodi e ferramenta della Swingline, che si trova a Long Island City nel quartiere del Queens.\nL'opera di rinnovamento ha quasi raddoppiato gli ambienti a disposizione procurando quasi 58.000 m\u00b2 di nuovi spazi. Il \"Peggy and David Rockefeller Building\" sul lato occidentale ospita le gallerie dell'esposizione principale, mentre il \"The Lewis B. and Dorothy Cullman Education and Research Building\" sul lato orientale accoglie sale per conferenze, concerti, laboratori per gli insegnanti d'arte, la biblioteca del museo e gli archivi. Tra i due edifici si trova, anch'esso ampliato, l\"Abby Aldrich Rockefeller Sculpture Garden\", dove si trovano due sculture di Richard Serra.\nAlla riapertura del MoMa ci sono state polemiche a causa dell'aumento del costo del biglietto d'ingresso, che \u00e8 passato da 12 a 20 dollari, rendendolo il pi\u00f9 costoso museo della citt\u00e0; in ogni caso, grazie alla sponsorizzazione della catena di supermercati Target, il venerd\u00ec dopo le 16 l'ingresso \u00e8 libero per tutti. Discussioni ha suscitato anche la realizzazione dell'opera di rinnovamento in s\u00e9. Alcuni critici hanno sostenuto che il lavoro di Taniguchi \u00e8 uno splendido esempio di architettura contemporanea, mentre altri non hanno affatto gradito alcuni tratti del progetto, come la gestione degli spazi.\nIl numero dei visitatori del MoMa \u00e8 salito fino a 2,5 milioni all'anno a fronte dell'1,5 che entravano nelle sue sale prima del rinnovamento. Il direttore del museo, Glenn D. Lowry, prevede che alla fine questo numero si stabilizzi sui 2,1 milioni di visitatori l'anno.\nNew MoMA (2019).\nNel 2019 verr\u00e0 inaugurata una nuova area del Museo di Arte Moderna newyorchese che aumenter\u00e0 l'area di esposizione di un 30%. Grazie all'ampliamento dei tre piani sar\u00e0 possibile ascoltare i racconti e le storie di artisti contemporanei grazie all'organizzazione di conversazioni e seminari aperti al pubblico. Gli artisti emergenti saranno introdotti attraverso diversi progetti: \nLe opere.\nConsiderata da molti la miglior collezione di capolavori di arte moderna del mondo, quella del MoMa comprende pi\u00f9 di 150.000 opere, oltre a 22.000 film e 4 milioni di fermi immagine. Tra le opere pi\u00f9 celebri vi sono:\nSono presenti anche opere di molti importanti artisti statunitensi come Cindy Sherman, Jean-Michel Basquiat, Jasper Johns, Edward Hopper, Chuck Close, Georgia O'Keeffe, James Rosenquist, Conrad Marca-Relli e Ralph Bakshi.\nIl MoMa possiede una collezione di fotografie d'arte nota in tutto il mondo, sviluppata e curata dapprima da Edward Steichen e in seguito da John Szarkowski, oltre a un importante raccolta di film curata dalla sezione film e video. La raccolta comprende i negativi di molti celebri lungometraggi come \"Quarto potere\" e \"La donna che visse due volte\", ma sono presenti anche lavori meno popolari e convenzionali come le otto ore di \"Empire\" di Andy Warhol. \u00c8 presente anche un'importante raccolta di opere di design comprendente lavori di designers leggendari come Paul L\u00e1szl\u00f3, Charles e Ray Eames, Gae Aulenti, Isamu Noguchi e George Nelson."}
{"id": "1237627", "revid": "458786", "url": "https://it.wikipedia.org/wiki?curid=1237627", "title": "Leon\u00edzio Fantoni", "text": "Biografia.\nLeon\u00edzio Fantoni nasce a Belo Horizonte il 12 febbraio 1912, terzo della dinastia dei Fantoni.\nLa dinastia dei 3 fratelli calciatori, oltre a 1 cugino, si compone oltre a lui anche di: Jo\u00e3o, Orlando e il cugino Octavio.\nCarriera.\nGiocatore.\nClub.\nNoto in Brasile con il nome di \"Niginho\", inizi\u00f2 e concluse la carriera nel Cruzeiro (massimo goleador di sempre con 207 gol in 272 partite).\nMilit\u00f2 poi nel Palmeiras e nel Vasco da Gama, ed in Italia nelle file della Lazio, con cui ha giocato dal 1932 al 1935.\nNel suo palmar\u00e8s 7 Campionati Mineiro (1928, 1929, 1930, 1940, 1943, 1944, 1945) ed un Campionato Paulista (1936).\nNazionale.\nFantoni III partecipa con la Nazionale verdeoro ai Mondiali 1938, raggiungendo il terzo posto finale, ed al Campeonato Sudamericano 1937, perso nella finale giocata contro la rivale Argentina.\nAllenatore.\nFantoni III, una volta lasciato il calcio giocato, intraprende la carriera di allenatore guidando a pi\u00f9 riprese il Cruzeiro, sua ex squadra, e il Santos. "}
{"id": "1237629", "revid": "2153076", "url": "https://it.wikipedia.org/wiki?curid=1237629", "title": "Cuando los \u00e1ngeles lloran", "text": "Cuando los \u00e1ngeles lloran (\"Quando gli angeli piangono\") \u00e8 il quinto album del gruppo rock messicano Man\u00e1, pubblicato nel 1995.\nTempo Totale 61.08"}
{"id": "1237630", "revid": "2519", "url": "https://it.wikipedia.org/wiki?curid=1237630", "title": "Stedelijk Museum", "text": "Lo Stedelijk Museum (lett. \"Museo urbano\") \u00e8 un museo di arte moderna e contemporanea internazionale di Amsterdam, nei Paesi Bassi, situato in Paulus Potterstraat, 13, nei pressi del Rijksmuseum e del Van Gogh Museum.\nLa collezione comprende una stanza dipinta da Karel Appel, un'ampia collezione di dipinti di Kazimir Severinovi\u010d Malevi\u010d e l'unica opera di Armando Rever\u00f3n in un museo europeo.\nSede.\nIl 1\u00ba gennaio 2004 l'edificio \u00e8 stato chiuso al pubblico causa un massiccio intervento di ristrutturazione.\nIl 16 maggio 2004 \u00e8 stata aperta la sede temporanea \"Stedelijk Museum CS\", nell'edificio che precedentemente ospitava \"Post CS\" (la sede postale della Stazione Centrale). Il 1\u00ba ottobre 2008 la sede temporanea \u00e8 stata chiusa e, in seguito, l'edificio \"Post CS\" \u00e8 stato demolito.\nDopo una riapertura temporanea dall'agosto 2010 al gennaio 2011, il museo viene nuovamente inaugurato il 23 settembre 2012."}
{"id": "1237631", "revid": "123833924", "url": "https://it.wikipedia.org/wiki?curid=1237631", "title": "Lio Maggiore", "text": "Lio Maggiore (ufficialmente Valle di Lio Maggiore, \"Lio Major\" in dialetto locale) \u00e8 una frazione del comune italiano di Jesolo, nella citt\u00e0 metropolitana di Venezia.\nSi trova alla fine di una stretta lingua di terra che, iniziando poco pi\u00f9 a nord di Jesolo paese, si protende verso sudovest tra le paludi della Laguna di Venezia. Oggi pressoch\u00e9 disabitata, in passato ha ospitato un importante centro compreso nel Ducato di Venezia.\nStoria.\nNon \u00e8 facile individuare il sito preciso in cui sorgeva l'antica Lio Maggiore soprattutto a causa dei mutamenti geologici cui \u00e8 da sempre stata soggetta la Laguna Veneta. Jacopo Filiasi, pur ammettendo queste difficolt\u00e0, ritenne che essa dovesse sorgere presso una spiaggia del lido di Equilio (il litorale del Cavallino) che si estendeva dall'attuale Treporti sino alla bocca di porto detta \"Pordelio\" (\"porto di Lio\") e, in seguito al suo interramento, \"Portosecco\".\nSempre stando al Filiasi, Lio Maggiore fu fondata, al pari degli altri centri lagunari, dagli abitanti dell'entroterra - altinati o forse feltrini - fuggiti dalle invasioni barbariche. Si dice contasse sette pregevoli chiese delle quali almeno tre erano parrocchiali, ovvero San Nicol\u00f2, la principale, Sant'Antonio e San Pietro.\nLe documentazioni antiche testimoniano come gli abitanti di Lio Maggiore fossero piuttosto battaglieri e si scontrassero spesso con i centri vicini. Nel XII secolo scoppi\u00f2 una violenta lite con il vescovo di Equilio per i diritti di pesca sulla palude di \"Nugolo\". Poco dopo esplose un conflitto con i Torcellani per analoghi motivi, risolto solo grazie all'intervento del doge.\nL'importanza che Lio Maggiore assunse durante il medioevo \u00e8 comprovata dall'insediamento di podest\u00e0 veneziano con giurisdizione anche su Lio Piccolo, Equilio e sul lido del Pineto. Se la cronaca attribuita a Pietro Giustinian fissa nel 1270 l'arrivo del primo podest\u00e0 di Lio Maggiore, le testimonianze documentarie dimostrano che il governatore era gi\u00e0 presente almeno dal 1241. Pur riconoscendo gli statuti veneziani il centro poteva godere anche di una certa autonomia legislativa, della quale tuttavia restano solo poche testimonianze.\nGi\u00e0 due secoli dopo la localit\u00e0 si trovava in piena decadenza. Il 30 ottobre 1424 il Senato concedeva al podest\u00e0 di tornare in patria bench\u00e9 non fosse stato nominato un successore, dal momento che a Lio Maggiore abitavano appena cinque o sei famiglie. Poco dopo, il 17 febbraio 1425, il Maggior Consiglio confermava la precedente decisione affidando al podest\u00e0 di Torcello l'amministrazione locale.\nNel 1443 ancora il Senato ordinava che fosse rimossa una preziosa pala d'argento dalla cadente chiesa di San Nicol\u00f2 perch\u00e9 non fosse trafugata. Un'altra legge del 1455 permetteva agli abitanti di Torcello di demolire il palazzo pretorio, gi\u00e0 da tempo in rovina, per ricavarne materiale edile. Ancora nel 1552, come riferisce Cristoforo Sabbadino, resistevano numerosi resti della citt\u00e0, fra i quali spiccava un altissimo campanile."}
{"id": "1237635", "revid": "287204", "url": "https://it.wikipedia.org/wiki?curid=1237635", "title": "Lamberto Sechi", "text": "Biografia.\nDi origini sarde, ebbe le prime esperienze giornalistiche in Emilia tra il 1940 e il 1943 collaborando a periodici locali (\"Architrave\" e il \"Giornale dell'Emilia\").\nL'attivit\u00e0 giornalistica riprese nel dopoguerra. Divenne direttore della Settimana Incom e fond\u00f2 nel 1957 il mensile femminile \"Arianna\", della casa editrice Arnoldo Mondadori Editore. \nNel 1965 succedette a Nantas Salvalaggio, fondatore di \"Panorama\", allora mensile.\nIspirandosi all'esperienza della testata americana Time, Sechi trasform\u00f2 \"Panorama\" in un settimanale di formato tabloid e dal taglio veloce, con un linguaggio spigliato e senza nessuna riverenza politica.\nSechi invent\u00f2 per \"Panorama\" lo slogan \"I fatti separati dalle opinioni\".\nLa linea politica del settimanale sotto la direzione Sechi era moderatamente di sinistra (lui la chiamava \"kennediana\") e decisamente laica. Tutti gli articoli dovevano essere improntati a un medesimo stile, sobrio ma narrativo, con la continua ricerca del retroscena e del dettaglio di colore, in modo da differenziarsi dalla prosa paludata dei quotidiani dell'epoca. \nAlcune rubriche di \"Panorama\", come \"Periscopio\", facevano discutere per la presenza di gossip e di nudi femminili.\nNel giro di pochi anni \"Panorama\" di Sechi divenne il settimanale italiano pi\u00f9 letto e il suo successo costrinse anche il principale concorrente \"L'Espresso\" a passare al formato tabloid.\nAlla scuola di \"Panorama\" durante la direzione Sechi crebbero molti noti giornalisti italiani come Giulio Anselmi, Corrado Augias, Claudio Rinaldi, Carlo Rossella, Barbara Palombelli, Carlo Rognoni, Giampiero Mughini, Fiamma Nirenstein, Claudio Sabelli Fioretti e altri. Al giornale collaboravano anche giovani scrittori come Stefano Benni.\nLasciato \"Panorama\" nel 1979, Sechi divenne in seguito direttore di quotidiani (come \"La Nuova Venezia\") e di altri settimanali (come \"L'Europeo\"), oltre che direttore editoriale dei periodici Rizzoli.\nRimase attivo nel giornalismo fino al 1995."}
{"id": "1237638", "revid": "124565904", "url": "https://it.wikipedia.org/wiki?curid=1237638", "title": "Mus\u00e9e d'art moderne de la Ville de Paris", "text": " \nIl Mus\u00e9e d'art moderne de la Ville de Paris (Avenue du Pr\u00e9sident-Wilson 11, Parigi, Francia) \u00e8 un museo d'arte moderna e d'arte contemporanea.\nIl museo espone opere di Marc Chagall, Henri Matisse, Amedeo Modigliani, Pablo Picasso e altri artisti.\nNel maggio 2010, anche a causa di fsistemaalle nel di sicurezza, furono rubati cinque dipinti rispettivamente di Picasso, Modigliani, Matisse, Braque e L\u00e9ger."}
{"id": "1237642", "revid": "36426", "url": "https://it.wikipedia.org/wiki?curid=1237642", "title": "Croce di Santa Maria Novella", "text": ""}
{"id": "1237644", "revid": "2153076", "url": "https://it.wikipedia.org/wiki?curid=1237644", "title": "\u00bfD\u00f3nde jugar\u00e1n los ni\u00f1os?", "text": "\u00bfD\u00f3nde jugar\u00e1n los ni\u00f1os? \u00e8 il terzo album del gruppo rock messicano Man\u00e1, pubblicato nel 1992 e, in nuova edizione con due remix, nel 1994. Nell'album i Man\u00e1 cantano alcune delle canzoni che li hanno resi celebri a livello internazionale, come \"Oye mi Amor\", \"\u00bfD\u00f3nde Jugar\u00e1n los Ni\u00f1os?\", \"Vivir sin Aire\", \"Te Llore un R\u00edo\" e \"De Pies a Cabeza\".\nIl gruppo hard rock Molotov ha pubblicato, nel 1997, l'album dal titolo \"\u00bfD\u00f3nde Jugar\u00e1n las Ni\u00f1as?\" (\"Dove giocheranno le bambine?\"), titolo che \u00e8 una parodia dell'album dei Man\u00e1 (\"Dove giocheranno i bambini?\").\n Tracce\nTutti i brani sono scritti di Fernando Olvera, eccetto dove indicato.\n1. De Pies A Cabeza 4.41\n2. Oye Mi Amor 4.38\n3. Cachito 4.53\n4. Vivir Sin Aire 4.57\n5. \u00bfD\u00f3nde Jugar\u00e1n Los Ni\u00f1os? 4.18\n6. El Desierto 4.11\n7. La Chula 4.11\n8. C\u00f3mo Te Deseo 4.37\n9. Te Llor\u00e9 Un R\u00edo 4.58\n10. C\u00f3mo Diablos 3.58\n11 Huele A Tristeza 4.51\n12. Me Vale 4.37\nTempo totale: 54.55\n Tracce\nTutti i brani sono scritti di Fernando Olvera, eccetto dove indicato.\n1. De Pies A Cabeza 4.41\n2. Oye Mi Amor 4.38\n3. Cachito 4.53\n4. Vivir Sin Aire 4.57\n5. \u00bfD\u00f3nde Jugar\u00e1n Los Ni\u00f1os? 4.18\n6. El Desierto 4.11\n7. La Chula 4.11\n8. C\u00f3mo Te Deseo 4.37\n9. Te Llor\u00e9 Un R\u00edo 4.58\n10. C\u00f3mo Diablos 3.58\n11 Huele A Tristeza 4.51\n12. Me Vale 4.37\nTempo totale: 54.55"}
{"id": "1237645", "revid": "33751", "url": "https://it.wikipedia.org/wiki?curid=1237645", "title": "Stadio Cachamay", "text": "Il Centro Total de Entretenimiento Cachamay, conosciuto come Stadio Cachamay (), gi\u00e0 noto come stadio Gino Scarigella () e stadio polisportivo Cachamay (), \u00e8 un impianto calcistico di Puerto Ordaz, centro che insieme a San F\u00e9lix forma la citt\u00e0 pianificata di Ciudad Guayana (Venezuela).\nEdificato sul finire degli anni ottanta e terminato nel 1990, fu tempo dopo intitolato a Gino Scarigella, un arbitro morto in campo proprio in questo impianto. Ma a breve la dedica al direttore di gara pass\u00f2 in disuso, con lo stadio che, a partire dalla stampa, veniva semplicemente chiamato \"Cachamay\".\nIl nome \"\"Cachamay\" si riferisce a un'imponente cascata, detta \"Salto de Cachamay\", sul vicino R\u00edo Caron\u00ed. Presso il Salto \u00e8 installata una centrale idroelettrica che fornisce l'energia allo stadio.\nNel 2007, in vista dell'edizione della Copa Am\u00e9rica organizzata dal Venezuela, \u00e8 stato ammodernato. Dotato di una copertura totale, vi \u00e8 pure stato apposto un avveniristico impianto di oltre 2.000 luci, che genera una perfetta illuminazione nelle gare giocate in notturna. Oltre alle strutture prettamente dedicate al calcio, il \"Polideportivo Cachamay\" presenta pure un vasto complesso di negozi, cinema e altro: il suo nome ufficiale \u00e8 del resto \"Centro Total de Entretenimiento Cachamay\"\".\nDella Copa Am\u00e9rica 2007 il \"Cachamay\" ha ospitato tre gare.\nIl 27 giugno sono andate in scena, una dopo l'altra, Ecuador-Cile (finita 2-3) e Brasile-Messico (vinta 2-0 dai centroamericani), ambedue valevoli per il gruppo B.\nL'11 luglio vi si \u00e8 infine giocata la semifinale tra Messico e Argentina, vinta da quest'ultima per 3-0."}
{"id": "1237649", "revid": "2166047", "url": "https://it.wikipedia.org/wiki?curid=1237649", "title": "Ossora", "text": "Ossora (in lingua russa Occopa) \u00e8 una citt\u00e0 situata nell'estremo oriente russo, nel Territorio della Kam\u010datka. Il piccolo porto si affaccia sul golfo Karaginskij, di fronte all'isola omonima.\n\u00c8 il centro amministrativo del Karaginskij rajon, uno dei quattro rajon fino al 1\u00ba luglio 2007, dipendente dal Circondario dei Coriacchi. \nStoria.\nNel 1934, le autorit\u00e0 sovietiche decisero di trasferire in blocco il centro regionale di Karaga. Venne scelta la costa, dove ora \u00e8 situata Ossora, in quanto luogo molto pi\u00f9 confortevole. A differenza di Karaga non vi erano paludi, il terreno sabbioso era resistente, inoltre vi era una folta foresta ricca di legnami pregiati. La presenza di pascoli e una baia profonda e ben delimitata consentivano una rapida comunicazione via mare con i villaggi del distretto. La costruzione delle abitazioni e delle infrastrutture inizi\u00f2 il 1\u00ba agosto 1941."}
{"id": "1237650", "revid": "1982", "url": "https://it.wikipedia.org/wiki?curid=1237650", "title": "First Lady", "text": ""}
{"id": "1237660", "revid": "889336", "url": "https://it.wikipedia.org/wiki?curid=1237660", "title": "Rubenshuis", "text": "Il Rubenshuis (in italiano \"Casa di Rubens\") \u00e8 una casa museo, abitata per circa trenta anni da Pieter Paul Rubens; si trova nel centro di Anversa. Le collezioni qui conservate, oltre ad alcune opere del maestro, comprendono capolavori di alcuni dei suoi allievi pi\u00f9 talentuosi e contemporanei. Parti integranti del percorso espositivo sono l'edificio stesso, lo studio, il portico barocco e il padiglione del giardino, in grado ancora di restituire le atmosfere seicentesche.\nStoria.\nNel 1610, insieme alla prima moglie Isabella Brant (1591-1626), Rubens acquista una villa con terreno ad Anversa. Negli anni successivi progetta lui stesso un ampliamento, fa costruire: una galleria semicircolare per l'esposizione di una collezione di statue antiche; uno studio, dove produrr\u00e0 numerose opere; un portico, un arco di trionfo e un padiglione nel giardino, trasformazioni che imprimeranno alla casa lo stile di un palazzo italiano, conforme agli ideali artistici del maestro, ispirati all'arte romana e al rinascimento italiano.\nRubens raccoglie durante la propria vita quadri di artisti di fama internazionale e la sua casa diviene un'importante esposizione d'arte senza uguali all'epoca nei Paesi Bassi. \nLa casa mantiene le caratteristiche originarie fino alla met\u00e0 del XVIII secolo, per poi subire trasformazioni profonde. Grazie all'accurato restauro del 1937 \u00e8 stato possibile recuperare fedelmente il portico e il padiglione. Il mobilio e alcuni oggetti presenti nelle sale sono d'epoca, ma non sono parte dell'arredo originale. Un altro importante restauro conservativo \u00e8 del 2018."}
{"id": "1237669", "revid": "339392", "url": "https://it.wikipedia.org/wiki?curid=1237669", "title": "Mirnij (Oblast' di Arcangelo)", "text": ""}
{"id": "1237670", "revid": "212348", "url": "https://it.wikipedia.org/wiki?curid=1237670", "title": "Gianmatteo Mareggini", "text": "Carriera.\nGiocatore.\nFiorentina e i vari prestiti.\nCresciuto nelle giovanili viola, dopo una serie di prestiti nelle categorie inferiori Mareggini esordisce nella Fiorentina nella stagione 1990-1991, all'8\u00aa giornata di campionato, nella gara interna pareggiata 2-2 con il Genoa; rimase titolare di tutta la stagione, che vedr\u00e0 la squadra gigliata terminare il campionato al 12\u00ba posto. Gioc\u00f2 titolare nelle due stagioni successive, alternandosi talvolta al portiere di riserva Alessandro Mannini.\nIl 6 aprile 1991, giorno che segn\u00f2 il ritorno a Firenze da avversario per Roberto Baggio, fu proprio lui a parare il calcio di rigore che il \"Divin Codino\" si rifiut\u00f2 di calciare e che venne infine battuto da Luigi De Agostini. Molti anni dopo l'allenatore bianconero Luigi Maifredi dichiar\u00f2 che era stato lui a decidere il cambio del rigorista designato, poich\u00e9 il giorno prima della partita Fiorentina-Juventus Baggio gli aveva spiegato che Mareggini conosceva alla perfezione il suo modo di tirare dagli 11 metri.\nDopo la retrocessione del 1993, Mareggini viene ceduto al Palermo in Serie B, dove gioca per due stagioni. Tornato a Firenze nell'autunno del 1995 con Claudio Ranieri allenatore, vince la Coppa Italia disputando un minuto nella finale contro l'Atalanta. Nella stagione successiva vince, sempre da riserva, la Supercoppa Italiana e disputa le ultime due gare di campionato contro Reggiana e Sampdoria, subendo una rete.\nNella stagione 1997-1998 gioca nel Siena, e dopo l'esperienza bianconera, durata una stagione, torna a Firenze come secondo di Francesco Toldo nell'estate del 1998. In quel campionato disputa una sola partita (2-2 contro il Bari per la squalifica del titolare). Nelle due stagioni seguenti, complice l'acquisto di Giuseppe Taglialatela da parte della Fiorentina, viene relegato a terzo portiere e non ha pi\u00f9 l'occasione per scendere in campo.\nTernana.\nOrmai chiuso nella Fiorentina da Toldo e Taglialatela, accetta nel marzo 2001 la proposta della di sostituire l'infortunato Daniele Balli. Con gli umbri sfiora la promozione in Serie A. L'anno seguente viene confermato dalla Ternana, tuttavia \u00e8 vittima di un infortunio che lo costringer\u00e0 a saltare l'intera stagione. Risolta la situazione, torna a giocare nella stagione 2002-2003 sempre con la Ternana. Parte come secondo di Sergio Marcon, finendo la stagione come titolare. A fine campionato non gli sar\u00e0 rinnovato il contratto con la societ\u00e0 rossoverde.\nLivorno.\nRimasto svincolato nell'estate 2003, accetta la proposta del . Con la squadra amaranto conquista, nella stagione 2003-2004, la promozione in Serie A. Partito come riserva di Nicola Pavarini, ha guadagnato nel finale di stagione il ruolo di titolare. Nel 2004-2005 \u00e8 secondo di Marco Amelia in Serie A e anche in questo caso riesce a ritagliarsi importanti spazi. Nell'estate del 2005, complici alcuni dissidi con l'allora allenatore del , Roberto Donadoni, a Mareggini non viene rinnovato il contratto, nonostante il Presidente Aldo Spinelli gli avesse promesso un futuro da dirigente.\nPistoiese.\nSvincolatosi, si trasferisce quindi alla in Serie C1, squadra nella quale, pur alternandosi con altri portieri, \u00e8 stato quasi sempre titolare. Nell'estate 2008 prolunga il contratto fino a giugno 2009. La sua ultima stagione da giocatore professionista lo ha visto retrocedere con la sua squadra in Lega Pro Seconda Divisione in seguito alla sconfitta rimediata nei playout contro il Foligno.\nAllenatore.\nIl 23 giugno 2009 inizia per lui una nuova carriera calcistica, divenendo difatti il preparatore dei portieri del Figline insieme al nuovo allenatore e suo collaboratore Moreno Torricelli.\nSuccessivamente \u00e8 diventato il preparatore dei portieri delle Nazionali giovanili italiane.\nDopo il ritiro.\nNella stagione 2007-2008 \u00e8 stato opinionista fisso nella trasmissione televisiva \"Calcio-Fair Play\" (Toscana TV) insieme a Lorenzo Amoruso."}
{"id": "1237671", "revid": "496707", "url": "https://it.wikipedia.org/wiki?curid=1237671", "title": "Falta amor", "text": "Falta amor \u00e8 il secondo album del gruppo rock messicano Man\u00e1, ed il primo a essere pubblicato sotto etichetta WEA International. Uscito nel 1990, l'album ha ottenuto il successo commerciale dall'uscita del primo singolo, \"Rayando el sol\".\n Tempo totale: 45.33"}
{"id": "1237673", "revid": "180338", "url": "https://it.wikipedia.org/wiki?curid=1237673", "title": "Tommaso Tommasi di Vignano", "text": ""}
{"id": "1237674", "revid": "2201810", "url": "https://it.wikipedia.org/wiki?curid=1237674", "title": "Van Gogh Museum", "text": "Il Van Gogh Museum \u00e8 un museo (\"Rijksmuseum\") che si trova ad Amsterdam e che possiede la pi\u00f9 grande collezione di opere del pittore olandese Vincent van Gogh. Il museo \u00e8 attivamente impegnato a contribuire alla conservazione, al restauro ed all\u2019acquisizione delle opere dell\u2019artista.\nL'edificio.\nIl museo Van Gogh \u00e8 costituito da due edifici interconnessi: l'edificio principale, progettato da Gerrit Rietveld e aperto nel 1973, e l'ala nuova, progettata dall'architetto Kish\u014d Kurokawa, i cui lavori sono stati completati nel 1999. Il 5 settembre 2015 sono terminati i lavori per una nuova moderna entrata al museo, pratica per collegare i due noti musei adiacenti del Rijksmuseum e Stedelijk Museum.\nNote storiche.\nIl 7 dicembre 2002 due celebri dipinti dell'artista vennero rubati dal museo. Il furto avvenne poco prima delle 8 del mattino. Il ladro (o i ladri) si \u00e8 calato dal tetto e ha asportato le tele intitolate \"Una congregazione lascia la chiesa riformata di Nuenen\" del 1885 e \"La spiaggia di Scheveningen prima di una tempesta\" del 1882. Le due tele sono state ritrovate 14 anni dopo, il 30 settembre 2016, in seguito ad una perquisizione dalla Guardia di Finanza nel corso di un'operazione contro un gruppo di narcotrafficanti in affari con il clan camorristico degli \"scissionisti\" attivi nelle zone di Secondigliano e Scampia. I dipinti erano custoditi nella cassaforte di uno degli arrestati e sono considerati di valore inestimabile.\nLa collezione.\nLa collezione comprende opere che documentano le varie fasi della vita di Van Gogh, dall'infanzia, ai vari stadi emotivi, fino alla morte. Tra le opere possedute vi sono \"I mangiatori di patate\", \"La camera di Vincent ad Arles\" e una delle varie realizzazioni de \"I Girasoli\"."}
{"id": "1237677", "revid": "105347096", "url": "https://it.wikipedia.org/wiki?curid=1237677", "title": "Korf (Russia)", "text": "Korf () \u00e8 un villaggio situato nell'estremo oriente russo, nel nord della penisola Kam\u010datka. Si trova nell'Oljutorskij rajon del kraj di Kam\u010datka. Korf \u00e8 un porto che si affaccia sul mare di Bering, precisamente sul golfo di Korf.\nDeve il suo nome al barone Andrey Korf, primo governatore dell'estremo oriente russo."}
{"id": "1237686", "revid": "1305887", "url": "https://it.wikipedia.org/wiki?curid=1237686", "title": "Longshot", "text": "Longshot \u00e8 un personaggio dei fumetti creato da Ann Nocenti e Art Adams nel 1985, pubblicato dalla Marvel Comics. Ha debuttato nella miniserie di 6 numeri \"Longshot\".\nBiografia del personaggio.\nLongshot venne creato da Mojo, il dittatore di un universo alternativo chiamato Mojoverso, per intrattenere i suoi spettatori durante spettacoli violenti.\nLo scienziato Arize, suo creatore, gli diede la capacit\u00e0 di alterare le probabilit\u00e0 in suo vantaggio e sperava che questo suo esperimento si ribellasse a Mojo.\nLongshot riusc\u00ec ad arrivare sulla terra e dopo essere sfuggito al suo padrone, rimase in questo mondo, unendosi anche agli X-Men.\nSi innamor\u00f2 della X-man Dazzler, che spos\u00f2 quando insieme sconfissero Mojo. Al suo ritorno sulla Terra, Dazzler dichiar\u00f2 che Longshot era morto; invece successivamente Longshot, o qualcuno che si spaccia per lui, \u00e8 stato consegnato agli Exiles da Mojo come risultato di un affare.\nGli Exiles avevano bisogno del suo potere per sconfiggere Proteus che stava destabilizzando le realt\u00e0 con il suo potere. Con gli Exiles arriv\u00f2 nelle realt\u00e0 del 2099, dello Squadrone Supremo e del futuro governato dal Maestro, un Hulk tiranno di quella realt\u00e0.\n\u00c8 probabilmente il padre di Shatterstar (come dimostra il suo DNA), avuto insieme alla sua amata Dazzler.\nAltre versioni.\nUltimate.\nLa versione ultimate ha gli stessi poteri, ma questi \u00e8 un mutante terrestre ordinario di nome Arthur Centino, chiamato cos\u00ec in onore ai suoi creatori, e viene catturato da Mojo Adams perch\u00e9 combatta per un suo reality show, sull'isola di Krakoa, il malvagio killer Arcade. Inoltre, qui, Longshot \u00e8 un assassino ricercato. In seguito alla saga Polo Magnetico si unisce alla confraternita dei mutanti malvagi.\nPoteri e abilit\u00e0.\nLongshot riesce a creare un campo che modifica le probabilit\u00e0 garantendogli molta buona sorte e conseguenti probabilit\u00e0 di successo in qualunque cosa faccia. \u00c8 molto leggero grazie al fatto che le sue ossa sono cave, cosa che lo rende incredibilmente agile e forte. Ha un aspetto umano eccetto per le mani e i piedi dotati di quattro dita ciascuno."}
{"id": "1237688", "revid": "599013", "url": "https://it.wikipedia.org/wiki?curid=1237688", "title": "Monte Curt", "text": "Il monte Curt, detto anche monte Curto (\"mont Curt\" in piemontese), \u00e8 una montagna delle Alpi Graie alta 1.323\u00a0m. Si trova all'inizio della Val di Susa ed interessa i comuni di Almese, Rubiana e Val della Torre. Per quanto meno nota del vicino Musin\u00e8 \u00e8 facilmente individuabile da Torino e da una vasta area della pianura circostante.\nToponimo.\nIl nome \u201cCurt\u201d in piemontese significa \"corto\"; su alcune carte topografiche \u00e8 riportato il toponimo \u201cMonte Curto\u201d, italianizzazione del nome originario.\nAnche il vertice geodetico individuato sulla cima della montagna dall'IGM \u00e8 denominato \"Monte Curto\" (cod.055052).\nDescrizione.\nSituato nella Citt\u00e0 Metropolitana di Torino, circa 20\u00a0km ad ovest del capoluogo, il Monte Curt ricade nei territori comunali di Almese e Rubiana (a loro volta appartenenti alla Comunit\u00e0 Montana Valle Susa e Val Sangone) e in quello di Val della Torre (Comunit\u00e0 Montana Val Ceronda e Casternone). \nLa montagna appartiene alla cresta spartiacque che separa il bacino della Dora Riparia da quello della Stura di Lanzo, ed \u00e8 separata dal Monte Musin\u00e8 (1150\u00a0m) da una lunga costiera boscosa che ha il suo punto pi\u00f9 basso nel Colle della Bassetta (945\u00a0m). Seguendo lo spartiacque nella direzione opposta la prima montagna rilevante che si incontra \u00e8 il Monte Arpone (1602\u00a0m). La sua Prominenza topografica \u00e8 di 193\u00a0m.\nGeologia.\nCome i vicini monti Colombano e Arpone anche il Curt \u00e8 composto prevalentemente di rocce lherzolitiche, in parte serpentinizzate.\nStoria.\nSul versante valsusino del Monte Curt sono stati estratti per lungo tempo minerali ferrosi, dai quali deriva il nome l'antistante frazione Ferro di Rubiana. Nel corso della prima met\u00e0 del Novecento lo stesso versante fu poi interessato da estesi lavori di rimboschimento con essenze resinose.\nAccesso alla cima.\nIl Curt \u00e8 di interesse prevalentemente escursionistico: la via normale di salita \u00e8 rappresentata dal sentiero intitolato dal CAI di Almese a Bruno Giorda, volontario almesino anti incendi boschivi, che parte dalla Pera Pluc in comune di Almese e percorre il costolone sud-orientale dalla montagna."}
{"id": "1237690", "revid": "287204", "url": "https://it.wikipedia.org/wiki?curid=1237690", "title": "Viceregno di Rio de la Plata", "text": ""}
{"id": "1237691", "revid": "1318658", "url": "https://it.wikipedia.org/wiki?curid=1237691", "title": "Stadio olimpico dell'Universit\u00e0 Centrale del Venezuela", "text": "Lo stadio olimpico dell'Universit\u00e0 Centrale del Venezuela () \u00e8 un impianto sportivo dell'Universit\u00e0 Centrale del Venezuela di Caracas (Venezuela). Lo stadio appartiene alla citt\u00e0 universitaria, che a propria volta \u00e8 stata dichiarata nel 2000 dall'UNESCO patrimonio dell'umanit\u00e0.\nStoria dell'impianto.\nL'edificazione dello stadio ebbe avvio nel 1950, al fine di ospitare i Giochi bolivariani in programma l'anno seguente. Autore del progetto fu l'architetto Carlos Ra\u00fal Villanueva, che progett\u00f2 anche l'intero \"campus\" di cui lo stadio fa parte.\nNel 1975 ospit\u00f2 tre gare dell'edizione di Copa Am\u00e9rica svoltasi quell'anno (e non organizzata da alcun Paese, ma disputata in gare di andata e ritorno). Tra luglio e agosto vi si giocarono infatti le due gare interne del Venezuela nel primo turno contro Brasile e Argentina: si tratt\u00f2 di scontri impari, in cui la modestissima selezione \"vinotinto\" dell'epoca usc\u00ec dal campo nettamente battuta in ambedue i confronti (4-0 dal Brasile e 5-1 dall'Argentina).\nNello stesso anno l'impianto fu scelto per ospitare lo spareggio della finalissima tra Per\u00f9 e Colombia (i colombiani si erano imposti per 1-0 all'andata a Bogot\u00e0, ma i peruviani avevano risposto con un 2-0 a Lima, costringendo cos\u00ec, secondo il regolamento dell'epoca, a ricorrere allo spareggio). All\"'Ol\u00edmpico\", il 28 ottobre, il Per\u00f9 sconfisse la Colombia 1-0 con rete di Sotil al 25' e la \"Blanquirroja\" divenne la prima nazionale ad alzare la Copa Am\u00e9rica nel cielo del Venezuela.\nNel 1983 fu di scena all\"'Ol\u00edmpico\" un altro importante evento sportivo, i Giochi panamericani e nel 1987 l'impianto ospit\u00f2 l'undicesima edizione dei Campionati centroamericani e caraibici di atletica leggera.\nAll\"'Ol\u00edmpico\" giocano le proprie gare interne i locali club calcistici del Caracas F\u00fatbol Club e del Deportivo Italia, squadra fondata da emigrati italiani nel 1948, che sfoggia in campo maglia azzurra con stemma tricolore e pantaloncini bianchi.\nNel 2005 \u00e8 stato ristrutturato e aumentato di capienza, in vista della Copa Am\u00e9rica 2007 in programma in Venezuela. Per la verit\u00e0 del torneo continentale l\"'Ol\u00edmpico\" ha poi ospitato solo una partita, la finale per il 3\u00ba posto vinta per 3-1 dal Messico sull'Uruguay, ivi disputata il 14 luglio. Avrebbe dovuto ospitare anche la prima semifinale, che tuttavia \u00e8 stata spostata pochi giorni prima dell'inizio del torneo al \"Pachencho Romero\" di Maracaibo."}
{"id": "1237696", "revid": "2184720", "url": "https://it.wikipedia.org/wiki?curid=1237696", "title": "Metal Works '73 - '93", "text": "Metal Works '73-'93 \u00e8 una raccolta delle migliori canzoni scritte in un ventennio di storia dalla heavy metal band britannica Judas Priest, uscita il 18 maggio 1993.\nIl disco.\nL'album permette a vecchi e nuovi fan dei Priest di ascoltare la band in tutte le sue sfaccettature: si passa da speed tracks come \"Electric Eye\", \"Painkiller\", \"Freewheel Burning\" a canzoni lente e complesse come \"Before The Dawn\", \"Beyond The Realms Of Death\", \"A Touch Of Evil\", fino ad arrivare ai primi anni della band, con \"Sinner\", \"Dissident Aggressor\" e \"Victim Of Changes\". L'album \u00e8 composto da 2\u00a0cd, per un totale di 32 canzoni, ed \u00e8 uscito nel 2001 in versione rimasterizzata con le medesime tracce.\nRob Halford, all'epoca fuori dalla band, collabora con la band per la stesura della track list ed i commenti inseriti nel booklet dell'album.\nTracce.\nDisco 1\nDisco 2"}
{"id": "1237698", "revid": "1161730", "url": "https://it.wikipedia.org/wiki?curid=1237698", "title": "Federazione Nazionale Pensionati Cisl", "text": ""}
{"id": "1237709", "revid": "2110845", "url": "https://it.wikipedia.org/wiki?curid=1237709", "title": "Mario Giovana", "text": "Biografia.\n\u00c8 stato comandante partigiano nel Cuneese. Amico e compagno di molti uomini di Giustizia e Libert\u00e0, tra i quali Aldo Garosci, Vittorio Foa, Carlo Levi, Riccardo Levi, Franco Venturi ed Emilio Lussu. Dopo aver militato dal 1951 nel movimento dei socialisti indipendenti di Valdo Magnani, dal 1957 per sette anni \u00e8 stato membro del Comitato Centrale del PSI di Pietro Nenni.\nNel 1970 fu eletto consigliere regionale del Piemonte nelle liste del Partito Socialista di Unit\u00e0 Proletaria che aveva contribuito a fondare. Nel luglio del 1972 ader\u00ec al Partito Comunista Italiano. I suoi interventi in consiglio regionale sono raccolti nel quaderno CIPEC N. 64 curato dallo storico Sergio Dalmasso.\nPer lunghi anni ha svolto attivit\u00e0 di giornalista ed \u00e8 inoltre scrittore di numerosi saggi di storia contemporanea. Ha collaborato a riviste italiane e straniere di storia contemporanea.\n\u00c8 scomparso nel 2009 all'et\u00e0 di 84 anni.\nA lui \u00e8 dedicato il Centro Culturale di Mombasiglio \"Mario Giovana\"."}
{"id": "1237711", "revid": "174925", "url": "https://it.wikipedia.org/wiki?curid=1237711", "title": "Salmonellosi minori", "text": ""}
{"id": "1237713", "revid": "287204", "url": "https://it.wikipedia.org/wiki?curid=1237713", "title": "Cappella Bardi (Santa Maria Novella)", "text": "La cappella Bardi (o \"di San Gregorio\" o \"del Sacramento\" o, dal 1715, \"di San Domenico\") \u00e8 la prima cappella all'estremit\u00e0 destra del transetto della basilica di Santa Maria Novella di Firenze.\nStoria e descrizione.\nIl Duecento e Duccio.\nEra in origine, sin dal XIII secolo, la cappella della Compagnia dei Laudesi ed era intitolata a san Gregorio Magno. Fu proprio la compagnia a commissionare a Duccio di Buoninsegna la decorazione a fresco della cappella. I resti pi\u00f9 evidenti di questi affreschi, risalenti al 1285 circa, sono presenti nelle lunette in alto delle due pareti laterali e raffigurano \"Cristo tra angeli\" (a destra) e \"San Gregorio Magno in trono tra due flabelliferi\" (a sinistra). A Duccio di Buoninsegna fu commissionata dalla Compagnia dei Laudesi anche la celebre \"Madonna Rucellai\", la pala d'altare cosiddetta perch\u00e9 soggiorn\u00f2 a lungo nella vicina Cappella Rucellai prima di approdare alla Galleria degli Uffizi dove si trova ancora oggi.\nLa bifora nella muratura sulla parete di destra, risale al 1280-1285 circa ed \u00e8 anteriore alla chiesa stessa (\u00e8 forse parte dell'antica chiesetta di Santa Maria delle Vigne).\nIl patronato dei Bardi e il ciclo affrescato.\nIl patronato della cappella venne ceduta alla famiglia Bardi intorno al 1335, come testimoniato da un bassorilievo di anonimo scultore fiorentino sul pilastro di destra, che raffigura Riccardo de' Bardi inginocchiato di fronte a san Gregorio Magno. Sotto il patronato della famiglia venne realizzato il ciclo di affreschi visibile ancora oggi, con scene della \"Vita di san Gregorio Magno\". Il ciclo, databile alla seconda met\u00e0 del Trecento, \u00e8 attribuibile ad un pittore riconducibile allo stile di Dalmasio e definito genericamente Pseudo Dalmasio.\nGli affreschi riportano, dalla parete di sinistra a quella di destra, le seguenti scene: \nDal Settecento.\nAll'inizio del Settecento la cappella fu intitolata a san Domenico e fu messo in atto un programma di ammodernamento totale che port\u00f2 alla realizzazione di molte tele che furono apposte alla parete di fondo e alle pareti laterali, oggi tuttavia rimosse dalla loro collocazione d'origine. Di questo riallestimento settecentesco rimane invece la decorazione a stucchi della volta (di Marcantonio Pandolfi su disegno di Benedetto Grilli, 1708) con l'affresco di \"San Domenico in gloria\" di Pier Dandini (1708).\nUn'altra testimonianza di questo programma di rinnovamento \u00e8 l'altare con il paliotto in marmi intarsiati, opera del 1669 di Pier Francesco Silvani che fu per\u00f2 trasferita in questa cappella solo nel XVIII secolo, in seguito alla soppressione della Congregazione dei Preti della Santissima Concezione di Maria che aveva sede in via de' Servi. L'altare conserva il Santissimo Sacramento. Anche la cancellata \u00e8 di questo periodo, per la precisione del 1707, opera di Giuseppe Arrigoni.\nRecente \u00e8 la collocazione della tela con la \"Madonna del Rosario\" di Giorgio Vasari del 1569 sulla parete di fondo della cappella, proveniente dal terzo altare della navata laterale di sinistra della chiesa, dove copriva la \"Trinit\u00e0\" di Masaccio."}
{"id": "1237716", "revid": "77628", "url": "https://it.wikipedia.org/wiki?curid=1237716", "title": "Emerson Arcadia 2001", "text": ""}
{"id": "1237718", "revid": "767487", "url": "https://it.wikipedia.org/wiki?curid=1237718", "title": "Stick It to Ya", "text": "Stick It to Ya \u00e8 il primo album in studio del gruppo musicale statunitense Slaughter, pubblicato il 27 gennaio 1990 dalla Chrysalis Records.\nTrainato da quattro singoli che ricevettero enorme successo su MTV, l'album ha venduto oltre 2 milioni di copie nei soli Stati Uniti.\nIl disco \u00e8 stato ristampato dalla Capitol Records nel 2003 con l'aggiunta di alcune tracce bonus.\nTracce.\nTutte le canzoni sono state scritte, arrangiate e prodotte da Mark Slaughter &amp; Dana Strum."}
{"id": "1237722", "revid": "9922746", "url": "https://it.wikipedia.org/wiki?curid=1237722", "title": "Tittenfick", "text": ""}
{"id": "1237723", "revid": "1632387", "url": "https://it.wikipedia.org/wiki?curid=1237723", "title": "Jugulator", "text": "Jugulator \u00e8 il tredicesimo album in studio del gruppo musicale britannico Judas Priest, pubblicato il 28 ottobre 1997 dalla CMC International.\nDescrizione.\nDopo l'addio di Rob Halford e l'arrivo di Ripper Owens, i Judas Priest si rimettono al lavoro in studio e producono questo album, che divide apertamente i fan della band. L'album presenta caratteristiche ancora pi\u00f9 aggressive del precedente \"Painkiller\", le canzoni diventano pi\u00f9 lunghe e complesse, la band si discosta un po' dall'heavy metal classico per sperimentare almeno in parte altri sottogeneri, come lo speed metal (gi\u00e0 presente in \"Painkiller\") e il thrash metal. Il disco non ebbe dunque un grande successo di vendite ma fu comunque considerato un album discreto dai fans, grazie a canzoni come \"Blood Stained\", \"Death Row\", \"Burn in Hell\" e \"Cathedral Spires\"."}
{"id": "1237724", "revid": "2108263", "url": "https://it.wikipedia.org/wiki?curid=1237724", "title": "Giovanni Giorgio IV di Sassonia", "text": "Biografia.\nGiovanni Giorgio era il figlio maggiore dell'Elettore Giovanni Giorgio III e di Anna Sofia di Danimarca.\nGiovanni Giorgio succedette al padre come Elettore alla sua morte, il 12 settembre 1691.\nAll'inizio del suo regno il suo consigliere pi\u00f9 fidato era Hans Adam von Sch\u00f6ning, che lo indirizz\u00f2 verso un'unione tra Sassonia e Brandeburgo all'insegna di una nuova attitudine di indipendenza dall'imperatore. In accordo con questa proposta, il fatto venne proposto a Leopoldo I che si rifiut\u00f2 di accettare; e conseguentemente le armate sassoni si contrarono con quelle imperiali, facendo in modo che per risolvere le controversie il consigliere Sch\u00f6ning venisse imprigionato nel luglio 1692. Sebbene Giovanni Giorgio fosse mal consigliato dai propri ministri, l'Imperatore cerc\u00f2 un accordo e raggiunse una stretta alleanza con l'Elettore di Sassonia nel 1693.\nA Lipsia, il 17 aprile 1692, Giovanni Giorgio spos\u00f2 Eleonora Erdmuthe di Sassonia-Eisenach, Margravia di Brandenburgo-Ansbach. Il giovane elettore venne forzato a sposarsi dalla madre, l'Elettrice Anna Sofia, con l'esplicito presupposto di dare eredi legittimi all'elettorato. Per questo motivo il matrimonio di Giovanni Giorgio fu infelice e trov\u00f2 rifugio nell'amante Maddalena Sibilla di Neidschutz.\nL'ultimo Elettore (il padre di Giorgio) aveva tentato di separarli, preoccupato forse per la loro parentela consanguinea \u2014 era probabile che Maddalena Sibilla fosse sua figlia e di Ursula Margherita di Haugwitz e quindi sorellastra di G. Giorgio IV -- perci\u00f2 per ordine dell'Elettore, Ursula si spos\u00f2 con il Colonnello Rodolfo di Neidschutz, che doveva apparire formalmente come il padre della loro figlia. \nProbabilmente Giovanni Giorgio non fu mai a conoscenza di questa stretta parentela ed interpret\u00f2 la volont\u00e0 del padre come un mal consiglio. Subito dopo aver assunto l'Elettorato, visse apertamente con lei e divenne la \"favorita\", la sua amante ufficiale.\nL'Elettrice Eleonora Erdmuthe, umiliata ogni giorno di pi\u00f9 sin dal matrimonio con il marito, venne relegata a \"Hofe\" (la residenza ufficiale degli elettori) e Giovanni Giorgio spost\u00f2 la propria residenza con Maddalena Sibilla in un altro palazzo.\nFollemente innamorato dell'amante ed intenzionato a sposarla, Giovanni Giorgio tent\u00f2 di assassinare la moglie; questo fu evitato solo per intervento del fratello minore, Federico Augusto: quando Giovanni Giorgio tent\u00f2 di trafiggere Eleonora con una spada, il disarmato Federico riusc\u00ec a sviare il colpo a mani nude, il che gli caus\u00f2 un handicap permanente.\nIl 20 febbraio 1693 Maddalena Sibilla venne creata Contessa di Rochlitz (\"Reichgraf\u00efn von Rochlitz\") con Decreto Imperiale. Poco tempo prima aveva dato alla luce l'unica figlia della coppia, Guglielmina Maria. Legittimata, il Re e la Regina d'Inghilterra le furono padrino e madrina.\nMa la felicit\u00e0 ebbe breve durata: Maddalena Sibilla contrasse il morbillo e mor\u00ec il 4 aprile 1694, tra le braccia dell'elettore, che contrasse anch'egli la malattia.\nGiovanni Giorgio mor\u00ec ventitr\u00e9 giorni dopo, il 27 aprile e venne sepolto nella Cattedrale di Freiberg.\nEssendo morto senza eredi, venne succeduto come elettore dal fratello Federico Augusto I (Re di Polonia con il nome di Augusto II di Polonia). Il nuovo elettore si prese cura della piccola orfana Guglielmina Maria e la crebbe a corte. Egli la riconobbe come propria nipote e la fece sposare ad un conte polacco."}
{"id": "1237726", "revid": "1433186", "url": "https://it.wikipedia.org/wiki?curid=1237726", "title": "Naguabo", "text": "Naguabo \u00e8 una citt\u00e0 di Porto Rico situata sulla costa orientale dell'isola. L'area comunale confina a nord con R\u00edo Grande, a nord-est con Ceiba, a sud con Humacao e a ovest con Las Piedras. \u00c8 bagnata a sud-est dalle acque dello stretto di Vieques, che collega il Mar dei Caraibi con l'oceano Atlantico. Il comune, che fu fondato nel 1821, oggi conta una popolazione di quasi 25.000 abitanti ed \u00e8 suddiviso in 11 circoscrizioni (\"barrios\")."}
{"id": "1237728", "revid": "273054", "url": "https://it.wikipedia.org/wiki?curid=1237728", "title": "Ozernovskij", "text": "Ozernovskij (in lingua russa \u041e\u0437\u0435\u0440\u043d\u043e\u0432\u0441\u043a\u0438\u0439) \u00e8 una citt\u00e0 situata nell'estremo oriente russo, nel sud della penisola di Kam\u010datka, nel Kraj di Kam\u010datka. La citt\u00e0 \u00e8 un porticciolo sul mare di Ochotsk.\nDal suo molo si vedono le isole Curili. Da menzionare \u00e8 l'isola di Atlasova, la cui cima raggiunge i 2500 metri di altitudine.\nOzernovskij \u00e8 raggiungibile tramite una piccola strada tortuosa che passa tra le montagne, da cui si possono vedere stupendi paesaggi. Guardando verso l'interno non si notano gl'imponenti rilievi che innalzano al centro della penisola: si notano solo montagnette alte non pi\u00f9 di 1500 metri. Nei pressi della citt\u00e0, si estende una palude, in cui si aprono piccoli laghi dove si abbeverano gli animali del luogo. A pochi chilometri dal porticciolo immerso nel verde si trova la punta meridionale della penisola Kam\u010datka, nota come capo Lopatka."}
{"id": "1237734", "revid": "144796", "url": "https://it.wikipedia.org/wiki?curid=1237734", "title": "Giovanni Giorgio IV", "text": ""}
{"id": "1237738", "revid": "767487", "url": "https://it.wikipedia.org/wiki?curid=1237738", "title": "The Wild Life (Slaughter)", "text": "The Wild Life \u00e8 il secondo album in studio del gruppo musicale statunitense Slaughter, pubblicato il 21 aprile 1992 dalla Chrysalis Records.\nL'album fece il suo debutto in classifica all'ottavo posto della Billboard 200 negli Stati Uniti.\nTracce.\nTutte le canzoni sono state scritte, arrangiate e prodotte da Mark Slaughter &amp; Dana Strum."}
{"id": "1237740", "revid": "124789856", "url": "https://it.wikipedia.org/wiki?curid=1237740", "title": "Controllo della trazione", "text": "Il controllo della trazione (TCS, dall'inglese \"Traction Control System\"), chiamato anche antislittamento o antipattinamento (ASR, dall'inglese \"Anti-Slip Regulation\" o \"Anti-Spin Regulation\"), \u00e8 un'unit\u00e0 di controllo elettronico o sistema integrato a gestione elettronica, che impedisce il pattinamento delle ruote motrici di un veicolo in fase di accelerazione e che, soprattutto per i motocicli, pu\u00f2 essere usato anche come sistema antimpennamento (dall'inglese \"Anti wheeling\").\nStoria.\nQuesti dispositivi, apparsi nella seconda met\u00e0 degli anni ottanta, hanno avuto una grandissima diffusione nel corso del decennio successivo. Attualmente, tutti i costruttori devono inserirlo per legge, di serie o come accessorio sull'intera gamma.\nNonostante sia nato per veicoli a due ruote motrici (per migliorare la trazione e ridurre il sottosterzo nei mezzi a trazione anteriore durante le accelerazioni in curva, mentre per i mezzi a trazione posteriore riduce il sovrasterzo), oggi trova impiego anche sulle autovetture a trazione integrale, coadiuvando l'azione ripartitrice dei differenziali nel garantire aderenza alle ruote.\nFunzionamento.\nQuesto sistema individua il pattinamento delle ruote tramite dei sensori posti su tutte le ruote e, grazie a un elaboratore elettronico, interviene su alcune variabili le quali sono diverse secondo il tipo di controllo del sistema.\nTipo di controllo.\nI vari sistemi possono utilizzare varie soluzioni per poter controllare la potenza, le quali possono essere usate singolarmente o insieme.\nSistemi che agiscono sui freni.\nLa maggior parte dei differenziali montati sulle auto di serie sono caratterizzati da un grosso limite:\nquando una ruota motrice slitta, girando a vuoto, ad esempio su terreni sdrucciolevoli, quella che ha un minimo di aderenza non riceve potenza e di conseguenza il veicolo rimane fermo. Per ovviare a tale problema la centralina del controllo di trazione, ricevendo ulteriori dati riguardanti la ruota che ha perso aderenza anche dalla centralina dell'ABS, frena lo pneumatico che pattina ridistribuendo coppia alla ruota con pi\u00f9 aderenza e permettendo quindi l'avanzamento del veicolo. Logicamente la centralina interviene in questo modo solo per permettere a un veicolo rimasto impantanato di recuperare trazione e quindi di avanzare. Infatti se tale sistema fosse adottato per ridurre il pattinamento delle ruote motrici quando il veicolo \u00e8 in forte accelerazione su una strada rettilinea o comunque quando il veicolo \u00e8 gi\u00e0 in movimento, si creerebbero delle forti differenze di velocit\u00e0 di rotazione degli pneumatici dei due assi che determinerebbero un involontario cambiamento di traiettoria e la perdita di controllo del mezzo.\nSistemi che agiscono sull'alimentazione del motore.\nAppena le ruote motrici slittano, la centralina del controllo di trazione interviene sull'alimentazione del motore riducendone leggermente la potenza erogata. Pertanto, essendo sottratta alle ruote motrici solo la coppia in eccesso che ne determinava il pattinamento, gli pneumatici riescono a sfruttare, senza slittare, tutta l'aderenza offerta in quel momento dal manto stradale, determinando di conseguenza la massima accelerazione del mezzo. Ricordiamo a proposito un principio molto importante della fisica, il quale sostiene che ha pi\u00f9 aderenza un oggetto che rotola su una superficie piuttosto che un oggetto che viene trascinato (l'attrito statico \u00e8 maggiore di quello dinamico).\nQuesto tipo di controllo della trazione \u00e8 particolarmente adatto ad automobili dotate di potenza e coppia motrice elevate e riescono a essere modulati soprattutto con un controllo del comando acceleratore tramite fili (guida tramite fili).\nSistemi che agiscono sull'accensione.\nQuesta tecnologia venne usata principalmente sulle motociclette da competizione della Classe 500, quasi mai accompagnata da altri sistemi di controllo perch\u00e9 difficilmente applicabili e/o meno sicuri (essendo veicoli alimentati a carburatore risulta pi\u00f9 costoso e complicato controllare la potenza tramite l'alimentazione).\nQuesto sistema, una volta rilevata la necessit\u00e0 di ridurre l'energia trasmessa, ritarda l'accensione del motore o taglia uno o pi\u00f9 cilindri.\nNel 2008 alcune motociclette di grande cilindrata (1000 cc.) d'impostazione sportiva hanno adoperato un sistema di questo tipo.\nVantaggi.\nIl controllo della trazione risulta evidentemente utile in:\nSvantaggi.\nIl sistema presenta degli svantaggi quando si ha:\nUso.\nNella continua ricerca di maggiore sicurezza automobilistica, sempre pi\u00f9 vetture di serie vengono dotate del sistema, che in un primo tempo era appannaggio dei modelli pi\u00f9 sportivi e costosi.\nNel 2008 sono comparse le prime motociclette che utilizzano questo tipo di controllo. Ovviamente \u00e8 un sistema meno invasivo rispetto al corrispettivo automobilistico e alle applicazioni motociclistiche sportive, dove \u00e8 dotato di svariati controlli."}
{"id": "1237744", "revid": "121734708", "url": "https://it.wikipedia.org/wiki?curid=1237744", "title": "Mauritshuis", "text": "La Mauritshuis (letteralmente \"Casa di Maurizio\") \u00e8 un museo che si trova in Korte Vijverberg, 8 a L'Aia nei Paesi Bassi.\nStoria e descrizione.\nIl palazzo, che precedentemente era la residenza del conte Johan Maurits van Nassau-Siegen, ora ospita una vasta collezione d'arte che comprende dipinti dei pi\u00f9 famosi pittori olandesi come Johannes Vermeer, Rembrandt van Rijn, Jan Steen, Paulus Potter e Frans Hals, oltre a opere del pittore tedesco Hans Holbein il Giovane.\nIl palazzo \u00e8 stato progettato dagli architetti Jacob van Campen e Pieter Post nel XVII secolo per la famiglia reale dei Paesi Bassi.\nIl \"Mauritshuis\" \u00e8 stato un museo statale fino al 1995, quando \u00e8 stato privatizzato. La fondazione da quel momento realizzata si prende cura sia del palazzo sia della collezione in esso contenuta, che le \u00e8 stata affidata con la formula del prestito a lunga scadenza. Anche il palazzo, che resta di propriet\u00e0 statale, \u00e8 stato preso in affitto dalla fondazione museale. La \"Mauritshuis\" \u00e8 uno dei pi\u00f9 importanti musei olandesi e si propone di mantenere intatta la propria fama. Il museo collabora regolarmente con i pi\u00f9 importanti musei di altri paesi.\nIl 27 giugno 2014, dopo due anni di restauro e ampliamento, col recupero edilizio dei sotterranei realizzato dallo studio d'architettura di Hans van Heeswijk, il Royal Picture Gallery Mauritshuis riapre al pubblico con un'estensione raddoppiata."}
{"id": "1237754", "revid": "110157", "url": "https://it.wikipedia.org/wiki?curid=1237754", "title": "Kamenskoe (Territorio della Kam\u010datka)", "text": "Kamenskoe () \u00e8 una cittadina situata sulla penisola di Kam\u010datka, nel Territorio della Kam\u010datka, sulle sponde del fiume Pen\u017eina, in Russia. La citt\u00e0, pur trovandosi a pochi chilometri dal mare, resta nell'entroterra siberiano."}
{"id": "1237771", "revid": "1632387", "url": "https://it.wikipedia.org/wiki?curid=1237771", "title": "Galleria Borghese", "text": "La galleria Borghese \u00e8 un museo statale italiano, con sede nella villa Borghese Pinciana a Roma. Ospita tuttora gran parte della collezione d'arte iniziata da Scipione Borghese, cardinal-nipote di Paolo V, cui si deve anche la costruzione della villa stessa.\nVi sono esposte opere di Gian Lorenzo Bernini, Agnolo Bronzino, Antonio Canova, Caravaggio, Raffaello, Perugino, Lorenzo Lotto, Antonello da Messina, Cranach, Annibale Carracci, Pieter Paul Rubens, Bellini, Tiziano. Si pu\u00f2 considerare unica al mondo per quel che riguarda il numero e l'importanza delle sculture del Bernini e delle tele del Caravaggio..\n\u00c8 di propriet\u00e0 del Ministero per i beni e le attivit\u00e0 culturali, che dal 2014 l'ha annoverata tra gli istituti museali dotati di autonomia speciale.\nStoria.\nLa villa.\nAlla fine del XVI secolo i Borghese, una ricca famiglia di Siena, acquisirono un terreno a nord di Roma, fuori Porta Pinciana, per creare gradualmente un immenso parco. Nello stesso periodo la famiglia Borghese estese la sua influenza nell'aristocrazia romana, soprattutto quando Camillo Borghese fu eletto Papa nel 1605 con il nome di Paolo V. La famiglia cominci\u00f2 allora a costruire una villa nel suo parco del Pincio.\nIl progetto inizi\u00f2 nel 1607 e fu affidato all'architetto Flaminio Ponzio, che aveva gi\u00e0 lavorato per i Borghese nel loro palazzo urbano sulla sponda sinistra del Tevere. L'architetto Giovanni Vasanzio fu incaricato di completare i lavori dopo la morte di Ponzio, avvenuta nel 1613, mentre i lavori dei giardini, opera di Carlo Rainaldi, continuarono fino al 1620. Gi\u00e0 nel marzo 1613 opere della importante collezione raccolta dal Cardinale Scipione Borghese, nipote di papa Paolo V, vennero trasferite dal palazzo Dal Borgo, dove vissero i fratelli del papa, alla villa del Pincio.\nLo stile architettonico trae ispirazione da Villa Medici e dalla Villa della Farnesina, con un portico che si apre sui giardini. Villa Borghese fu poi decorata nello stile del XVI secolo. L'intera facciata fu impreziosita da 144 bassorilievi e da 70 busti. Le finestre numerose e la distribuzione delle stanze sono state progettate per favorire una buona visione delle opere. Lodovico Cigoli dipinse alcuni affreschi, tra cui la Storia di Psiche.\nNel 1770 Marcantonio IV Borghese, desiderando rinnovare l'interno della villa come \u00e8 tuttora, ne incaric\u00f2 Antonio Asprucci che ingaggi\u00f2 maestranze per eseguire affreschi, stucchi e decorazioni in marmo policromo. La maggior parte dei dipinti rappresenta la storia della famiglia: dal mitico eroe romano Marcus Furius Camillus ai Borghese dell'epoca.\nIl museo.\nNel 1891 tutti i dipinti conservati nelle dodici sale della quadreria di Palazzo Borghese in Via Ripetta vennero portati al piano nobile della Villa Borghese Pinciana. Nel 1902 venne trasformata in museo, a seguito dell'acquisizione da parte dello Stato italiano delle raccolte facenti parte del \"Fidecommisso Borghese\". Primo direttore della Galleria Borghese fu Giovanni Piancastelli (1845-1926) a cui succedette nel 1906 Giulio Cantalamessa, gi\u00e0 direttore delle gallerie dell'Accademia di Venezia.\nChiusa nel 1983, la galleria ha subito un restauro completo durato quattordici anni, ripristinando l'aspetto originale dell'esterno dell'edificio con gli intonaci, le statue e la scalinata con due rampe.\nLa galleria \u00e8 stata riaperta nel giugno 1997.\nNel 2013 \u00e8 stato il nono sito statale italiano pi\u00f9 visitato, con 498.477 visitatori. \nNel 2015, il ministro dei Beni e delle Attivit\u00e0 culturali e del Turismo Dario Franceschini ha nominato Anna Coliva direttrice della galleria Borghese.\nEsposizione museale.\nLe opere maggiori.\nLista in ordine alfabetico, per nome dell'autore, delle principali opere esposte in galleria.\nIl progetto Dieci Grandi Mostre.\nDal 2006, la galleria Borghese ha dato avvio ad un grande progetto denominato \"Dieci Grandi Mostre\".\nAll'interno del Museo, infatti, sono conservate opere somme dei maggiori artisti del Cinquecento e Seicento; per citarne solo alcune, la Deposizione di Raffaello, la Paolina Bonaparte di Canova, la Danae di Correggio, la Madonna dei Palafrenieri di Caravaggio, Venere e Amore di Lucas Cranach il Vecchio, l'Amor Sacro e Amor Profano di Tiziano, Apollo e Dafne di Bernini, la Caccia di Diana di Domenichino.\nGran parte di queste opere \u00e8 inamovibile dalla propria sede. Sono infatti troppo delicate, troppo grandi o su supporto troppo fragile per spostarsi; \u00e8 perci\u00f2 impossibile il trasferimento a quelle mostre temporanee che in giro per il mondo vogliono approfondire l'attivit\u00e0 pittorica di questi artisti. L'obiettivo \u00e8 quindi quello di colmare questa lacuna con un progetto programmatico di dieci grandi mostre monografiche in dieci anni. Il ciclo di mostre infatti vuole approfondire la conoscenza che studiosi e grande pubblico hanno di autori, anche molto noti, accostando per la prima volta ai capolavori della collezione Borghese prestigiosi prestiti dalle maggiori istituzioni museali del mondo.\nLa prima mostra, che si \u00e8 svolta dal 19 maggio al 10 settembre 2006, era dedicata a Raffaello. Un'importante serie di disegni arricchiva la mostra e dava la possibilit\u00e0 di esplorare il processo creativo del grande pittore.\nLa seconda mostra, che si \u00e8 svolta da ottobre 2007 a febbraio 2008, prendeva in esame l'opera di Antonio Canova. Insieme quindi alla Paolina Borghese, opera \"padrona di casa\", la galleria ha avuto l'onore di ospitare circa 60 opere di cui 18 sculture.\nLa terza mostra, che si \u00e8 svolta dal 22 maggio al 14 settembre 2008, prendeva in esame il delicato rapporto tra Correggio e l'Antico. Una serie di paralleli meditati per analizzare ed approfondire l'opera del grande pittore cinquecentesco e verificare le sue ispirazioni dall'antico.\nLa quarta mostra, che si \u00e8 svolta dal 2 ottobre 2009 al 24 gennaio 2010, ha affiancato due personalit\u00e0 estreme, Caravaggio e Francis Bacon, entrate nell'immaginario collettivo come artisti \u201cmaledetti\u201d, che hanno espresso nella pittura il tormento dell'esistenza con pari intensit\u00e0 e genialit\u00e0 inventiva.\nLa quinta mostra, che si \u00e8 svolta dal 15 ottobre 2010 al 3 marzo 2011, ha preso in esame il lavoro di un grande pittore tedesco: Lucas Cranach il Vecchio. Si voleva dare un'immagine complessiva della produzione artistica del pittore rinascimentale, artista di corte e innovatore, legato alle tradizioni fiamminghe ma contaminato anche dalle novit\u00e0 figurative italiane.\nLa sesta mostra, che si \u00e8 svolta da 7 dicembre 2011 al 9 aprile 2012, era intitolata \"I Borghese e l'Antico\".\nLa settima mostra, che si \u00e8 svolta nel 2012, era dedicata a Tiziano.\nL'ottava mostra, che si \u00e8 svolta nel 2013, era dedicata a Dosso Dossi.\nLa nona mostra, che si \u00e8 svolta nel 2014, era dedicata a Domenichino.\nLa decima mostra, che si \u00e8 svolta nel 2015, era dedicata a Bernini."}
{"id": "1237772", "revid": "1776051", "url": "https://it.wikipedia.org/wiki?curid=1237772", "title": "Fear No Evil (Slaughter)", "text": "Fear No Evil \u00e8 il terzo album in studio del gruppo musicale statunitense Slaughter. Venne registrato mentre il gruppo si trovava ancora sotto contratto con la Chrysalis Records, tuttavia fu pubblicato solo dopo l'accordo con la nuova etichetta CMC International nei primi mesi del 1995.\nLe tracce \"Prelude\" e \"Unknown Destination\" sono state utilizzate per il lungometraggio \"\".\nTracce.\nTutte le canzoni sono state scritte, arrangiate e prodotte da Mark Slaughter &amp; Dana Strum."}
{"id": "1237773", "revid": "47767", "url": "https://it.wikipedia.org/wiki?curid=1237773", "title": "Grommash Malogrido", "text": ""}
{"id": "1237780", "revid": "149485", "url": "https://it.wikipedia.org/wiki?curid=1237780", "title": "Ducato di Curlandia e Semigallia (1918)", "text": "Il Ducato di Curlandia e Semigallia fu uno Stato cliente creato dall'Impero tedesco durante la prima guerra mondiale. Oggi corrisponderebbe al territorio della moderna Lettonia e delle regioni di Curlandia e Semigallia.\nFu proclamato l'8 marzo 1918, nel Governatorato di Curlandia occupato dai tedeschi da un \"Landesrat\" composto da tedeschi del Baltico, che offr\u00ec la corona del ducato un tempo autonomo al Kaiser Guglielmo II. L'ultima famiglia regnante precedentemente alla conquista operata dalla Zarato russo alla fine del XVIII secolo fu quella dei Biron con Ernst Johann von Biron. Sebbene il Reichstag appoggiasse l'autodeterminazione nazionale per i popoli locali, l'Alto Comando tedesco prosegu\u00ec nella politica di annettere il Baltico al Reich, facendo affidamento sui tedeschi baltici.\nNell'ottobre 1918, il cancelliere tedesco Massimiliano di Baden propose di far sostituire l'amministrazione militare nel Baltico dall'autorit\u00e0 civile. Dopo la rivoluzione tedesca del 18 novembre 1918, la Lettonia proclam\u00f2 la propria indipendenza: il 7 dicembre l'esercito tedesco cedette l'autorit\u00e0 al governo provvisorio lettone guidato da K\u0101rlis Ulmanis.\nContesto storico.\nDurante la prima guerra mondiale, l'esercito tedesco aveva occupato il Governatorato di Curlandia dell'Impero russo (autunno 1915). Fu istituito un fronte lungo una linea che si estendeva tra Riga, Daugavpils e Baranavi\u010dy. Molti degli abitanti residenti nei Paesi baltici e in Bielorussia si mossero verso la Russia interna: gli spostamenti maggiori si ebbero nell'aprile del 1915, quando l'intera comunit\u00e0 ebraica proveniente da Kaunas, dalla Curlandia e da Grodno si trasfer\u00ec in massa.\nIl Consiglio nazionale provvisorio lettone fu proclamato il 16 novembre 1917. Il 30 novembre tale Consiglio proclam\u00f2 la formazione di una provincia lettone autonoma entro confini etnografici determinati e il 15 gennaio 1918 la Lettonia fu dichiarata una repubblica sovrana e indipendente.\nDopo la Rivoluzione Russa, le truppe tedesche ripresero ad avanzare in Curlandia, e alla fine di febbraio 1918 i territori dell'ex Governatorato russo di Livonia e del Governatorato autonomo dell'Estonia che avevano dichiarato l'indipendenza furono anch'essi occupati e caddero in mano all'amministrazione militare tedesca: a sud del Paese fu costituito l'Ober Ost. Con il trattato di Brest-Litovsk del 3 marzo 1918 la Russia bolscevica accett\u00f2 la perdita del Governatorato di Curlandia e, in virt\u00f9 di accordi conclusi a Berlino il 27 agosto 1918, del Governatorato autonomo dell'Estonia e del Governatorato di Livonia.\nIn quanto gruppo etnico appoggiato dall'amministrazione militare teutonica, i tedeschi baltici iniziarono un processo di formazione dei consigli provinciali tra settembre 1917 e marzo 1918. Il ducato di Curlandia e Semigallia (il nome fu scelto in base a quello costituito nel 1561 da Gottardo Kettler) fu proclamato l'8 marzo 1918 da uno di questi \"Landesrat\" composto da tedeschi baltici e si offr\u00ec la corona del ducato al Kaiser Guglielmo II.\nNell'ottobre del 1918, il cancelliere tedesco Massimiliano di Baden propose di sostituire l'amministrazione militare nel Baltico con un'autorit\u00e0 civile. La nuova politica fu esplicata in un telegramma inviato dal Ministero degli Esteri tedesco all'\u00e9lite militare locale: \"il governo del Reich \u00e8 concorde su un cambiamento fondamentale del nostro \"modus operandi\" da eseguire nei paesi baltici, ossia, in primo luogo, la politica da realizzare con i popoli del posto\".\nIl 18 novembre 1918, la Lettonia proclam\u00f2 la sua indipendenza. Il 7 dicembre 1918, l'esercito tedesco consegn\u00f2 l'autorit\u00e0 al governo nazionale lettone guidato da K\u0101rlis Ulmanis, nonostante mesi prima fosse stata ipotizzata la costituzione (mai avvenuta) del Ducato Baltico Unito sotto matrice tedesca.\nProclamazione.\nGuglielmo II di Germania proclam\u00f2 la nascita del Ducato, come vassallo tedesco, scrivendo l'8 marzo del 1918 al \"Landesrat\" di Curlandia (in tedesco):\n(Noi, Guglielmo, per grazia di Dio Imperatore Tedesco, Re di Prussia, ecc, con la presente ordiniamo al Nostro Cancelliere del Reich, il Conte von Hertling, di informare il Governo di Curlandia che, su desiderio comunicato a Noi dal suo ambasciatore, e sul rapporto del Nostro Cancelliere del Reich, in nome dell'Impero tedesco, riconosciamo il Ducato di Curlandia come uno Stato libero ed indipendente; in nome dell'Impero tedesco, di negoziare tali trattati con la Curlandia che garantir\u00e0 una stretta relazione economica e militare tra entrambe le terre. Allo stesso tempo, Noi ordiniamo al Nostro Cancelliere del Reich di prepararsi per la negoziazione di questi trattati. La Nostra Maest\u00e0 ha ordinato che questo ordine deve essere documentato, e apposto con il Nostro sigillo imperiale.\nDato a [...], il 15 marzo 1918\n[firmato] Wilhelm\nConte von Hertling).\nSoppressione dello Stato.\nIl Ducato Baltico Unito fu nominalmente riconosciuto, con il Trattato di Brest-Litovsk, come Stato sovrano dal Kaiser solo il 22 settembre del 1918, sei mesi dopo l'uscita dell'Impero Russo dalla Prima guerra mondiale, travolto dalla Rivoluzione russa.\nSuccessivamente, quando termin\u00f2 la Grande Guerra, il Ducato fu soppresso ed incorporato al nuovo Stato della Repubblica di Lettonia."}
{"id": "1237781", "revid": "124882333", "url": "https://it.wikipedia.org/wiki?curid=1237781", "title": "Solomon R. Guggenheim Museum", "text": "Il Solomon R. Guggenheim Museum \u00e8 un museo di arte moderna e contemporanea, fondato nel 1937, con sede al numero 1071 della Quinta Strada, a New York, negli Stati Uniti d'America. La sua sede attuale \u00e8 un'opera di Frank Lloyd Wright del 1943, tra le pi\u00f9 importanti architetture del XX secolo.\nStoria.\nInizialmente denominato \"Museo della pittura non-oggettiva\" (\"Museum of Non-Objective Painting\"), il Guggenheim fu costruito per esporre le avanguardie artistiche che si andavano sempre pi\u00f9 imponendo, come l'astrattismo i cui artisti principali erano Vasilij Kandinskij e Piet Mondrian. Il museo fu trasferito nella sede attuale, quando l'edificio progettato da Frank Lloyd Wright fu completato.\nIl caratteristico edificio, ultimo grande lavoro di Wright, cattur\u00f2 subito l'attenzione dei critici architettonici, ed \u00e8 ancora mondialmente riconosciuto come uno dei capolavori dell'architettura contemporanea. Dalla strada, l'edificio assomiglia a un nastro bianco che si avvolge attorno a un cilindro pi\u00f9 ampio in cima che alla base. Il suo aspetto \u00e8 in forte contrasto con i pi\u00f9 caratteristici grattacieli di Manhattan che lo circondano, fatto molto gradito a Wright che dichiar\u00f2 che il suo museo avrebbe fatto sembrare il vicino Metropolitan Museum of Art \"simile a una baracca Protestante\".\nAll'interno, la galleria espositiva forma una dolce spirale che sale dal piano terra fino alla cima dell'edificio. I dipinti sono esposti lungo i muri della spirale e in alcune stanze che si trovano lungo il percorso. La maggior parte di coloro che criticarono l'edificio si concentrano sul fatto che questo oscurasse le opere esposte al suo interno e che \u00e8 particolarmente difficile appendere le opere lungo i muri n\u00e9 piatti n\u00e9 verticali della spirale, non sufficientemente illuminata dalla grande vetrata centrale.\nNel 1992 fu aggiunta all'edificio una torre rettangolare, pi\u00f9 alta della spirale originale, progettata dallo studio \"Gwathmey Siegel and Associates Architects\". L'edificio era gi\u00e0 divenuto un'icona, al punto che questa aggiunta al progetto di Wright fu molto contestata. Dal 7 luglio 2019 fa parte del patrimonio dell'umanit\u00e0, all'interno del sito seriale \"Le opere architettoniche del XX secolo di Frank Lloyd Wright\".\nSimbologia.\nLa spirale capovolta somiglia molto ad uno Ziggurat rovesciato tant'\u00e8 che lo stesso Wright la denomin\u00f2 Taruggiz. La spirale come simbolo di continuit\u00e0 assoluta pu\u00f2 essere assunta anche come un palindromo. Essa pu\u00f2 essere vista quindi come una Torre di Babele rovesciata (che era appunto uno ziggurat) col valore simbolico di voler riunire i popoli con la cultura (esso \u00e8 infatti un museo d'arte) al contrario della divisione dei popoli avvenuta nella nota vicenda biblica della Torre di Babele. Altro significato simbolico \u00e8 legato al sistema di scale a spirale che consentono sempre di guardare indietro sul cammino percorso.\nStruttura.\nMalgrado visivamente dia l'idea di una struttura ardita, l'edificio in realt\u00e0 ha un funzionamento abbastanza classico. La rampa a spirale, a pianta circolare, \u00e8 divisa in due parti. Nella parte esterna del cerchio si trova lo spazio espositivo che viene sostenuto da setti in cemento armato, posizionati lungo i raggi del cerchio ogni 30\u00b0. All'interno del cerchio invece si trova il percorso di salita e discesa il quale \u00e8 a sbalzo. I setti, di forma trapezoidale, si restringono andando dall'alto verso il basso fino ad avvicinarsi alla sezione minima di resistenza, lasciando poi il posto ad un tamburo circolare che corre lungo il perimetro esterno della spirale. In copertura i setti vengono prolungati cos\u00ec da formare i costoloni della cupola che sovrasta il grande spazio vuoto.\nLe opere maggiori.\nIl museo espone opere di pittori quali Georges Braque, Paul C\u00e9zanne, Marc Chagall, Edgar Degas, Paul Gauguin, Vasily Kandinsky, \u00c9douard Manet, Joan Mir\u00f3, Piet Mondrian, Pablo Picasso, Pierre-Auguste Renoir, Georges Seurat e Henri de Toulouse-Lautrec."}
{"id": "1237782", "revid": "339392", "url": "https://it.wikipedia.org/wiki?curid=1237782", "title": "FC APOEL", "text": ""}
{"id": "1237783", "revid": "838137", "url": "https://it.wikipedia.org/wiki?curid=1237783", "title": "Callback", "text": "In programmazione, un callback (o, in italiano, richiamo) \u00e8, in genere, una funzione, o un \"blocco di codice\" che viene passata come parametro ad un'altra funzione. In particolare, quando ci si riferisce alla callback richiamata da una funzione, la callback viene passata come argomento ad un parametro della funzione chiamante. In questo modo la chiamante pu\u00f2 realizzare un compito specifico (quello svolto dalla callback) che non \u00e8, molto spesso, noto al momento della scrittura del codice.\nSe invece ci si riferisce alla callback come funzione richiamata dal sistema operativo, di norma ci\u00f2 si utilizza allo scopo di gestire particolari eventi: dal premere un bottone con il mouse, allo scrivere caratteri in un campo di testo. Ci\u00f2 consente, quindi, a un programma di livello pi\u00f9 basso, di richiamare una funzione (o servizio) definita a un livello pi\u00f9 alto.\nEsempi.\nLe callback hanno molti campi d'applicazione. Un esempio pratico di funzione che richiede una callback tra i parametri \u00e8 la funzione codice_1 della libreria standard del C. La codice_1 implementa l'algoritmo di ordinamento Quicksort e pu\u00f2 essere utilizzata per ordinare un array contenente qualsiasi tipo di dato, a patto che l'array risieda completamente in memoria.\nIl seguente frammento di codice ordina una ipotetica lista di soldati per grado e per nome. In questo esempio:\nstruct TSoldato {\n int grado;\n char nome[80];\n} Esercito[QUANTI_SOLDATI];\nint ConfrontaSoldati(const void *ptr1, const void *ptr2)\n const TSoldato *s1=(const TSoldato*)ptr1; // GNU GCC Compiler necessita della parola chiave \"const\" prima di TSoldato\n // sia a sinistra che a destra dell'operatore di assegnazione\n const TSoldato *s2=(const TSoldato*)ptr2; // come sopra\n if(s1-&gt;grado!=s2-&gt;grado)\n return s1-&gt;grado - s2-&gt;grado;\n return strcmp(s1-&gt;nome, s2-&gt;nome);\nvoid OrdinaEsercito()\n qsort(Esercito, QUANTI_SOLDATI, sizeof(const TSoldato), ConfrontaSoldati); // come sopra, all'interno della 'sizeof' prima di TSoldato \n // scrivere la parola chiave \"const\"\nDa notare che i parametri della codice_1 sono rispettivamente: la base dell'array, la quantit\u00e0 di elementi presenti, la dimensione di ciascun elemento e la funzione di callback .\nIl secondo esempio \u00e8 un codice in C che illustra l'uso di callback per mostrare 2 numeri:\n/* La funzione chiamante riceve come parametro una singola callback */\nvoid PrintTwoNumbers(int (*numberSource)(void)) {\n printf(\"%d and %d\\n\", numberSource(), numberSource());\n \n/* Una possibile callback */\nint overNineThousand(void) {\n return (rand() % 1000) + 9000;\n/* Un'altra possibile callback */\nint fortyTwo(void) {\n return 42;\n \n/* Viene chiamata la funzione PrintTwoNumbers() con 3 differenti callback */\nint main(void) {\n PrintTwoNumbers(rand);\n PrintTwoNumbers(overNineThousand);\n PrintTwoNumbers(fortyTwo);\nL'output dovrebbe essere qualcosa di simile:\n 125185 and 89188225\n 9084 and 9441\n 42 and 42\nSi noti come sia pi\u00f9 utile passare la funzione di callback alla chiamante, , piuttosto che stampare sempre lo stesso valore. La chiama la callback per tante volte quanto \u00e8 richiesto. Questo \u00e8 uno dei due vantaggi delle callback.\nIl secondo vantaggio \u00e8 che la funzione chiamante pu\u00f2 passare qualsiasi parametro alle funzioni callback chiamate. Questo implementa correttamente l'Information hiding: il codice client che passa una callback alla funzione chiamante non \u00e8 necessario che conosca i parametri della callback. Se invece passasse alla chiamante il solo codice_6 della callback, esso sarebbe esposto pubblicamente.\nIn questo caso, Information hiding significa che le callback possono essere utilizzate per comunicare messaggi e dati tra processes, o tra thread, o per inviare comunicazioni serializzate, in rete, etc."}
{"id": "1237790", "revid": "1776051", "url": "https://it.wikipedia.org/wiki?curid=1237790", "title": "Revolution (Slaughter)", "text": "Revolution \u00e8 il quarto album in studio del gruppo musicale statunitense Slaughter, pubblicato il 20 maggio 1997 dalla CMC International.\nTracce.\nTutte le canzoni sono state composte da Mark Slaughter e Dana Strum, eccetto \"Rocky Mountain Way\"."}
{"id": "1237793", "revid": "36426", "url": "https://it.wikipedia.org/wiki?curid=1237793", "title": "Cappella di Filippo Strozzi", "text": "La cappella di Filippo Strozzi (o di San Giovanni Evangelista) si trova nel transetto destro della basilica di Santa Maria Novella a Firenze, accanto alla cappella centrale. \u00c8 celebre per gli affreschi di Filippino Lippi, realizzati tra il 1487 e il 1502.\nStoria.\nLa decorazione della cappella fu commissionata da Filippo Strozzi il vecchio nel 1486, vent'anni dopo il suo rientro dall'esilio a Napoli, quando stava iniziando un vasto programma di riabilitazione del suo nome e della sua famiglia che si esplic\u00f2 anche nella costruzione del celeberrimo palazzo Strozzi. Quell'anno il banchiere acquist\u00f2 il giuspatronato dai Boni della cappella gi\u00e0 dedicata a san Giovanni Evangelista. In data 21 aprile 1487 veniva stipulato il contratto con il pittore Filippino Lippi, uno degli artisti pi\u00f9 all'avanguardia nella scena fiorentina dell'epoca, il quale avvi\u00f2, per un compenso pattuito di 350 fiorini d'oro, il programma pittorico negli anni immediatamente successivi, entro il 1488. Il committente mor\u00ec gi\u00e0 nel 1491, senza protestare per la dilazione dei lavori che sarebbero dovuti essere conclusi da contratto entro il 1490. Tanto meno lo fecero gli eredi, che lasciarono lavorare l'artista senza problemi di tempo, venendo conclusa solo nel 1502, a quindici anni dalla stesura del contratto. La maggior parte dei pagamenti all'artista avvenne infatti nel 1494-1498, ad opera di Alfonso Strozzi, figlio di Filippo. Alfonso fu uno dei pi\u00f9 attivi oppositori di Savonarola; il frate nelle sue prediche attacc\u00f2 coloro che si facevano allestire monumenti funebri particolarmente sontuosi e la cappella Strozzi fu in quel senso uno dei pi\u00f9 vistosi del momento.\nI lavori avevano subito un'interruzione per il soggiorno romano dell'artista durante il quale aveva affrescato la cappella Carafa in Santa Maria Sopra Minerva (1488-1493), per rientrare a Firenze e lavorare intensamente tra il 1494 e il 1495, poi pi\u00f9 lentamente tra il 1497 e la conclusione. Probabilmente gli affreschi seguirono lo schema classico dei lavori di tale genere: iniziati dagli spicchi della volta, seguirono nelle lunette, nella parete centrale e poi, sicuramente dopo il soggiorno romano, le due scene di \"Miracoli\" nel registro mediano, con il termine nella scena della \"Resurrezione di Drusiana\", dove si trova la data 1502.\nLa presenza di fastose architetture \"archeologiche\" fa pensare all'influenza ricevuta dai monumenti romani durante il suo soggiorno nella citt\u00e0 eterna. Lo stile segna la maturit\u00e0 dell'artista e il definitivo distacco dai modi di Sandro Botticelli: per la sfarzosit\u00e0, i capricci e l'attenzione ai dettagli, questi affreschi vengono indicati come una delle pi\u00f9 antiche testimonianze della maturazione di un gusto manierista a Firenze. Le vetrate, disegnate dallo stesso Filippino, vennero installate solo dopo la morte del committente, fra il giugno e il luglio 1503.\nDescrizione e stile.\nIl tema del ciclo \u00e8 la rappresentazione di \"Storie delle vite dei santi Filippo e Giovanni Evangelista\": il primo \u00e8 legato al nome del committente, il secondo \u00e8 il patrono della cappella. Le due pareti mostrano, su esplicita richiesta del committente gi\u00e0 dal contratto, un miracolo di resurrezione in basso e una scena di martirio in alto.\nLa volta.\nSulla volta si trovano quattro Patriarchi dell'Antico Testamento: \"Adamo\", rappresentato, in un'iconografia molto originale, assieme al figlio Seth e a Lilith con corpo di serpente attorcigliata all'albero della conoscenza del bene e del male, \"No\u00e8\", col corno dell'abbondanza, la colomba e l'olivo, \"Abramo\", col coltello del sacrificio di Isacco, e \"Giacobbe\", che \u00e8 chino su un libro sorretto da angeli dove si legge l'iscrizione (\"questa \u00e8 la casa di Dio e la porta dei cieli\"). Ciascuno di essi sta su una nube tenuta su da cherubini a monocromo, i quali reggono anche le insegne coi nomi in carattere capitale romano dei patriarchi.\n\"No\u00e8\" in particolare mostra una citazione dall'antico nella posa che sembra quella di una divinit\u00e0 fluviale, come le statue del \"Nilo\" e del \"Tevere\" con la cornucopia, che nel Quattrocento si trovavano a Montecavallo (il colle del Quirinale) e oggi sono in piazza del Campidoglio. Molto originale \u00e8 la figura di \"Adamo\", che compare con uno solo dei suoi figli, forse Seth, che si rifugia tra le braccia del padre spaventato dalla vista del serpente.\nLe vele sono divise da costoloni con decorazioni a monocrocmo raffiguranti delle volute intrecciate in cui si alternano mascheroni, palmette e mezzelune, impresa araldica degli Strozzi.\nStorie di San Filippo.\nLa parete destra \u00e8 occupata dalla \"Storie di San Filippo\": in basso \"San Filippo scaccia il dragone dal tempio di Hierapolis\" e sulla lunetta la \"Crocifissione di San Filippo\".\nIl miracolo, tratto dalla \"Leggenda Aurea\", parla dell'episodio in cui san Filippo, trovandosi in Scizia, venne costretto dai pagani a fare un sacrificio al tempio di Marte, la cui statua \u00e8 ben visibile al centro dell'affresco, accanto agli animali simbolici del picchio e del lupo sacro. Mentre il sacerdote per\u00f2 sta preparando il fuoco per il sacrificio, un drago pestilenziale sbuca dalla base della statua e uccide il figlio del sacerdote con il suo alito mortifero. La buca nel gradino venne lodata dal Vasari che raccont\u00f2 l'aneddoto secondo cui un giovane aiutante di Filippino la scambi\u00f2 per vera cercando di nasconderci un oggetto. Il santo, ritratto in primo piano, ricaccia il demone pagano e resuscita il giovane con un gesto di benedizione. In alto, sulla sommit\u00e0 dell'emiciclo dell'altare che incornicia la statua di Marte, sotto statue di angeli che sottomettono due prigionieri, si legge l'iscrizione (\"da questo trionfo vittoria a Dio massimo\"), una precisazione della vittoria del Cristianesimo sui pagani. La forma dell'altare, che assomiglia per sontuosit\u00e0 a un tempio vero e proprio, venne ripresa da un altare conservato nei Musei Vaticani. Marte sembra tutt'altro che un simulacro inanimato, ma sembra vivente nell'atto di scagliare i fulmini (anche se sarebbero attributo esclusivo di Giove) in sfida al santo cristiano, mentre accarezza il lupo (con il mantello reso in maniera morbidissima) e ha accanto un picchio, suoi animali sacri. Anche le quattro erme sotto di lui hanno un aspetto molto umano, che reggono un cornicione dove sono appoggiate vasellami e recipienti variopinti e due trofei d'armi, ispirati ai rilievi del basamento della Colonna Traiana.\nIl negroide all'estrema destra, esoticamente abbigliato con un colbacco, \u00e8 probabilmente lo schiavo di Filippo a cui il banchiere diede la libert\u00e0 prima di morire. Il personaggio alla sua sinistra \u00e8 stato talvolta proposto come autoritratto di Filippino. Si vede anche un orientale con turbante, forse una figura che colp\u00ec l'immaginazione di Filippino durante il suo viaggio a Venezia nel 1489. Tra i personaggi uno tiene in mano un alto candelabro a cinque braccia, probabilmente una citazione della menorah che copare sui rilievi dell'arco di Tito.\nIl tema \u00e8 ovviamente lo scontro fra cultura cristiana e paganesimo, di scottante attualit\u00e0 per l'epoca, essendo il periodo del \"governo\" teocratico del Savonarola: si pensi per esempio al chiaro messaggio del mostro evocato da San Filippo dal tempio di Marte, simbolo del demonio, che con il suo venefico respiro uccide il figlio del sacerdote, mettendo tutti in guardia dalla pericolosit\u00e0 della religione pagana. Secondo la \"Leggenda Aurea\" infatti, san Filippo era stato fatto prigioniero dai pagani di Scizia, e venne portato nel tempio per obbligarlo a sacrificare al Dio pagano. Nel cielo sulla destra poi appare Cristo con la Croce.\nFilippino inser\u00ec i suoi personaggi in scenografie che ricreano quindi il mondo antico in ogni minimo dettaglio ma le sovraccaric\u00f2 di decorazioni a grottesche, frutto del soggiorno romano, tanto da creare una decorazione \"animata\", misteriosa, fantastica e inquietante, raggiungendo l'irrealt\u00e0 di un incubo. Il fastoso altare del tempio di Hierapolis, per esempio, \u00e8 realizzato con un accumulo di trofei, telamoni e sfingi.\nNella fascia tra questa scena e quella superiore corre una ricca decorazione con al centro due putti che reggono una torcia accesa in mano e la \"Veronica\", su cui si trovano il calice e la patena che alludono alla morte di Cristo.\nLa lunetta soprastante raffigura il \"Martirio di San Filippo\", che venne crocifisso dopo la cattura a Hierapolis, tra le rovine del tempio che aveva fatto distruggere. Tra gli astanti del gruppo di sinistra si trovano i ritratti del committente e di suo figlio.\nIn queste scene, come nelle successive, gli equilibri sono volutamente spezzati, i colori discordanti, le scene affollate, i gesti calcati, le espressioni caricate, le figure e le architetture ambigue, il tutto a creare un insieme anticlassico per eccellenza. Nelle scene di martirio l'artista pose carnefici feroci deformati da smorfie, che si accaniscono contro i santi.\nStorie di san Giovanni.\nA sinistra si trovano le \"Storie di san Giovanni Evangelista\": in basso \"San Giovanni resuscita Drusiana\" e in alto il \"Martirio di san Giovanni\".\nLa scena della \"Resurrezione di Drusiana\" \u00e8 sempre tratta dalla \"Leggenda Aurea\" e mostra san Giovanni che, tornato a Efeso dopo la morte di Domiziano, si imbatte nel funerale della devota Drusiana, che nonostante avesse manifestato il desiderio di conoscerlo ai familiari, attendendo a lungo nella speranza di vederlo, era spirata proprio quel giorno. Filippino scelse di ritrarre il momento il cui Giovanni con un gesto resuscita la donna, nel panico generale per l'evento prodigioso. Nell'edificio di destra, sui pilastri, si legge (1502) e la firma . Tra le colonne del tempietto circolare si trova un'ara con l'iscrizione , un'allusione ai riti pagani. Nel gruppo di donne sulla destra alcuni hanno proposto di identificare Selvaggia Gianfigliazzi, la vedova di Filippo Strozzi, tra le figlie Alessandra, Lucrezia e Caterina.\nNell'alta fascia decorativa tra scena e scena si trovano al centro due putti che sorreggono il libro aperto con l'iscrizione , legata alla vittoria di Costantino alla battaglia di Ponte Milvio tramite la visione della Vera Croce.\nLa lunetta soprastante mostra la \"Tortura di san Giovanni Evangelista\". A sinistra si vede l'imperatore che ordina la tortura, con un gesto analogo a quello usato da Filippino nella cappella Brancacci per la scena della \"Disputa di Simon Mago\", mentre Giovanni \u00e8 al centro immerso nel pentolone colmo d'olio bollente, dal quale uscir\u00e0 miracolosamente indenne. La drammaticit\u00e0 \u00e8 quasi bandita dalla scena, all'insegna della serena sopportazione del santo, con alcuni dettagli ricchi di fascino, come il carnefice che si ripara dal fumo e dal calore dietro lo scudo di un soldato mentre tenta di attizzare il fuoco. Numerose sono le citazione dell'antico, come i fasci littori, i trofei d'armi, la colonna onoraria, il vessillo con la scritta SPQR.\nLa parete di fondo.\nLa parete di fondo venne concepita da Filippino come fulcro della decorazione pittorica, riproducendo una fastosa architettura illusionistica in dicromia, con alcune figure policrome di contorno. La scelta dell'effetto \"grisaille\" accentua il carattere di \"trompe-l'\u0153il\" e crea giochi raffinati con il sepolcro in pietra scura di Benedetto da Maiano, quasi che la parete fosse una prosecuzione fittizia della tomba scolpita; inoltre potenzia per contrasto gli affreschi delle pareti. L'apparato scenografico, ripreso dai modelli antichi che aveva avuto modo di vedere a Roma \u00e8 grandioso, ma rielaborato cos\u00ec profondamente da apparire irreale e anticlassico.\nA partire dall'arcosolio due angeli dipinti tengono tra le mani un teschio e un altro sotto un piede e stanno rivolti verso una tabella scolpita davanti a un finto scomparto con altri teschi, dove si legge (\"se non disprezzerai questo - il teschio - vivrai\"). Accanto agli angeli si ergono due alte colonne riccamente ornate, sui cui plinti si trovano le personificazioni della \"Carit\u00e0\" (sinistra), che allatta tre fanciulli e ha vicino il fuoco, suo emblema, e della \"Fede\" (destra), con un crocifisso, una pisside e un'ostia.\nUn po' pi\u00f9 in alto, ai lati delle colonne, si trovano altri due gruppi allegorici: \nQuesta complessa allegoria si riferisce quindi in buona sostanza alla contrapposizione dei due tipi di sapienza, pagana e cristiana, che mediano tra la terra ed il cielo permettendo la Salvezza. La stessa fuga ascensionale degli elementi architettonici simboleggia la salita dell'anima verso il cielo. Le Muse inoltre figuravano spesso sui sarcofagi antichi come simboli di immortalit\u00e0, secondo un'idea che il cristianesimo ha ereditato almeno in parte.\nLa vetrata venne disegnata dallo stesso artista entro il 1497 e collocata nel 1503. Vi sono rappresentati in alto la \"Madonna col Bambino e due angeli\", sotto i quali, oltre una fascia con lo stemma Strozzi, si trovano i due santi titolari della cappella, Filippo e Giovanni Evangelista; La figura del Bambino che benedice verso san Filippo dimostra la preminenza del santo nel ciclo decorativo poich\u00e9 protettore del committente. In alto si vede la figura dell'Agnello accovacciato, uno degli emblemi di Filippo Strozzi, con il motto (\"sii mite\"). L'impostazione della vetrata, filtro tra la luce naturale e quella \"divina\", \u00e8 strettamente legata alle finte architetture che la circondano, tra le quali appare come il fornice di un arco di trionfo. Negli strombi della finestra corrono ricche candelabre intervallate da scudi triangolari inscritti in cerchi, dove si legge la parola , che va letta all'incontro come \"\", alludendo alla fortuna variabile, come nella vita del committente, ma anche al volgersi della morte fisica in vita eterna.\nNella parte superiore della parete, oltre la trabeazione dipinta, si trovano due coppie di angeli colorati, nelle posizioni simmetriche di genuflessione e vittoria, che simboleggiano il Trionfo della Fama, con gli scudi degli Strozzi, vittoriosi nel giorno del giudizio: si tratta di un tema umanistico derivato dal Petrarca (che Filippo Strozzi possedeva in un prezioso commentario di Poggio Bracciolini finemente miniato), cio\u00e8 della Fama che vince la Morte. Sopra gli angeli trionfanti infine, due clipei riportane le iscrizione , che alludono all'\"acqua di vita\" quale pegno di immortalit\u00e0, promessa da Ges\u00f9 alla Samaritana incontrata al pozzo (Giovanni 4, 10). Qui si trovano anche i tre emblemi di Filippo: il gi\u00e0 citato agnello accovacciato nella parte superiore della vetrata, il falcone nella strombatura con il motto (\"ti aspetto\"), riferito alla vittoria paziente sulle avversit\u00e0, e la mezzaluna alata, simbolo araldico dell'apoteosi del committente.\nLa tomba di Filippo Strozzi di Benedetto da Maiano.\nDietro l'altare \u00e8 presente la tomba di Filippo Strozzi, scolpita da Benedetto da Maiano (1491-1495): si presenta come un arcosolio, con una \"Madonna col Bambino\" entro un tondo sorretto da quattro angeli; il sarcofago \u00e8 in pietra nera (la \"pietra di paragone\" o basanite), con decorazioni di cherubini a rilievo che reggono un cartiglio con bucrani; l'arcosolio \u00e8 decorato da raffinate candelabre che incorporano le mezzelune araldiche degli Strozzi, mentre sulla chiave di volta si trova l'emblema di Filippo dell'agnello. Un modello per tale sepoltura sono sicuramente i sepolcri di di Francesco Sassetti e sua moglie nella Cappella Sassetti di Santa Trinita, di pochi anni anteriori, opera di Giuliano da Sangallo, ma l\u00ec i sepolcri sono il fulcro di quella che \u00e8 un vero e proprio mausoleo, primo in assoluto in Firenze, mentre qui la tomba di Filippo Strozzi, pur centrale, \u00e8 sicuramente un po' pi\u00f9 nascosta, posta com'\u00e8 dietro l'altare."}
{"id": "1237794", "revid": "287204", "url": "https://it.wikipedia.org/wiki?curid=1237794", "title": "Futbolo Klubas Ekranas", "text": "Il Futbolo Klubas Ekranas, meglio noto come Ekranas, \u00e8 una societ\u00e0 calcistica lituana con sede nella citt\u00e0 di Panev\u0117\u017eys. Nella sua storia ha vinto per sette volte il campionato lituano, per cinque volte la Coppa di Lituania e per quattro volte la Supercoppa di Lituania. Dopo il fallimento del 2015, su iniziativa di un gruppo di tifosi ed imprenditori \u00e8 nato lo FK Aukstatija che nel maggio 2020 ha ricomprato il titolo . Il nuovo FK Ekranas milita ora in Antra Lyga, la terza serie calcistica lituana.\nStoria.\nIl club venne fondato nel 1964 su iniziativa di Vincent Navick, proprietario dell'omonima fabbrica della citt\u00e0 di Panev\u0117\u017eys. Cinque anni dopo il club partecip\u00f2 per la prima volta alla Auk\u0161\u010diausioji lyga, la massima divisione del campionato della RSS Lituana. Mantenne la categoria per i due decenni successivi, venendo retrocesso una sola volta nel 1977, per poi essere prontamente riammesso. Vinse il campionato per la prima volta nel 1985. Nel 1990, con l'indipendenza della Lituania alle porte, partecip\u00f2 alla Baltic League assieme a squadre estoni, lettoni e una russa, concludendo il campionato al terzo posto e accedendo ai play-off per l'assegnazione del titolo di campione lituano: giunse in finale, ma venne sconfitto dal Sirijus Klaip\u0117da dopo i tiri di rigore.\nNel 1993 vinse il campionato per la seconda volta, la prima volta come campione della Lituania indipendente. Grazie alla vittoria del titolo nazionale, il club partecip\u00f2 alla UEFA Champions League per la prima volta nella sua storia nell'edizione 1993-1994, dalla quale venne subito eliminato dalla squadra maltese del Floriana. Il 5 aprile 1994 il club venne separato dal controllo della fabbrica AB Ekranas, diventandone indipendente. Nel decennio successivo l'Ekranas mantenne posizioni di medio-alta classifica, vincendo la Coppa di Lituania in due occasioni e partecipando ai turni preliminari delle coppe europee. Nel novembre 2004 il club fu al centro di una controversia che caratterizz\u00f2 il finale della stagione 2004: nell'ultima giornata di campionato si sfidarono a Panev\u0117\u017eys l'Ekranas e il FBK Kaunas, che erano a pari punti in testa alla classifica. Il 5 novembre 2004, due giorni prima dell'ultima giornata di campionato, la federazione lituana annunci\u00f2 l'espulsione dell'Ekranas dalla A Lyga per accuse di manipolazione dei risultati finali delle partite, cos\u00ec che l'FBK Kaunas avrebbe avuto partita vinta a tavolino. Il 6 novembre 2004 la stessa federazione lituana torn\u00f2 sui suoi passi e annull\u00f2 la decisione presa il giorno precedente, reintegrando l'Ekranas nella A Lyga. L'ultima giornata di campionato venne disputata e la partita vide la vittoria per 2-0 del FBK Kaunas, che vinse cos\u00ec il campionato per il sesto anno consecutivo, ma a fine partita ci furono violenti scontri tra i tifosi e le forze di polizia.\nNel 2005 l'Ekranas si prese la rivincita sul FBK Kaunas, distanziandolo di dieci punti e vincendo la A Lyga per la seconda volta. Dopo un secondo e un terzo posto, dal 2008 al 2012 l'Ekranas vinse cinque campionati consecutivi, dei quali l'ultimo di un solo punto di vantaggio sullo \u017dalgiris, due Coppe di Lituania e due Supercoppe. Grazie a questi successi partecip\u00f2 per cinque edizioni consecutive alla UEFA Champions League, raggiungendo in due occasioni il terzo turno preliminare, venendo sempre eliminato (nel 2011-2012 dai bielorussi del BAT\u0116 Borisov e nel 2012-2013 dai belgi dell'Anderlecht) e venendo retrocesso alla fase play-off della UEFA Europa League, senza mai riuscire ad accedere alla fase a gironi.\nDopo aver chiuso la stagione 2014 al sesto posto, non ebbe la licenza di partecipazione al campionato successivo a causa di problemi finanziari e all'inizio del 2015 il club venne sciolto. Nel 2018 un gruppo di appassionati, imprenditori locali e tifosi, guidato da Tomas Malinauskas ha fondato lo FK Aukstatija Panevezys . Nel maggio del 2020 il club ha acquisito il nome e i titoli dello scomparso Fk Ekranas, partecipando al campionato di Antra Lyga e perdendo la promozione nelle battute finali. La stagione 2021 si sta rivelando una trionfale cavalcata verso la sospirata promozione in Pirma Lyga[5] \nStadio.\nGioca le partite casalinghe nello stadio Panev\u0117\u017eio \u017demynos progimnazijos di Panev\u0117\u017eys. Al momento l'accesso allo Stadio Auk\u0161taitija, avente una capienza di posti non \u00e8 stato concesso dall'amministrazione comunale, che lo ha riservato allo FK Panev\u0117\u017eys, l'altra squadra cittadina militante nella A Lyga lituana."}
{"id": "1237809", "revid": "110157", "url": "https://it.wikipedia.org/wiki?curid=1237809", "title": "Museo Dal\u00ed", "text": "Il Teatro-Museo Dal\u00ed (Teatre-Museu Dal\u00ed in catalano) si trova nella citt\u00e0 natale del pittore, Figueres in Catalogna, Spagna. Il museo \u00e8 stato progettato e creato proprio da Salvador Dal\u00ed e costituisce di per s\u00e9 l'oggetto surrealista pi\u00f9 grande del mondo. \nMeta di numerosissimi turisti e amanti dell'arte, nel 2018 ha ricevuto 1.105.169 visitatori posizionandosi per un altro anno, tra i musei pi\u00f9 visitati della Catalogna e dell'intera Spagna. \nIl Teatro-Museo Dal\u00ed di Figueres, con la Casa-Museo Salvador Dal\u00ed di Portlligat e il Castello Gala Dal\u00ed di P\u00fabol, costituisce il Triangolo daliniano, che \u00e8 la figura geometrica che si formerebbe su una cartina geografica della Catalogna, unendo con una linea le localit\u00e0 di P\u00fabol, Portlligat e Figueres. \nIl Teatro-Museo Dal\u00ed, e tutti i musei del Triangolo daliniano, sono gestiti dalla Fondazione Gala-Salvador Dal\u00ed: una fondazione privata, senza scopo di lucro, creata per volont\u00e0 di Salvador Dal\u00ed nel 1983.\nLa direttrice del Museo, dal 16 novembre 2015 \u00e8 Montse Aguer Teixidor, che sostituisce cos\u00ec l'artista e amico di Salvador Dal\u00ed, Antoni Pitxot, defunto il 12 giugno dello stesso anno.\nStoria.\nOrigine e creazione.\nSalvador Dal\u00ed defin\u00ed il suo museo come un labirinto e soprattutto come \"un museo assolutamente teatrale\", ed effettivamente il museo sorge sulle rovine di quello che era l'antico teatro municipale della citt\u00e0, distrutto in un incendio nel 1939, alla fine della guerra civile spagnola. Sui resti dell'antico teatro, che aveva ospitato la prima mostra pubblica di opere del pittore quando ancora era un bambino, Salvador Dal\u00ed decise di disegnare e costruire quello che sarebbe diventato il pi\u00f9 grande oggetto surrealista del mondo e il pi\u00f9 importante centro espositivo delle sue opere. Il processo vero e proprio di creazione del Teatro-Museo comincia nel 1961 e nel 1964 il pittore dichiara alla rivista Time l'intenzione di cominciare i lavori con l'installazione di una cupola reticolare di Richard Buckminster Fuller che avrebbe sormontato quello che fu il palcoscenico dell'antico teatro. Alla fine, la costruzione della cupola geodetica, simbolo riconosciuto del Museo Dal\u00ed, \u00e8 affidata all'architetto Emilio P\u00e9rez Pi\u00f1ero. Altri conosciuti architetti collaborarono attivamente al progetto di Dal\u00ed: per esempio il designer e architetto Oscar Tusquets che disegn\u00f2 con Dal\u00ed la Sala Mae West.\nIl museo si inaugura finalmente il 28 settembre 1974 con una celebrazione che coinvolge tutta la citt\u00e0 di Figueres. Durante gli anni successivi il museo continua a crescere e a modificarsi come un organismo vivente sotto la direzione del suo creatore che lavora a questo grande progetto fino al 1989, anno della sua morte.\nIl museo oggi.\nIl Museo Dal\u00ed, come lo conosciamo oggi si compone di tre spazi museistici ben differenziati:\nLe sale principali del Teatro-Museo Dal\u00ed.\nCortile.\nQuesto impressionante giardino a cielo aperto occupa il posto dell'antica platea del Teatro-Municipale di Figueres. Spicca l'installazione verticale con l'imponente Cadillac che si trova nel centro dello spazio conosciuta con il nome di \"Cadillac Piovoso\". \nSulle pareti che delimitano l'antico teatro, dei manichini dorati danno il benvenuto ai visitanti. Dei mostri grotteschi, che ricordano l'atmosfera del Giardino dei mostri di Bomarzo, e dei lavandini metafisici che somigliano ad angeli decorano le parti dell'antico teatro e introducono lo spettatore al mondo onirico di Salvador Dal\u00ed. Gala, la musa di Dal\u00ed \u00e8 presente in questo Giardino nelle quattro aiuole a forma di \"G\" che circondano il Cadillac.\nCupola.\nSi tratta probabilmente della sala pi\u00f9 spettacolare del museo, che occupa quello che era il palcoscenico dell'antico Teatro Municipale. La sala \u00e8 sormontata dalla sorprendente cupola geodetica che \u00e8 da sempre il simbolo del museo Dal\u00ed e della citt\u00e0 di Figueres. Di notte la cupola si illumina offrendo un spettacolo meraviglioso alla citt\u00e0.\nL'intervento di Dal\u00ed nel museo \u00e8 presente fin nei minimi dettagli. In questa sala si trovano opere chiave della carriera artistica di Dal\u00ed, come l'olio fotografico \"Gala nuda che osserva il mare mentre a 18 metri appare il presidente Lincoln\", del 1975. Questo capolavoro costituisce una mostra anticipatrice di Dal\u00ed, che rappresenta il primo esempio dell'uso di immagini digitalizzate nella pittura. Allo stesso tempo, in questa sala il pittore dimostra il suo amore per i classici, e in particolar modo per l'arte italiana, con dei riferimenti molto chiari alla Cappella Sistina di Michelangelo.\nSala del tesoro.\nBattezzata con questo nome dallo stesso Salvador Dal\u00ed, la sala si presenta come uno scrigno di gioielli tappezzata di velluto rosso. In un ordine volutamente non cronologico, qui Dal\u00ed custodisce i suoi tesori: le opere pi\u00f9 importanti del museo che per lui hanno un significato particolare. Entrare in questa sala \u00e8 come intraprendere un viaggio attraverso la storia della pittura. Le opere esposte percorrono la carriera artistica di Dal\u00ed e mostrano la sua sperimentazione con i diversi stili pittorici. Anche qui la presenza dei classici italiani \u00e8 importante: il dipinto \"Galarina\" del 1945 si ispira al capolavoro di Raffaello Sanzio, La Fornarina. Dal\u00ed disse di aver intitolato cos\u00ec il quadro perch\u00e9 Gala per lui era come la Fornarina per Raffaello.\nSala delle pescherie.\nIl nome di questa sala proviene dal fatto che durante un certo periodo, mentre il Teatro Municipale era in rovina, un ampio spazio che includeva questa sala veniva utilizzato come mercato del pesce di Figueres.\nAnche qui, come nella sala del Tesoro, lo spettatore si ritrova di fronte a un insieme di opere che risalgono a diverse epoche della carriera artistica del pittore, sebbene prevalgano quelle del primo e dell'ultimo periodo.\nNella parte centrale della sala, di fronte al ritratto allegorico di Picasso, \"Ritratto di Pablo Picasso nel XXI secolo (Uno di una serie di ritratti di geni: Omero, Dal\u00ed, Freud, Cristoforo Colombo, Guglielmo Tell, ecc,)\" del 1947, si espone il conosciuto \"Autoritratto molle con pancetta fritta\", del 1941, nel quale Dal\u00ed si rappresenta con un volto amorfo sorretto da stampelle.\nSala Mae West.\nLa Sala Mae West \u00e8 una delle pi\u00f9 popolari del Teatro-Museo Dal\u00ed. Qui si pu\u00f2 ammirare l'applicazione in tre dimensioni, la creazione di una stanza, a partire da un'immagine bidimensionale, il guazzo su carta di giornale \"Volto di Mae West utilizzabile come appartamento\" (1934.35 ca.). Dal\u00ed porta a termine questo progetto con l'architetto Oscar Tusquets e il geometra Pedro Aldamiz. Gli occhi sono ingrandimenti di due quadri con viste di Parigi; il naso \u00e8 un camino con legna; la parrucca, entrata nel libro dei Guinness dei primati, la realizz\u00f2 Llu\u00eds Llongueras. Il sof\u00e0 labbra viene da un'idea che Dal\u00ed ebbe gi\u00e0 nel 1937 e che espose a Parigi nella boutique della stilista e amica Elsa Schiaparelli.\nSala dei capolavori.\nAncora una volta in voluto disordine cronologico, in questa sala si possono contemplare alcune opere di grandi artisti che Dal\u00ed collezion\u00f2 nel tempo, insieme con alcune delle sue creazioni che il pittore definva come \"capolavori atemporali\".\nOpere di Dal\u00ed come il \"Ritratto di Gala con due costolette di agnello in equilibrio sulla spalla\" del 1933, si mostrano in questa sala con opere di El Greco, Gerrit Dou, Ernest Meissonnier o Marcel Duchamp.\nPalazzo del vento.\nSalvador Dal\u00ed aveva una predilezione particolare per questo luogo dato che fu qui che nel 1919, a soli 14 anni, espose per la prima volta le sue opere in una mostra collettiva che riscosse molto successo nella stampa locale. \nIl nome di questa sala viene dal titolo dell'impressionante soffitto dipinto che la presiede. Dal\u00ed definisce quest'opera come un paradosso, perch\u00e9 quando la gente guarda verso l'alto vede delle nuvole, il cielo e due figure sospese, Dal\u00ed e Gala, ma che in realt\u00e0 al posto del cielo c'\u00e8 la terra e al posto della terra c'\u00e8 il mare.\nQuesto enorme lavoro capolavoro \u00e8 costituito da cinque tele che Dal\u00ed dipinse nel suo studio di Portlligat e che, dopo averle fissate al soffitto, complet\u00f2 in situ grazie a una impalcatura creata appositamente.\nSala Loggia.\nGli spazi che conformano l'insieme della Sala Loggia sono le cosiddette sale nuove. Qui la Fondazione Gala-Salvador Dal\u00ed espone, tra altri capolavori, i giochi ottici del pittore, anamorfosi, stereoscopie, e ologrammi.\nNegli ultimi anni la fondazione riserva le ultime sale della Sala Loggia per le sue mostre temporali che approfondiscono aspetti poco conosciuti di Salvador Dal\u00ed."}
{"id": "1237813", "revid": "1776051", "url": "https://it.wikipedia.org/wiki?curid=1237813", "title": "Back to Reality", "text": "Back to Reality \u00e8 il quinto album in studio del gruppo musicale statunitense Slaughter, pubblicato il 29 giugno 1999 dalla CMC International. \u00c8 stato registrato con il chitarrista Jeff Blando in sostituzione di Tim Kelly.\nTracce.\nTutte le canzoni sono state composte dagli Slaughter."}
{"id": "1237824", "revid": "1318658", "url": "https://it.wikipedia.org/wiki?curid=1237824", "title": "Alfred Rittmann", "text": "Dopo la laurea presso l'Universit\u00e0 di Ginevra decide di mettersi in viaggio per visitare le scuole mineralogiche e petrografiche pi\u00f9 famose del mondo, approdando nel 1926 all'Istituto di mineralogia di Napoli dove consacrer\u00e0 le proprie ricerche sul Vesuvio e sul vulcanismo dell'area napoletana, occupandosi prevalentemente di Ischia. Attraverso le sue ricerche Rittman mette il luce le relazioni esistenti tra l'evoluzione magmatica, la tettonica e l'attivit\u00e0 vulcanica.\nNel 1936 d\u00e0 alle stampe la prima edizione de \"Vulkane und ihre T\u00e4tigkeit\" (\"I vulcani e la loro attivit\u00e0\"), il primo trattato di vulcanologia moderna.\nViene nominato direttore dell'Istituto di vulcanologia dell'Universit\u00e0 degli Studi di Catania e successivamente dell'Istituto internazionale di vulcanologia, fondato dal CNR e dall'UNESCO. Nel 1954 ricopre anche la carica di presidente dell'Associazione internazionale di vulcanologia e di chimica dell'interno della terra (IAVCEI) per tre mandati consecutivi.\nNel 1987 un minerale appartenente al gruppo dei leuciti \u00e8 stato denominato rittmanite, in onore dello studioso svizzero. La rittmanite \u00e8 un minerale tipico delle rocce magmatiche di colore giallo chiaro."}
{"id": "1237825", "revid": "287204", "url": "https://it.wikipedia.org/wiki?curid=1237825", "title": "Dario Knezevic", "text": ""}
{"id": "1237826", "revid": "2175", "url": "https://it.wikipedia.org/wiki?curid=1237826", "title": "Jacob Van Ruisdael", "text": ""}
{"id": "1237829", "revid": "277947", "url": "https://it.wikipedia.org/wiki?curid=1237829", "title": "Anna Fiorilli Pellandi", "text": "Biografia.\nFiglia di attori, Anna Fiorilli cominci\u00f2 molto giovane a recitare, e nel 1795 spos\u00f2 Antonio Pellandi, figlio di Giuseppe Pellandi, nella cui compagnia era entrata il medesimo anno (ne faceva parte anche la sorella Laura). Il 4 gennaio 1797 contribu\u00ec alla notoriet\u00e0 dell'allora semisconosciuto Ugo Foscolo interpretando, al Teatro Sant'Angelo di Venezia, Erope, nel \"Tieste\" assieme a Domenico Camagna e Gaetano Businelli. In quella circostanza \u00ab commosse con la sua arte il pubblico, nelle cui simpatie era da tempo per la sua bellezza \u00bb.\nL'attrice sapeva esprimersi al meglio nei \u00ab drammi lacrimosi \u00bb, cari al pubblico veneziano dell'epoca, ma voleva cimentarsi anche in ruoli pi\u00f9 seri, come quelli prettamente tragici. In questo senso, il \"Tieste\" le forn\u00ec un'opportunit\u00e0 importante, ed \u00e8 probabile che il suo volere, sostenuto dall'amico e ammiratore Melchiorre Cesarotti, convincesse la compagnia a portare in scena l'opera di un autore debuttante, fatto altrimenti alquanto inconsueto.\nLa Fiorilli Pellandi, che si era guadagnata a Padova la stima di Cesarotti - il quale per lei scrisse alcuni endecasillabi, un prologo e tradusse dal francese una commedia di Poullain de Saint-Foix -, si impose presto sulla scena veneziana, avviando una brillante carriera.\nFu \"prima attrice\" della Compagnia Vicereale dal 1807 e il 1812 ed in seguito diresse una propria compagnia con Paolo Belli Blanes. Si distinse sia nel repertorio comico che in quello drammatico."}
{"id": "1237831", "revid": "124287803", "url": "https://it.wikipedia.org/wiki?curid=1237831", "title": "Bamberger Basketball", "text": "Il Bamberger Basketball, noto per ragioni di sponsor come Brose Bamberg, \u00e8 un club di pallacanestro tedesco con sede a Bamberga, in Alta Franconia, nel Bundesland della Baviera. Ha vinto il suo primo titolo nel 2005 ed \u00e8 stata la prima squadra tedesca ad entrare nelle top sixteen in Eurolega.\nStoria.\nLa storia del Brose Baskets iniziata nel 1955 all'interno della societ\u00e0 polisportiva \"1. FC 01 Bamberg\", ed \u00e8 stata un susseguirsi di alti e bassi. Ha vinto la Coppa di Germania nel 1992 e ha partecipato alle competizioni europee diverse volte, ma \u00e8 dall'arrivo di Dirk Bauermann alla guida tecnica della squadra che ha cominciato a competere ai massimi livelli.\nNel 2004 ha raggiunto la finale per il titolo arrendendosi in gara 5 all'Alba Berlino, l'anno successivo ha disputato una discreta Uleb Cup chiudendo con cinque vittorie e cinque sconfitte ma soprattutto ha conquistato la sua prima Bundesliga.\nNel 2006 \u00e8 il primo club tedesco ad entrare tra le top sixteen di Eurolega e nel 2007 ha vinto il suo secondo campionato tedesco. Negli anni 2010, 2011 e 2012 vince sia il campionato tedesco che la Coppa di Germania, qualificandosi all'Euroleague ma senza superare la regular season.\nRoster 2021-2022.\n\"Aggiornato al 29 novembre 2021.\""}
{"id": "1237832", "revid": "84184", "url": "https://it.wikipedia.org/wiki?curid=1237832", "title": "Paolo Belli Blanes", "text": "Fu \"primo attore\" della Compagnia Vicereale tra il 1804 e il 1814 ed in seguito diresse una propria compagnia con Anna Fiorilli Pellandi.\nPrediletto da Vittorio Alfieri, fu definito \"il Talma italiano\" da Stendhal."}
{"id": "1237835", "revid": "474175", "url": "https://it.wikipedia.org/wiki?curid=1237835", "title": "Unione Civica Radicale", "text": "L'Unione Civica Radicale (\"Uni\u00f3n C\u00edvica Radical\", UCR) \u00e8 un partito politico argentino fondato il 26 giugno 1891 da Leandro N. Alem.\nL'UCR \u00e8 un partito di centro/centro-sinistra, che si ispira alle politiche del radicalismo e del liberalismo.\n\u00c8 lo storico rivale del Partito Giustizialista sin dalla fondazione di quest'ultimo, nonostante questo si sia spostato a sinistra dopo la vittoria di N\u00e9stor Kirchner.\nL'UCR \u00e8 il pi\u00f9 antico partito argentino. \u00c8 stata, infatti, fondata nel 1891 ed \u00e8 stata al governo del paese in totale per 27 anni. \u00c8 opportuno precisare che l'attuale UCR \u00e8 frutto di numerose e svariate scissioni subite dall'originaria UCR, che hanno dato vita ad altri partiti politici quali il Partito Intransigente, il Movimento dell'Integrazione e dello Sviluppo, l'Unione Civica Radicale Antipersonalista.\nStoria.\nLe origini.\nL'UCR nasce da una frattura all'interno dell'Unione Civica, nata dall'incontro degli oppositori all'autoritario presidente Miguel Ju\u00e1rez Celman, del Partito Autonomista Nazionale. Nel 1890 alcuni esponenti dell'UC, guidati da Leandro N. Alem e Bartolom\u00e9 Mitre, diedero vita alla cosiddetta \"Revoluci\u00f3n del Parque\" o \"Revoluci\u00f3n del 90\", che provoc\u00f2 la caduta del presidente Celman, sostituito dal vicepresidente Carlos Pellegrini.\nNel 1891 l'UC si accord\u00f2 per presentare un ticket, formato da Bartolom\u00e9 Mitre e Bernardo de Irigoyen, per le elezioni presidenziali. Mitre, per\u00f2, si accord\u00f2 con Julio Argentino Roca, leader del Partito Autonomista Nazionale per dar vita ad un governo istituzionale. Leandro N. Alem si oppose all'accordo Mitre-Roca e d\u00e0 vita all'Unione Civica Radicale. I sostenitori di Mitre, invece, fonderanno l'Unione Civica Nazionale, che si scioglier\u00e0 nel 1916 e vedr\u00e0 molti suoi membri aderire all'UCR.\nDalla fondazione al 1943.\nNel 1892 il presidente dell'Argentina, Carlos Pellegrini, denunci\u00f2 un progetto dell'UCR di assassinare i principali leader del PAN e fece arrestare molti esponenti radicali. Alle elezioni presidenziali dello stesso anno vinse senza problemi il candidato del PAN, Luis S\u00e1enz Pe\u00f1a.\nNel frattempo, nell'UCR si andava formando una minoranza interna, guidata da Hip\u00f3lito Yrigoyen e presente soprattutto nella provincia di Buenos Aires. Nel 1893 Alem e Yrigoyen, guidarono due distinte rivolte contro il presidente Pellegrini, che furono soffocate dal governo. Alem sopraffatto dal senso della disfatta si suicid\u00f2 nel 1896. Egli scrisse: \"I radicali conservatori se ne andranno con Don Bernardo de Irigoyen; altri radicali saranno socialisti o anarchici; la canaglia di Buenos Aires, diretta dal perfido traditore di mio nipote Hip\u00f3lito Yrigoyen, se ne andr\u00e0 con Roque S\u00e1enz Pe\u00f1a e i radicali intransigenti noi andremo alla stessa merda\". \nDopo la morte di Alem, Bernardo de Irigoyen, portavoce dell'ala conservatrice cerc\u00f2 di riallacciare i rapporti l'Unione Civica Nazionale; Lisandro de la Torre abbandon\u00f2 il partito per fondare la Lega del Sud, dal quale nascer\u00e0 il Partito Democratico Progressista. Hip\u00f3lito Yrigoyen decise, nel 1897, di sciogliere l'unica struttura organizzata che aveva il partito: il Comitato della Provincia di Buenos Aires. Ci\u00f2 spinse ci\u00f2 che rimaneva del partito a candidare, alla guida della Provincia di Buenos Aires, de Irigoyen che risult\u00f2 eletto, sancendo il prevalere dell'ala conservatrice del partito, la meno organizzata territorialmente.\nNel 1903, Yrigoyen decise di riorganizzare le file del partito e cre\u00f2 la base per una nuova sollevazione popolare, che diede vita alla \"Rivoluzione del 1905\". Come le precedenti questa rivoluzione venne repressa dal governo guidato da esponenti del Partito Autonomista Nazionale. Nel PAN, per\u00f2, si diffuse sempre di pi\u00f9 la componente \"modernista\", guidata da Carlos Pellegrini e Roque S\u00e1enz Pe\u00f1a, convinta della necessit\u00e0 di aprirsi alle istanze di radicali, democratici e socialisti. Nel 1910, S\u00e1enz Pe\u00f1a e Yrigoyen si accordarono sulla necessit\u00e0 di cambiare il sistema elettorale, rendendo il voto segreto ed universale. Fin a quel momento, infatti, in Argentina si era praticato il \"voto cantado\": l'elettore entrato nel seggio pronunciava ad alta voce il proprio voto o mostrava come votava sulla scheda. Nel 1912 venne approvata la \"Legge S\u00e1enz Pe\u00f1a\", che prevedeva il voto segreto, libero ed il suffragio universale maschile.\nAlle elezioni amministrative tra il 1912 ed il 1916, l'UCR prevalse quasi ovunque. I radicali vinsero anche le elezioni politiche del 1916. Ci\u00f2 determin\u00f2 da un lato il declino dell'Unione Civica Nazionale e del Partito Autonomista Nazionale, dall'altro apr\u00ec un periodo di 14 anni di governo radicale. Furono infatti eletti Presidente: Hip\u00f3lito Yrigoyen (1916-1922), Marcelo T. de Alvear (1922-1928), e nuovamente Hip\u00f3lito Yrigoyen (1928-1930). I 14 anni di governo non furono, per\u00f2 facili per l'UCR. Ben presto, il partito si divise tra \"azzurri\", di tendenza pi\u00f9 conservatrice, ed i \"radicali\" propriamente detti, di tendenza pi\u00f9 popolare. A questa divisione, ben presto, si sovrappose, a partire dal 1924, quella tra yrigoyenisti ed antipersonalisti. Gli antipersonalisti erano soprattutto gli eredi del pensiero di Alem, i radicali intransigenti, contrari a qualsiasi forma di leaderismo politico. La divisione dopo poco sfoci\u00f2 nella nascita, ad opera di Roberto M. Ortiz, dell'Unione Civica Radicale Antipersonalista. Le dimensioni della vittoria del 1916 fecero del partito, fra il 1916 e il 1930, uno degli esempi pi\u00f9 citati di partito pigliatutto.\nNel 1930 il \"periodo radicale\" venne bruscamente interrotto da un golpe militare, al quale presero parte molti esponenti antiperonalisti. Nel 1931 venuta meno la giunta militare, l'UCRA, con il consenso dei militari, diede vita insieme al Partito Democratico Nazionale, conservatori, ed al Partito Socialista Indipendente, moderati, alla \"Convergenza\", un'alleanza che guid\u00f2 il paese fino al 1943. Dal 1935, nell'UCR Amadeo Sabattini, governatore di C\u00f3rdoba, divenne il punto di riferimento dei radicali intransigenti, tra i quali Mois\u00e9s Lebensohn si fece portatore, insieme al gruppo giovanile FORJA (Fuerza de Orientaci\u00f3n Radical de la Joven Argentina), del superamento del progetto di astensionismo elettorale proposta da Yrigoyen dopo il golpe del 1930.\nL'antiperonismo e l'Unione Democratica.\nNel 1943 un golpe militare fece cadere il governo del presidente Ram\u00f3n Castillo. All'inizio quasi tutte le formazioni politiche sostennero la giunta militare. Nel giro di un anno, per\u00f2, l'UCR, il Partito Socialista, il Partito Comunista d'Argentina, il Partito Democratico Progressista, il Partito Democratico Nazionale, l'Unione del Centro Indipendente ed il Partito Popolare Cattolico, insieme al mondo studentesco ed universitario organizzarono manifestazioni in tutto il paese contro il Ministro della Guerra e Segretario del Lavoro, Juan Domingo Per\u00f3n, accusandolo di metodi fascisti.\nI vari partiti antiperonisti diedero vita all'Unione Democratica, che di fatto raccoglieva le pi\u00f9 variegate componenti culturali: radicali, socialisti, comunisti, democristiani, moderati. Per volere dell'UCR dall'Unione fu escluso il Partito Democratico Nazionale, al quale i radicali non perdonavano la partecipazione ai governi della \"decade infame\" (1931-1943), durante i quali il governo fu accusato di numerosi brogli elettorali.\nIn questo periodo, per\u00f2, l'UCR era divisa in varie correnti:\nSia gli intransigenti, che la Linea C\u00f3rdoba si opposero al progetto dell'Unione Democratica.\nNel frattempo altri radicali abbandonarono il partito per aderire al peronismo ed alcuni di questi fondarono l'Unione Civica Radicale Giunta Rinnovatrice, mentre la FORJA perse tutti i suoi membri, molti dei quali passarono al peronismo.\nAlle presidenziali del 1945, il ticket Tamborini-Mosca venne battuto da Per\u00f3n. Sorte analoga tocc\u00f2 ai candidati radicali alla presidenza nel 1951, Balb\u00edn-Frondizi. Del resto l'UCR era apparsa nuovamente divisa tra unionisti ed intransigenti circa l'atteggiamento da assumere sulla riforma costituzionale varata dal Per\u00f3n nel 1949. Questa volta prevalse la tesi degli intransigenti, contrari ad una totale frattura istituzionale. Tra il 1950 ed il 1955, per\u00f2, numerosi deputati radicali furono privati del seggio parlamentare ed incarcerati. Molti militanti radicali presero parte ai \"commando\", che lottavano contro il presidente Per\u00f3n.\nNel 1955 l'aeronautica militare bombard\u00f2 Plaza de Mayo. Per\u00f3n invoc\u00f2 l'unit\u00e0 tra le varie forza politiche, ma Frondizi, eletto l'anno precedente alla guida dell'UCR, chiese, in un discorso tenuto alla radio, il pieno rispetto delle libert\u00e0 politiche. Nel settembre 1955, le forze armate fecero cadere il governo Per\u00f3n, dando vita alla cosiddetta \"Revoluci\u00f3n Libertadora\".\nDi nuovo al governo e le divisioni tra radicali.\nI radicali nel 1956 si divisero in due componenti:\nI primi diedero vita all'Unione Civica Radicale del Popolo (UCRP), pi\u00f9 vicina alla \"Revoluci\u00f3n Libertadora\", i secondi fondarono l'Unione Civica Radicale Intransigente (UCRI).\nAlle politiche per la Costituente del 1957 l'UCRP ottenne 2.117.160 (23,2 %) voti, contro il 1.821.459 (20%) dell'UCRI. Vi furono, per\u00f2, ben 2.119.147 (23,3%), espressione del dissenso degli elettori peronisti, che non poterono sostenere alcun partito dichiaratamente peronista. L'UCRI, dato l'amplissimo numero di schede bianche, consider\u00f2 il voto non valido. L'UCRP invece decise di riapprovare la Costituzione del 1853, riconoscendo in pi\u00f9 il solo diritto di sciopero. Vennero meno, pertanto, alcuni principi riconosciuti dalla Costituzione peronista, come l'uguaglianza tra uomo e donna, l'autonomia universitaria, la funzione sociale della propriet\u00e0, la gestione statale dei servizi pubblici. Il tutto fu dovuto al rifiuto dei sabbatinisti e di buona parte degli unionisti di proseguire l'approvazione degli articoli relativi ai diritti sociali.\nAlle presidenziali del 1958 i due candidati principali furono Frondizi per l'UCRI e Balb\u00ecn per l'UCRP. Frondizi, fece un accordo segreto con Per\u00f3n, che fece convergere i voti dei militanti peronisti su di lui. Frondizi ottenne, cos\u00ec, 4.049.230 voti contro i 2.416.408 di Balb\u00edn.\nL'azione di Frondizi si incentr\u00f2 sullo sviluppo industriale, favorendo anche l'ingresso del capitale straniero, e sulla riforma universitaria, favorendo la nascita di Universit\u00e0 private. Le sue politiche economiche ed educative provocarono forti opposizione da parte dei sindacati e dei movimenti studenteschi. Di questa opposizione cercarono di avvantaggiarsi i militari, che organizzarono vari tentativi di colpo di Stato. L'ultimo riusc\u00ec nel 1962 e fu causato dal rifiuto di Frondizi di annullare le elezioni della Provincia di Buenos Aires, dove avevano prevalso i peronisti, dopo che Frondizi aveva ritirato il divieto per gli stessi di partecipare alle elezioni.\nFrondizi, venne incarcerato, ma diede indicazione ai propri sostenitori di contribuire alla nascita del Fronte Nazionale e Popolare tra UCRI e peronisti. La maggioranza dell'UCRI, per\u00f2, non condivise il progetto e candid\u00f2 alle presidenziali del 1963 Oscar Alende. Frondizi, pertanto, abbandon\u00f2 l'UCRI e diede vita al Movimiento de Integraci\u00f3n y Desarrollo (MID), che mantiene tutt'oggi la propria autonomia politica.\nAlle presidenziali del 1963, esclusi nuovamente i peronisti, prevalse il candidato dell'UCRP, Illia, conto quello dell'UCRI, Alende. Anche questa volta le schede bianche raggiunsero i 2 milioni. La politica economica del governo Illia fu molto condizionata dalle indicazioni della Commissione Economica per l'America Latina ed il Caribe. Illia, inoltre, annull\u00f2 i contratti petroliferi firmati da Frondizi con le imprese straniere. Il governo Illia fu caratterizzato dalle divisioni interne all'UCRP, tra unionisti e balbinisti. Nel giugno 1966 il generale Juan Carlos Ongan\u00eda, approfittando di un diffuso malcontento popolare, organizz\u00f2 un colpo di Stato, che diede vita alla \"Rivoluzione Argentina\", dittatura militare, che dur\u00f2 fino al 1973.\nLa Rivoluzione Argentina.\nLa Rivoluzione Argentina dur\u00f2 in Argentina dal 1966 al 1973. Dal 1966 al 1970 il paese fu guidato dal generale Juan Carlos Ongan\u00eda, che proib\u00ec la vita politica e di fatto sciolse i vari partiti politici. In questi anni nacquero vari movimenti di lotta alla dittatura tra cui la Junta Coordinadora, formata da radicali di sinistra. All'azione della Junta si un\u00ec quella della Franja Morada, che poi sarebbe divenuta il ramo universitario dell'UCR. Sia la \"Junta\", che la \"Franja\", diedero vita a manifestazioni e proteste, anche violente, contro la dittatura. Nel maggio del 1970, l'URCP organizz\u00f2 una manifestazione pubblica, nella quale prese la parola Balb\u00edn, violando l'embargo politico imposta dalla giunta militare. Il mese successivo, la Junta de Comandantes, la guida della giunta militare, sostitu\u00ec il generale Ongan\u00eda, per dar vita ad una fase di transizione verso le elezioni.\nOngan\u00eda venne sostituito dal generale Roberto Marcelo Levingston, sponsorizzato dall'UCRI. Nel novembre del 1970 nacque La Hora del Pueblo, un coordinamento di svariate formazioni politiche che invocavano al pi\u00f9 presto elezioni libere e democratiche. Facevano parte dell'Hora: UCRP; Partito Giustizialista (peronisti); il Partito Socialista Argentino, scissione anti-imperialista del Partito Socialista; il Partito Conservatore Popolare, uno degli eredi del Partito Democratico Nazionale; l'Unione Civica Radicale Blocchista, radicali antipersonalisti e progressisti della Provincia di San Juan.\nNel 1971 prese la guida della giunta militare il generale Alejandro Agust\u00edn Lanusse, con il quale Balb\u00edn (UCRP) mantenne un continuo colloquio, ottenendo che Arturo Mor Roig, radicale balbinista venisse nominato Ministro degli Interni con il compito di preparare le elezioni. Mor Roig ide\u00f2 il Gran Acuerdo Nacional (GAN), con lo scopo di polarizzare la politica argentina tra peronisti e radicali, al fine di far vincere i secondi. La giunta militare, pertanto, riconobbe all'UCRP il nome di Unione Civica Radicale ed impose all'UCRI di cambiare nome. L'UCRI, cos\u00ec, divenne il Partito Intransigente. Nel frattempo, tra il 1971 ed il 1972, Junta Coordinadora e Franja Morada sostennero la nascita all'interno dell'UCR di una corrente di stampo socialdemocratico-progressista, alternativa a quella balbinista-unionista, che aveva dato vita a L\u00ednea Nacional, radical-conservatori.\nDopo 90 anni dalla nascita dell'UCR i radicali si trovarono cos\u00ec divisi:\nIl ritorno delle elezioni e di Per\u00f3n.\nAlle elezioni del 1973 si presentarono tre formazioni principali: il Partito Giustizialista (PJ), l'Unione Civica Radicale (UCR, la precedente UCRP) e l'Alleanza Popolare Rivoluzionaria (APR), coalizione di centrosinistra, composta da Partito Intransigente (in precedenza UCRI), Partito Comunista, Cristiani Rivoluzionari, Unione del Popolo Argentino. Il PJ ottenne il 49,5%, l'UCR il 21,9% e l'ARP il 7,4%. Venne eletto presidente H\u00e9ctor C\u00e1mpora, che dopo pochi mesi si ritir\u00f2. Alle elezioni presidenziali del settembre 1973, Juan Per\u00f3n ottenne il 62% dei voti, contro il 21% di Balb\u00edn dell'UCR.\nBalb\u00edn e L\u00ednea Nacional decisero di dar vita ad una politica di unit\u00e0 nazionale con Per\u00f3n. Alfons\u00edn, invece, diede vita al Movimento di Rinnovamento e Cambio, contrario a qualsiasi accordo con Per\u00f3n e portatore di una politica socialdemocratica. All'interno dell'UCR prevalse nettamente la posizione di Balb\u00edn, 42.000 voti contro i 27.000 di MRC.\nPer\u00f3n mor\u00ec nel 1974 e venne sostituito dalla vicepresidente Isabel Mart\u00ednez de Per\u00f3n, detta Isabelita, sua moglie. Le differenze tra balbinisti ed alfonsinisti si fecero sempre pi\u00f9 marcate. La situazione politica del paese and\u00f2 sempre peggiorando sotto la presidenza di Isabelita. Tra il 1974 ed il 1976 vi furono ben 490 omicidi politici. Nel marzo del 1976, le forze armate presero il potere e diedero vita al Processo di Riorganizzazione Nazionale, una dittatura militare che dur\u00f2 fino al 1983.\nLa dittatura militare.\nDurante la dittatura militare l'UCR mantenne la divisione tra balbinisti ed alfonsinisti. I primi dimostrarono una certa attenzione nei confronti della giunta militare, nel tentativo di preservare i militanti radicali dalle violenze dei militari. I secondi, invece, si impegnarono appieno per la difesa dei diritti civili e politici. Nel 1981 Balb\u00edn propose ed ottenne la nascita di un'alleanza tra partiti per ottenere elezioni democratiche: la Multipartidaria. ne facevano parte l'UCR, il Partito Giustizialista (PJ), il Partito Democratico Cristiano d'Argentina ed il Movimento dell'Integrazione e dello Sviluppo (MID). Nello stesso 1981 mor\u00ec Balb\u00edn e venne sostituito alla guida dell'UCR dal balbinista Carlos Cont\u00edn. Cont\u00edn e Alfons\u00edn si divisero sulla guerra delle Falkland. I balbinisti, come buona parte dei leader politici della Multipartidaria, sostennero che la guerra giustificasse un rallentamento nel ritorno alla democrazia. Alfons\u00edn, invece, si impegn\u00f2 affinch\u00e9 l'evento bellico contribuisse alla caduta del regime. Infatti, la sconfitta argentina acceler\u00f2 la caduta del regime militare ed Alfons\u00edn, con tesi moderatamente socialdemocratiche, riusc\u00ec a far prevalere la sua componente all'interno dell'UCR, ottenendo la candidatura alla Presidenza dell'Argentina, insieme al candidato vicepresidente Victor H. Mart\u00ednez, sabbatinista cattolico-moderato.\nAlle elezioni presidenziali dell'ottobre 1983, Ra\u00fal Ricardo Alfons\u00edn vinse, con il 51,7%, contro \u00cdtalo Luder, giustizialista. L'UDR vinse anche in 7 province su 23.\nDal ritorno alla democrazia (1983) al 2001.\nLa presidenza di Alfons\u00edn fu caratterizzata dalla difficolt\u00e0 di ricondurre i militari sotto il controllo governativo, vista anche la volont\u00e0 del presidente di processare coloro che si erano macchiati dei maggiori crimini durante la dittatura militare. La situazione economica nei primi anni di presidenza and\u00f2 migliorando, anche grazie agli accordi ed ai trattati che Alfons\u00edn sigl\u00f2 con i paesi confinanti. Nel 1985, Alfons\u00edn var\u00f2 il Plan Austral, un piano economico, che riusc\u00ec a mantenere bassa l'inflazione per alcuni anni, ma non risolse i problemi strutturali del paese. Dal febbraio 1989 in Argentina, infatti, vi fu un fenomeno di iperinflazione, superiore al 3000% all'anno.\nNonostante l'accordo con i sindacati, che port\u00f2 all'approvazione della nuova Legge Sindacale, alle elezioni presidenziali del maggio 1989 Alfons\u00edn venne battuto dal giustizialista, Carlos Menem. Per la prima volta dal 1916 si alternavano due presidenti di diversa appartenenza politica.\nAlle elezioni politiche del 1991, l'UCR ottenne il 29% dei voti. Il risultato fu considerato insoddisfacente ed Alfons\u00edn fu sostituito alla guida del partito da Mario Losada, uomo di sua fiducia. Nel 1993 Alfons\u00edn ritorn\u00f2 alla guida dell'UCR. Nello stesso anno Alfons\u00edn si accord\u00f2 con Menem per dar vita ad una riforma costituzionale, il \"Patto degli Ulivi\". Il Patto non venne, per\u00f2, condiviso dalla parte dell'UCR guidata dal senatore Fernando de la R\u00faa. Le divisioni interne ai radicali portarono l'UCR ad ottenere appena il 19,9% alle elezioni per l'Assemblea costituente.\nAlle elezioni presidenziali del 1995 l'UCR si posizion\u00f2 al terzo posto con il 17,1% dei voti, venendo superato dal FREPASO, il Fronte Paese Solidale composto da: Politica Aperta per l'Integrit\u00e0 Sociale (PAIS); Unit\u00e0 Socialista (Partito Socialista Popolare e Partito Socialista Democratico); Partito Democratico Cristiano d'Argentina; Fronte Grande (Partito Intransigente, socialdemocratici, democristiani, ex-radicali contrari al processo di riforma costituzionale).\nNel 1996, l'UCR entr\u00f2 a far parte dell'Internazionale Socialista e Fernando de la R\u00faa venne eletto Capo di Governo della Citt\u00e0 di Buenos Aires. Nel 1997 venne creata \"L'Alianza\", una coalizione di centro-sinistra tra l'UCR ed il FREPASO. Nelle elezioni politiche dello stesso anno L'Alianza ottenne un ottimo risultato. Alle presidenziali del 1999 si ripet\u00e9 l'accordo e Fernando de la R\u00faa venne eletto presidente con il 49% dei voti.\nLa presidenza di De la R\u00faa fu caratterizzata dalla frattura tra i moderati vicino al presidente e le componenti pi\u00f9 progressiste legate ad Alfons\u00edn ed al FREPASO. Nel giro di pochi anni tutti i \"progressisti\" vennero sostituiti nel governo. Nel 2001, il presidente nomin\u00f2 ministro dell'Economia il liberista Domingo Cavallo, gi\u00e0 ministro dell'Economia durante la presidenza di Menem. Nell'ottobre del 2001 si svolsero le elezioni politiche dove vi fu un uso massiccio dei voti bianchi. In molte province, come il quella di Buenos Aires, prevalsero i candidati del PJ. In dicembre il governo approv\u00f2 il cosiddetto \"corralito\", un sistema che impediva ai cittadini di attingere ai fondi depositati in banca, obbligando a realizzare i pagamenti attraverso i versamenti bancari. Nel dicembre De la R\u00faa a causa delle proteste di piazza fu costretto a dimettersi. Nel 2001, inoltre, l'UCR sub\u00ec la scissione, ad opera di Elisa Carri\u00f3, dell'Alternativa per una Repubblica Egualitaria.\nIl kirchnerismo (2003-2015).\nAlle legislative del 2002 l'UCR sembr\u00f2 aver mantenuto le proprie posizioni. Ottenne, infatti, il 25% alla Camera ed il 29% al Senato. Alle presidenziali del 2003, per\u00f2, l'UCR candid\u00f2 Leopoldo Moreau e Mario Losada, che ottennero appena il 2,3% dei voti. il dato cos\u00ec catasctrofico per l'UCR fu dovuto anche alla fuoriuscita di alcuni radicali come Ricardo L\u00f3pez Murphy (Recrear), che ottenne il 16,3%, e Elisa Carri\u00f3 (Alternativa per una Repubblica Egualitaria, ARI), che consegu\u00ec il 14%.\nNelle provinciali del 2003, grazie all'accordo con vari movimenti civici l'UCR riusc\u00ec ad affermare propri candidati in varie province. Alle politiche del 2005 l'UCR ottenne appena il 13% alla Camera ed il 18% al Senato. Nel 2003 viene eletto presidente dell'Argentina N\u00e9stor Kirchner, giustizialista di sinistra. Ci\u00f2 accentua le divisioni interne all'UCR. L'UCR, infatti, dopo la presidenzia De la Rua ha dimostrato una scarsa presenza a livello nazionale e buoni risultati a livello amministrativo e provinciale. Non solo, all'interno del partito \u00e8 nata la componente dei Radicali G (da governare, per il governo) o Radicali K (da Kirchner), vicina alle posizioni del presidente Kirchner. Nell'agosto 2006, ha stabilito, sotto consiglio di Raul Alfons\u00ecn, di sostenere per le presidenziali del 2007 l'ex ministro dell'Economia Roberto Lavagna, che arriver\u00e0 al terzo posto con il 23,05%.\nNel 2009 l'UCR ha formato con la Coalizione Civica e con il Partito Socialista un'alleanza chiamata \"Accordo Civico e Sociale\", che si \u00e8 per\u00f2 sciolto in seguito al deludente risultato delle elezioni legislative del 2009. Alle elezioni generali del 2011 l'UCR ha candidato alla presidenza Ricardo Alfonsin (figlio dell'ex presidente Raul Alfonsin), che ottiene l'11,4% dei voti.\nL'alleanza con Macri ed il ritorno al governo.\nNel 2015 l'UCR ha formato con Proposta Repubblicana, Coalizione Civica ARI e altri partiti minori l'alleanza \"Cambiemos\", che ha candidato alla presidenza l'imprenditore Mauricio Macri. Nelle elezioni generali del medesimo anno Macri ha sconfitto il candidato del Fronte per la Vittoria Daniel Scioli, ponendo fine all'esperienza di governo kirchnerista e diventando il primo presidente argentino a non essere n\u00e9 peronista n\u00e9 radicale. L'UCR \u00e8 successivamente entrata a far parte del governo Macri, in cui i radicali detengono il Ministero della Difesa ed il Ministero del Tesoro.\nAlle elezioni legislative del 2017 l'Unione Civica Radicale ha eletto 41 deputati e 12 senatori, guadagnando 5 deputati e 4 senatori ed aumentando la sua importanza all'interno della maggioranza di governo.\nIdeologia.\nL'UCR per definire la propria idea di radicalismo si rif\u00e0 al \"Dizionario di Politica\" di Norberto Bobbio: \"Il termine Radicalismo \u00e8 stato usato in America Latina nelle diverse accezioni prima indicate, dalla fine del XX secolo acquist\u00f2 una connotazione pi\u00f9 precisa e riferita quasi esclusivamente a quelle formazioni politiche di centro-sinistra che tenevano la loro base sociale e clientela elettorale nelle classi medie urbane e in parte in quelle rurali, negli intellettuali borghesi e nella burocrazia statale in espansione. (...) La sua crescita e la sua organicit\u00e0 politica evidenzi\u00f2 il processo di decomposizione del blocco oligarchico che orient\u00f2 la costruzione delle formazioni statali emergenti dalla rottura dell'ordine coloniale e lo spostamento delle correnti pi\u00f9 democratiche e liberali della societ\u00e0 verso la formazione di un nuovo blocco sociale e politico basato sul coinvolgimento delle masse popolari nella vita politica nazionale. (...) fortemente debitore dell'esperienza delle rivoluzioni messicana e russa e del movimento della riforma universitaria, fu il partito radicale argentino, l'espressione pi\u00f9 significativa e originale di questo tipo di corrente\"."}
{"id": "1237836", "revid": "1776051", "url": "https://it.wikipedia.org/wiki?curid=1237836", "title": "Stick It Live", "text": "Stick It Live \u00e8 un album dal vivo del gruppo musicale statunitense Slaughter, pubblicato dalla Chrysalis Records pochi mesi dopo l'uscita di \"Stick It to Ya\"."}
{"id": "1237838", "revid": "1226", "url": "https://it.wikipedia.org/wiki?curid=1237838", "title": "Servizi Segreti", "text": ""}
{"id": "1237840", "revid": "857936", "url": "https://it.wikipedia.org/wiki?curid=1237840", "title": "Federazione Internazionale di Orientamento", "text": "La Federazione Internazionale di Orientamento o IOF (\"International Orienteering Federation\") \u00e8 stata formata nel 1961.\nStoria.\nLa creazione di questo nuovo organismo diede una spinta decisiva alla diffusione di questo sport. \nGli stati fondatori furono, Bulgaria, Cecoslovacchia, Danimarca, le repubbliche tedesche, Finlandia, Ungheria, Norvegia, Svezia e Svizzera. Esso ha il compito di diffondere l'orientamento e organizzare le manifestazioni pi\u00f9 importanti, inclusi i campionati mondiali di orientamento.\nDal 1977, l'IOF \u00e8 stata riconosciuta dal Comitato Olimpico Internazionale.\nAffiliations.\nLa IOF \u00e8 membro delle seguenti organizzazioni sportive:"}
{"id": "1237845", "revid": "11266", "url": "https://it.wikipedia.org/wiki?curid=1237845", "title": "Arione di Metimna", "text": "Arione di Metimna (noto anche come Arione di Lesbo) \u00e8 stato un citarista dell'antica Grecia che visse a Corinto, alla corte del tiranno Periandro, all'inizio del VI secolo a.C.. \u00c8 solitamente considerato una figura mitologica in quanto \u00e8 principalmente noto per la leggenda secondo la quale venne salvato da un delfino.\nOpera.\nCome autore cominci\u00f2 dalla poesia monodica ma poi leg\u00f2 il suo nome al ditirambo, il canto in onore di Dioniso, che egli trasform\u00f2 e perfezion\u00f2, tanto da esserne considerato l'inventore da Erodoto, rendendolo corale da monodico che era (forse) in origine e travestendo i coreuti da satiri. Cre\u00f2 cos\u00ec quel ditirambo tragico che \u00e8 in relazione con le origini della tragedia attica (ma su tutto ci\u00f2 la tradizione \u00e8 incerta e molto discussa). Di Arione non conserviamo neppure un frammento.\nIl mito.\nDella sua persona si impossess\u00f2 la leggenda. Arione era il prediletto di Periandro, tiranno di Corinto. Egli convinse il Re a lasciarlo andare di citt\u00e0 in citt\u00e0 per mostrare a tutti la sua arte. Erodoto narra che Arione arriv\u00f2 fino in Sicilia, dove si arricch\u00ec grazie alla sua arte. Nel suo viaggio di ritorno da Taranto, i marinai avevano complottato di uccidere e derubare Arione delle ricchezze che portava con s\u00e9. Mentre si trovava in alto mare, ad Arione fu data la possibilit\u00e0 di scegliere fra un suicidio con una degna sepoltura a terra o di essere gettato in mare. Egli allora chiese di poter cantare per l'ultima volta, prima di suicidarsi (nella versione di Igino, Arione sogn\u00f2 la notte il dio Apollo che gli disse di cantare con la sua ghirlanda e le sue vesti di scena e di confidarsi a quelli che sarebbero venuti in suo aiuto).\nSuonando la sua cetra, Arione cant\u00f2 quindi una lode ad Apollo e la sua canzone attir\u00f2 vari delfini attorno alla nave. Appena finito di cantare, Arione si gett\u00f2 in mare dove uno dei delfini lo caric\u00f2 sul dorso e lo port\u00f2 in salvo presso il santuario di Poseidone a Capo Tenaro. Giunto a terra, desideroso di ripartire subito, Arione dimentic\u00f2 di spingere in mare il delfino, che mor\u00ec in quel luogo. Egli si diresse verso Corinto dove narr\u00f2 le sue vicende a Periandro e questi ordin\u00f2 che il delfino fosse sepolto e gli fosse innalzato un monumento funebre.\nPoco tempo dopo giunse a Corinto la nave sulla quale Arione era stato trasportato. Periandro comand\u00f2 che i marinai della nave fossero portati al suo cospetto e chiese loro informazioni riguardo ad Arione; essi dissero che era morto ed era stato da loro sepolto (nella versione di Erodoto i marinari affermano invece che Arione si trovava vivo e vegeto in Italia). \nA costoro il Re rispose: \u00abDomani giurerete davanti al monumento del delfino!\u00bb e ordin\u00f2 che fossero tenuti in prigione. Poi chiese ad Arione di nascondersi il giorno seguente dentro il sepolcro del delfino, abbigliato nello stesso modo con cui si era gettato in mare. Quando il Re li fece condurre l\u00ec e li fece giurare che Arione era morto, Arione usc\u00ec dal sepolcro, ed essi, non sapendo grazie a quale dio si fosse salvato, ammutolirono. Il Re decret\u00f2 che fossero crocifissi presso la tomba del delfino.\nSia nelle \"Fabulae\" che nel libro secondo del \"De Astronomia\", Igino racconta che Apollo, a causa della bravura nella citarodia, trasport\u00f2 fra le stelle sia Arione che il delfino, dove divennero due costellazioni: la costellazione della Lira, la quale d'altro canto viene ricondotta anche ad Orfeo, e la costellazione del Delfino."}
{"id": "1237852", "revid": "298229", "url": "https://it.wikipedia.org/wiki?curid=1237852", "title": "WrestleMania XXIV", "text": "WrestleMania XXIV \u00e8 stata la ventiquattresima edizione dell'omonimo evento in pay-per-view, prodotto dalla World Wrestling Entertainment. Si \u00e8 tenuto il 30 marzo 2008 al Citrus Bowl di Orlando, prima WrestleMania a svolgersi nello stato della Florida. \u00c8 stata inoltre la seconda edizione a tenersi in uno stadio all'aperto, come gi\u00e0 successo con \"WrestleMania IX\".\nNei cinque giorni prima dell'evento la WWE e la citt\u00e0 di Orlando hanno dato vita a diverse manifestazioni nella regione centrale della Florida per dare risalto allo show. La Commissione sportiva della Florida Centrale ha stimato che WrestleMania XXIV porter\u00e0 nelle casse locali circa 25 milioni di dollari con la creazione di diversi posti di lavoro e l'arrivo in citt\u00e0 di circa 60.000 spettatori dell'evento. I biglietti sono stati messi in vendita il 3 novembre 2007; di questi, 41.000 sono stati venduti in trenta minuti, trasformando WrestleMania XXIV nell'evento con il maggior incasso nella storia del Citrus Bowl.\nLa tagline ufficiale di WrestleMania XXIV \u00e8 \"The Biggest WrestleMania Under the Sun\", le theme song sono \"Snow (Hey Oh)\" dei Red Hot Chili Peppers e \"Light It Up\" dei Rev Theory. \"America the Beautiful\", canzone introduttiva di ogni edizione del pay-per-view, \u00e8 stata cantata da John Legend.\nProduzione.\nPer permettere all'evento di andare avanti anche in caso di pioggia, la WWE ha fatto realizzare una copertura in metallo per il ring. La progettazione del set inizi\u00f2 intorno alla met\u00e0 del 2007 e la sua costruzione nel mese di marzo 2008. Circa 100 persone hanno lavorato 16 ore al giorno per costruire la struttura; i lavori sono stati completati il 29 marzo. Diverse strade sono state chiuse al traffico per permettere ai camion di trasportare fino allo stadio l'equipaggiamento necessario. Le travi di acciaio della struttura sono state realizzate su misura in Belgio e trasportate via mare ad Orlando. Sette generatori sono stati utilizzati per produrre la corrente necessaria allo svolgimento dello show.\nIl ring \u00e8 stato montato all'altezza della linea delle 50 yard per garantire migliore visibilit\u00e0 al pubblico; l'intero campo di gioco \u00e8 stato ricoperto con pannelli di plastica dura in modo da proteggere il suolo e permettere il montaggio delle strutture necessarie. Una sorta di mini citt\u00e0 di poco pi\u00f9 di dodici km quadrati da utilizzare come area backstage \u00e8 stata costruita all'esterno del lato nord dello stadio. Come conseguenza di ci\u00f2, W. Church Street \u00e8 rimasta chiusa al traffico fino al giorno dopo l'evento.\nWrestleMania XXIV \u00e8 stata la prima WrestleMania ad essere filmata in alta definizione e sar\u00e0 il primo show della WWE ad essere commercializzato su Blu-ray Disc.\nStoryline.\nIl 17 febbraio, a No Way Out, John Cena, vincitore del Royal Rumble match, sconfisse il WWE Champion Randy Orton per squalifica; tuttavia, data la modalit\u00e0 con cui aveva ottenuto la vittoria, quest'ultimo rimase campione. Pi\u00f9 avanti, la sera stessa, Triple H vinse un Elimination Chamber match che includeva anche Shawn Michaels, Jeff Hardy, Chris Jericho, John \"Bradshaw\" Layfield e Umaga, diventando cos\u00ec il contendente n\u00b01 al WWE Championship di Orton per WrestleMania XXIV. Nella puntata di \"Raw\" del 18 febbraio Cena, dopo essersi lamentato per come era stato sconfitto la sera prima, ottenne dal General Manager dello show, William Regal, un match non titolato contro Orton in cui se avesse vinto, sarebbe stato aggiunto al match di WrestleMania tra Triple H e Orton stesso. Subito dopo, la sera stessa, dopo averlo sconfitto, Cena fu aggiunto all'incontro di WrestleMania, che divent\u00f2 quindi un Triple Theat match con in palio il WWE Championship tra Orton, Triple H e Cena stesso.\nA No Way Out, The Undertaker vinse un Elimination Chamber match che includeva anche Batista, Finlay, Big Daddy V, The Great Khali e lo United States Champion Montel Vontavious Porter, diventando cos\u00ec il contendente n\u00b01 del World Heavyweight Champion Edge. Un match tra Edge e The Undertaker con in palio il World Heavyweight Championship fu poi sancito per WrestleMania XXIV.\nA No Way Out, dopo che Edge aveva difeso con successo il World Heavyweight Championship contro Rey Mysterio, Big Show fece il suo ritorno in WWE dopo un anno d'assenza per poi attaccare lo stesso Mysterio, confermando il suo \"turn heel\". Pochi attimi dopo, il pugile Floyd Mayweather (presente tra il pubblico) salv\u00f2 Mysterio dall'attacco di Big Show, colpendo poi quest'ultimo con un gancio destro al viso, aprendogli una vistosa ferita alla fronte. Nella puntata di \"Raw\" del 18 febbraio Big Show sfid\u00f2 quindi Mayweather ad un match per WrestleMania XXIV; con questi che poi accett\u00f2. Successivamente l'incontro tra i due fu modificato in un No Disqualification match.\nNella puntata di \"Raw\" del 25 febbraio, dopo aver vinto diversi incontri, come impostogli da Vince McMahon, per evitare il ritiro dal mondo del wrestling, Ric Flair sfid\u00f2 Shawn Michaels ad un match per WrestleMania XXIV. Successivamente, dopo aver accettato con riluttanza tale sfida, fu sancito un Career Threatening match tra Flair e Michaels per WrestleMania in cui se Flair avesse perso, sarebbe stato costretto al ritiro.\nNella puntata di \"Raw\" del 18 febbraio fu annunciato che a WrestleMania XXIV si sarebbe tenuto l'annuale Money in the Bank Ladder match, il cui vincitore avrebbe poi ottenuto un incontro titolato per uno dei tre titoli mondali della federazione (il WWE Championship di \"Raw\", il World Heavyweight Championship di \"SmackDown\" o l'ECW Championship della \"ECW\") in un qualsiasi luogo e momento nell'arco di un anno. Pi\u00f9 avanti, la sera stessa, l'Intercontinental Champion Jeff Hardy e Mr. Kennedy furono i primi due partecipanti a qualificarsi per il Money in the Bank Ladder match dopo che avevano rispettivamente sconfitto Snitsky e Val Venis. Nella puntata di \"SmackDown\" del 25 febbraio Shelton Benjamin si qualific\u00f2 dopo aver sconfitto Jimmy Wang Yang. Nella puntata di \"Raw\" del 25 febbraio si qualific\u00f2 Chris Jericho dopo che aveva sconfitto Jeff Hardy. Nella puntata di \"Raw\" del 3 marzo Carlito si qualific\u00f2 dopo aver sconfitto Cody Rhodes. In un \"house show\" di \"SmackDown\", tenutosi l'8 marzo, si qualific\u00f2 lo United States Champion Montel Vontavious Porter dopo che aveva sconfitto Jamie Noble. Nella puntata di \"ECW\" dell'11 marzo CM Punk si qualific\u00f2 per l'incontro dopo aver sconfitto Big Daddy V. Nella puntata di \"Raw\" del 10 marzo, dopo aver perso l'Intercontinental Championship a favore di Chris Jericho, Jeff Hardy fu tuttavia rimosso dal Money in the Bank Ladder match di WrestleMania a causa di una sospensione impostagli dalla WWE (\"legit\"), avvenuta in seguito alla violazione della Wellness Policy. Nella puntata di \"SmackDown\" del 14 marzo John Morrison fu l'ultimo partecipante a qualificarsi dopo che aveva sconfitto The Miz.\nNella puntata di \"Raw\" del 18 febbraio John \"Bradshaw\" Layfield interfer\u00ec nello Steel Cage match tra Hornswoggle e Vince McMahon, attaccando poi brutalmente sia Hornswoggle stesso che Finlay, il quale si era rivelato essere il vero padre (\"kayfabe\") del midget al posto di McMahon. Un Belfast Brawl match tra JBL e Finlay fu poi sancito per WrestleMania XXIV.\nNella puntata di \"Raw\" del 24 marzo Ashley interfer\u00ec durante il match tra Maria e Melina per agevolare la vittoria della prima; tuttavia, subito dopo, Ashley, Maria e Jerry \"The King\" Lawler furono sconfitti dalla Women's Champion Beth Phoenix, Melina e Santino Marella in un Mixed Tag Team match. Un \"Playboy\" BunnyMania Lumberjill match tra Ashley e Maria contro Beth e Melina fu poi sancito per WrestleMania XXIV.\nPer Wrestlemania XXIV fu inoltre annunciato un match interpromozionale tra Batista (del roster di \"SmackDown\") e Umaga (del roster di \"Raw\") per determinare il \"miglior brand\" presente in WWE e, successivamente, una Battle Royal match per determinare il contendente n\u00b01 dell'ECW Champion Chavo Guerrero, il cui vincitore avrebbe poi ottenuto un match per l'ECW Championship da disputarsi la sera stessa dell'evento contro lo stesso Guerrero."}
{"id": "1237858", "revid": "155634", "url": "https://it.wikipedia.org/wiki?curid=1237858", "title": "Serie A1 1986-1987 (pallacanestro maschile)", "text": "Il campionato di Serie A1 di pallacanestro maschile 1986-1987, \u00e8 stata la sessantacinquesima edizione del massimo campionato italiano di pallacanestro maschile. Si \u00e8 concluso con la vittoria dell'Olimpia Milano, al suo ventitreesimo titolo, terzo consecutivo.\nMiglior marcatore della stagione regolare \u00e8 stato Dra\u017een Dalipagi\u0107 con 1 083 punti, con una media di 36.1 punti a gara.\nStagione regolare.\nClassifica.\nLegenda:\nPost Season.\nPlay out.\nDue gironi da 6 squadre che si incontrano in partite di andata e ritorno. Vi partecipano le classificate dall'11\u00ba al 14\u00ba posto di serie A1, e le classificate dal 3\u00ba al 10\u00ba posto di A2. Le prime 2 classificate di ogni girone giocheranno la stagione 1987-88 in serie A1, le altre in serie A2.\nGirone verde.\nNessuna squadra del Girone verde viene promossa o retrocessa.\nClassifica.\nLegenda:\nRisultati.\nRisultati playout girone verde\nGirone giallo.\nNel Girone giallo Filanto Desio e Alfasprint Napoli sono promosse in serie A1, mentre Cantine Riunite Reggio Emilia e Yoga Bologna retrocedono in serie A2.\nClassifica.\nLegenda:\nRisultati.\nRisultati playout girone giallo"}
{"id": "1237860", "revid": "1784425", "url": "https://it.wikipedia.org/wiki?curid=1237860", "title": "Luis Miguel S\u00e1nchez Cerro", "text": "Fondatore del partito Uni\u00f3n Revolucionaria, fu Presidente del Per\u00f9 dal 27 agosto 1930 al 1\u00ba marzo 1931 e dall'8 dicembre 1931 al 30 aprile 1933. Fu assassinato da un militante dell'APRA."}
{"id": "1237862", "revid": "1776051", "url": "https://it.wikipedia.org/wiki?curid=1237862", "title": "Eternal Live", "text": "Eternal Live \u00e8 un album dal vivo del gruppo musicale statunitense Slaughter, pubblicato il 19 maggio 1998 dalla CMC International. L'album \u00e8 dedicato alla memoria del chitarrista Tim Kelly, scomparso pochi mesi prima in un incidente stradale, e contiene alcune delle sue ultime esibizioni insieme alla band.\nTracce.\nEdizione giapponese.\nL'edizione giapponese contiene una traccia bonus intitolata \"Times They Change/Out for Love\" e presenta una lista tracce leggermente alterata:"}
{"id": "1237864", "revid": "176809", "url": "https://it.wikipedia.org/wiki?curid=1237864", "title": "Federazione internazionale di orientamento", "text": ""}
{"id": "1237869", "revid": "1833487", "url": "https://it.wikipedia.org/wiki?curid=1237869", "title": "Vinacciano", "text": "Vinacciano \u00e8 una frazione di Serravalle Pistoiese in provincia di Pistoia.\nGeografia fisica.\nSituata nella valle dell'Ombrone Pistoiese, sulle colline settentrionali del Montalbano, denominate dei \"Monti di sotto\", al confine con i castelli di Monsummano e Montevettolini. Questa posizione lo pone in un luogo particolarmente strategico per il controllo della viabilit\u00e0 \"da\" e \"verso\" la pianura pistoiese - fiorentina.\nStoria.\nChe il castello di Vinacciano esistesse molto prima del 998 \u00e8 evidenziato dal diploma che Ottone III sped\u00ec il 25 febbraio di quell'anno all'allora vescovo Antonino della diocesi di Pistoia, che aveva dominio feudale e autorit\u00e0 giudiziaria su questa terra, dichiarando di prendere la \"Curtem Vinathianam\" sotto la sua protezione.\nNel 1221 il fortilizio di Vinacciano passa di propriet\u00e0 al comune di Pistoia, dopo una dibattuta sentenza emessa in suo favore, fatta dal legale imperiale Everardo di Lutra. Questo castello sub\u00ec le stesse sorti dei suoi vicini, specialmente nel secolo XIV, quando Uguccione della Faggiola, allora insediatosi signore a Lucca, mosse guerra alla citt\u00e0 di Pistoia. Con il suo esercito ed i fuoriusciti pistoiesi di parte bianca e ghibellina, conquist\u00f2 le roccaforti di Serravalle, Castellina, Casore del Monte e Marliana ed infine quella di Vinacciano, insediandovi i suoi soldati e costringendo gli abitanti a partecipare alla presa di Pistoia. Tuttavia Uguccione non riusc\u00ec nel suo intento, nemmeno dopo aver corrotto con denaro alcuni soldati che dall'interno della citt\u00e0 di Pistoia dovevano aprirgli le porte, in quanto essi furono scoperti e ad Uguccione non resto' che ritirarsi in tutta furia.\nL'importanza strategica del castello di Vinacciano viene confermata ancora nell'anno 1318, quando i Lucchesi rivolsero il loro esercito ancora una volta contro la citt\u00e0 di Pistoia. Dopo aver assoggettato i vicini castelli, che si arresero per la grande potenza del suo esercito, Castruccio Castracani signore di Lucca il 2 gennaio del 1318 arriv\u00f2 nelle terre di Vinacciano che altro non pot\u00e9 fare che arrendersi alla sua volont\u00e0. Nel 1322 dopo che i Lucchesi presero Pistoia e tornando verso la propria citt\u00e0 passarono da Vinacciano fortificandolo ed insediandovi suoi soldati."}
{"id": "1237871", "revid": "1784425", "url": "https://it.wikipedia.org/wiki?curid=1237871", "title": "David Samanez Ocampo", "text": "\u00c8 stato Presidente del Per\u00f9 dall'11 marzo all'8 dicembre 1931."}
{"id": "1237872", "revid": "287204", "url": "https://it.wikipedia.org/wiki?curid=1237872", "title": "Kitzbuhel", "text": ""}
{"id": "1237873", "revid": "8596", "url": "https://it.wikipedia.org/wiki?curid=1237873", "title": "David Samanez Ocampo y Sobrino", "text": ""}
{"id": "1237874", "revid": "1776051", "url": "https://it.wikipedia.org/wiki?curid=1237874", "title": "Extended Versions (Slaughter)", "text": "Extended Versions \u00e8 un album dal vivo del gruppo musicale statunitense Slaughter, pubblicato il 23 luglio 2002 dalla BMG."}
{"id": "1237878", "revid": "3831", "url": "https://it.wikipedia.org/wiki?curid=1237878", "title": "Madonna del Verde", "text": ""}
{"id": "1237880", "revid": "124123", "url": "https://it.wikipedia.org/wiki?curid=1237880", "title": "Gustavo Jim\u00e9nez", "text": "\u00c8 stato Presidente del Per\u00f9 dal 5 marzo all'11 marzo 1931."}
{"id": "1237883", "revid": "23885", "url": "https://it.wikipedia.org/wiki?curid=1237883", "title": "Uni\u00f3n C\u00edvica Radical", "text": ""}
{"id": "1237887", "revid": "697352", "url": "https://it.wikipedia.org/wiki?curid=1237887", "title": "Ricardo Leoncio El\u00edas Arias", "text": "\u00c8 stato Presidente del Per\u00f9 dal 1\u00ba marzo al 5 marzo 1931."}
{"id": "1237895", "revid": "695564", "url": "https://it.wikipedia.org/wiki?curid=1237895", "title": "Morbid Tales", "text": "Morbid Tales \u00e8 l'album di debutto del gruppo heavy metal svizzero Celtic Frost, pubblicato il 24 giugno 1984. Ha avuto una grande influenza sullo sviluppo del black e del death metal. Fu pubblicato in Europa come EP con sei tracce, e negli Stati Uniti come LP con l'aggiunta delle due tracce \"Dethroned Emperor\" e \"Morbid Tales\" e di un poster con i testi delle canzoni.\nLa prima stampa comprendeva anche un adesivo e un poster con foto della band e testi delle canzoni. Nel 1999 il disco \u00e8 stato ristampato con l'aggiunta delle tracce dell'EP \"Emperor's Return\".\nNel giugno del 2017 la rivista \"Rolling Stone\" ha collocato l'album alla ventottesima posizione dei 100 migliori album metal di tutti i tempi.\nIl disco.\nDopo la fine ingloriosa della band precedente Hellhammer, e la pubblicazione del loro EP \"Apocalyptic Raids\", che fu un fallimento commerciale dal punto di vista della casa discografica, alcuni dei membri del gruppo ricominciarono con il nome di Celtic Frost. L'etichetta discografica Noise Records diede loro una seconda ed ultima possibilit\u00e0.\nRegistrazione e contenuti.\nPer le sessioni di registrazione dell'album, i musicisti guidarono dalla Svizzera a Berlino su un pulmino Volkswagen preso in prestito. Con loro trasportavano tutti i loro strumenti esistenti e tutta la tecnologia, perch\u00e9 il Caet Studio, dove la band Hellhammer aveva gi\u00e0 registrato \"Apocalyptic Raids\", era troppo piccolo e dotato di tecnologia economica. Durante la settimana dall'8 al 15 ottobre, la band incise le canzoni e le mix\u00f2. La casa discografica interfer\u00ec molto circa le scelte artistiche della band nelle registrazioni, specialmente il pezzo elettronico \"Danse Macabre\" secondo loro non sarebbe dovuto mai entrare nell'album. Sostanzialmente, al gruppo fu concesso di pubblicare un mini-LP pubblicato in Europa con soli 6 brani estesi a 8 per l'edizione statunitense.\nIl batterista Stephen Priestly registr\u00f2 l'album, ma preferiva la musica AOR di gruppi come Boston o Journey. Per questo motivo, era chiaro che pur avendo suonato sull'album, egli non sarebbe mai diventato un membro permanente della band. Il produttore Horst M\u00fcller contribu\u00ec solo con le voci di sottofondo a \"Dethroned Emperor\" e \"Procreation (of the Wicked)\". Egli forn\u00ec anche i nominativi di Hertha Ohling per la voce femminile e del violinista Oswald Spengler. Dato che nessuno dei membri della band era in grado di scrivere note all'epoca, dovettero canticchiare i pezzi ai musicisti ospiti per far capire loro come volevano che suonassero.\nNella prima stampa dell'album, il pezzo introduttivo \"Human\" non era ancora elencato separatamente, e solo in successive ristampe appariva sotto il nome di \"Human (Intro)\" come prima traccia del disco. L'idea si era sviluppata presto nella band, volevano creare un pianto e ripeterlo cos\u00ec spesso che sembrasse un urlo disumano. Inizialmente inteso come introduzione per le loro esibizioni dal vivo, l'introduzione si trasform\u00f2 in qualcosa di simile a un \"urlo dei dannati negli Inferi\"; e l'effetto fu realizzato in studio con l'aiuto del produttore Horst M\u00fcller.\nIl primo pezzo \"Into the Crypt of Rays\" parla di Gilles de Rais. Il bassista Stricker aveva letto un libro sul suo legame con Giovanna d'Arco. Insieme a Tom Fischer, svilupp\u00f2 quindi il testo perch\u00e9 entrambi erano affascinati dalla storia. Con il secondo pezzo \"Visions of Mortality\", Fischer voleva esprimere la sua opinione sulle persone che, a suo avviso, si nascondono dietro la propria religione. Era l'ultimo pezzo scritto all'epoca degli Hellhammer e originariamente aveva un testo completamente diverso.\nIn \"Return to the Eve\", Tom Fischer parla della sua adolescenza, che secondo lui era stata un inferno. Aveva dovuto vivere in circostanze incredibili a causa di una malattia mentale di sua madre. In \"Nocturnal Fear\" e \"Morbid Tales\", la band ha elaborato influenze dalla mitologia babilonese e dal mito di Cthulhu di Howard Phillips Lovecraft.\nInfluenza musicale.\nLa musica dei Celtic Frost era classificata al momento della registrazione del disco come Thrash metal; stilisticamente \u00e8 un misto di Speed/Thrash metal, Punk e Doom metal ed \u00e8 ancora vicina alle registrazioni degli Hellhammer. Michael Moynihan scrive nel suo libro \"Lords of Chaos\" che sebbene la band flirtasse con \"temi oscuri ed occulti nei propri testi\", non si svilupparono mai compiutamente in un vero e proprio gruppo Black Metal. Molti musicisti e gruppi si riferiscono a \"Morbid Tales\" come fonte di ispirazione personale, tra cui Voivod, Sepultura e Opeth. La rivista \"Rock Hard\" classific\u00f2 l'EP alla posizione numero 122 nella lista dei 500 migliori album rock e metal di tutti i tempi da loro redatta, l'editore Frank Albrecht li definisce un \"gruppo che con \"Morbid Tales\" definisce lo stile su cui molte band si orientarono fino ai nostri giorni\". Metalion di \"Slayer Magazine\" ha un'opinione leggermente diversa, sottolineando l'influenza degli Hellhammer su \"Morbid Tales\" e l'importanza del disco per il black metal successivo della seconda ondata. Il sito invisibleoranges.com sottolinea l'impatto dell'album su generi musicali quali Crustcore, Doom, Thrash e Death metal e l'impatto diretto sullo stile di band come Obituary e album come \"Panzerfaust\" dei Darkthrone.\nCopertina e design.\nLa copertina del disco mostra il logo della band scritto rosso su nero. Il disegno si basa su una stella a sette punte disegnata dal bassista Stricker per \"Apocalyptic Raids\". Un artista svizzero amico della band rielabor\u00f2 la bozza per \"Morbid Tales\". Il significato che sta alla base del disegno era il simbolismo occulto di Aleister Crowley. Al centro dell'eptagramma c'\u00e8 un teschio come simbolo del Memento mori. Il teschio \u00e8 attraversato da quattro spade, che rappresentano paura, fallimento, trionfo e vittoria. La prima stampa comprendeva anche un adesivo e un poster con foto della band e testi delle canzoni. Nel 1999 il disco \u00e8 stato ristampato con l'aggiunta delle tracce dell'EP \"Emperor's Return\".\nAccoglienza.\nLe recensioni contemporanee all'uscita di \"Morbid Tales\" furono molto contrastanti. \"Kerrang!\" assegn\u00f2 una stella su cinque e scrisse nella recensione: \"Questi sono i ragazzi che suonavano negli Hellhammer, ma \u00e8 sempre la stessa merda\". Invece, le fanzine accolsero l'album con entusiasmo. \"Rock Hard\" descrisse i Celtic Frost come \"la band pi\u00f9 dura ed estrema d'Europa\" e assegn\u00f2 al disco un voto di 8 su 10.\nL'intensit\u00e0 thrash metal di \"Morbid Tales\" ebbe grande influenza sui generi death metal e black metal che si andavano a sviluppare allora. Nel disco sono inclusi elementi che sarebbero stati adottati dai pionieri di entrambi gli stili. Anche l'aspetto dei membri della band si rivel\u00f2 influente, principalmente per l'utilizzo del corpse paint. Nel 2017, \"Rolling Stone\" classific\u00f2 \"Morbid Tales\" alla posizione numero 28 della loro \"The 100 Greatest Metal Albums of All Time\".\nNel commento all'album dei Darkthrone \"Panzerfaust\", Fenriz cita \"Morbid Tales\" insieme a \"Under the Sign of the Black Mark\" dei Bathory e il demo \"Necrolust\" dei Vader come ispirazione di capitale importanza nella scrittura dei riff.\nIl critico musicale Piero Scaruffi l'ha definito: \"un lavoro solenne e cupo che definiva il nuovo genere del black metal\".\nNell'autunno del 2010 \u00e8 stato inserito in 28\u00aa posizione nella lista dei \"Migliori album Black Metal secondo Decibel\".\nPresunte connessioni al satanismo.\nSia Martin Stricker che Tom Fischer erano stati allevati nel cattolicesimo. All'epoca dell'album, il bassista Stricker aveva letto le pubblicazioni di Anton Szandor LaVey, il fondatore della Chiesa di Satana. Inoltre, la band entr\u00f2 in contatto con alcuni membri effettivi della Chiesa di Satana. Tuttavia, Stricker non era d'accordo con tutto ci\u00f2 che LaVey aveva scritto, in parte considerava le sue teorie ridicole. Per i musicisti, il satanismo era un'espressione dell'individualismo e della ribellione, ma non si consideravano satanisti nel vero senso del termine."}
{"id": "1237898", "revid": "712828", "url": "https://it.wikipedia.org/wiki?curid=1237898", "title": "Anni Oscuri", "text": ""}
{"id": "1237899", "revid": "74801", "url": "https://it.wikipedia.org/wiki?curid=1237899", "title": "Lateralizzazione", "text": "Per lateralizzazione si intende il processo, di natura genica, che porta un individuo biologico a sviluppare due emisomi uguali e simmetrici, distinguibili in destro e sinistro.\nUna corretta lateralit\u00e0 \u00e8 fondamentale per il normale sviluppo di ogni essere vivente. Un qualsiasi errore in questo processo comporter\u00e0 difetti di natura diversa, in base alla complessit\u00e0 dell'organismo in questione, della fase colpita, dell'organo interessato.\nIl processo di lateralizzazione si basa su un'espressione asimmetrica dei marker molecolari e si verifica molto precocemente nella fase di sviluppo, nei vertebrati prima della gastrulazione.\nNell'uomo termina con la presa di coscienza dello schema corporeo e della propria lateralit\u00e0 e con la reversibilit\u00e0 spaziale e del pensiero (7-8 anni circa).\nEvoluzione.\nPi\u00f9 di mezzo secolo fa la lateralit\u00e0 era ancora considerata prerogativa umana, ma da allora gli scienziati hanno documentato un numero crescente di asimmetrie comportamentali in varie specie animali, da quelle pi\u00f9 vicine all'uomo fino agli artropodi. Molte specie di scimmie prediligono l'arto superiore sinistro nel comportamento alimentare, mentre il destro nell'esecuzione di compiti difficili, come l'uso di strumenti. In molte specie le risposte aggressive sono controllate dal lato destro del cervello, e gli individui reagiscono pi\u00f9 prontamente a un predatore quando questo compare alla loro sinistra. Il serpente \"Erpeton tentaculatum\" attacca per esempio le proprie prede solo da sinistra.\nMeccanismi differenti in grado di funzionare simultaneamente costituiscono un vantaggio evoluzionistico per gli individui, in grado cos\u00ec di eseguire compiti cognitivi anche complessi. La lateralizzazione individuale \u00e8 per\u00f2 accompagnata da un'asimmetria di popolazione: cio\u00e8 la lateralit\u00e0 non \u00e8 casuale, cosa che porterebbe in una popolazione ad avere, per esempio, il 50% degli individui \"destri\" e il 50% \"mancini\", ma \u00e8 direzionale: il classico esempio che riguarda la nostra specie sono i destrimani, che rappresentano il 90%. In un banco di pesci in mare, la tendenza a nuotare svoltando tutti in un'unica direzione avrebbe il vantaggio di tenere il banco compatto, cosa che per\u00f2 appare come uno svantaggio, dato dalla prevedibilit\u00e0 per un predatore.\nSebbene alcuni dati suggeriscono che possano aver contribuito anche pressioni evolutive di natura sociale, la lateralizzazione deve aver accompagnato l'evoluzione fin dai suoi albori, considerando che atomi e molecole stessi sono anch'essi lateralizzati, prevalentemente sinistrorsi.\nNei mammiferi.\nLa caratterizzazione del fattore di trascrizione asimmetrica e dell'espressione genica prima della gastrulazione \u00e8 ampiamente studiata nell'embrione di pesce zebra, rana e topo.\nLa funzionalit\u00e0 delle ciglia delle cellule dette \"progenitrici dorsali\" nella regione del tubo neurale prima della gastrulazione \u00e8 quella di guidare univocamente il flusso extraembrionale di fluido contenente i morfogeni secreti.\nIl pi\u00f9 precoce morfogene in grado di regolare la caratteristica sinistra-destra identificato nello \"Xenopus\" (un genere di rospo) \u00e8 la fosforilazione asimmetrica della sindecan-2 da parte della proteinchinasi C\u03b3.\nSi \u00e8 visto che un disturbo al momento critico di questo processo, varia il fenotipo sinistra-destra nel giro di un'ora: un embrione di topo mutato per la proteina motoria delle ciglia suddette (gene ) presentano ciglia immobili e quindi sviluppano una determinazione random sinistra-destra.\nUna proteina motrice delle ciglia \u00e8 detta dineina. Una mutazione del suo gene, nel topo, esprime il \"situs viscerum inversus\".\nI fattori morfogeni sono i gradienti di segnale di numerose molecole e aumentano di numero col progredire dell'embriogenesi.\nIl gene \u00e8 inibito sul lato destro dall'activina, mentre sul lato sinistro stimola l'espressione del fattore trascrizionale . La rottura di questo produce nel topo difetti di lateralit\u00e0 e complesse anomalie cardiache. Il \"Pitx2c\" \u00e8 espresso anche tardivamente, nel rimodellamento cardiaco, e quindi un suo deficit viene espresso in pi\u00f9 fasi dello sviluppo embrionale.\nLa prima struttura grossolanamente asimmetrica a svilupparsi \u00e8 il cuore a livello della linea mediana dell'embrione, nella posizione detta \"situs solitus\", poich\u00e9 presenta il minor rischio di sviluppare malformazioni cardiovascolari congenite.\nNell'uomo inizia le contrazioni ritmiche a circa 23 giorni dall'ovulazione e quindi forma un'ansa verso destra.\nLateralizzazione nell'uomo.\nDopo la completa fusione del tubo cardiaco, l'embrione umano ha 23 giorni ed \u00e8 lungo . Il cuore inizialmente \u00e8 tubulare, quindi, continuando a crescere, si piega verso destra e anteriormente, formando una struttura configurata a destra (\"d-loop\"). A questo stadio \u00e8 facile distinguere, in serie, seno venoso, atrio destro, atrio sinistro, ventricolo sinistro, ventricolo destro e il tratto di efflusso (dal quale origineranno le arterie aorta e tronco polmonare).\nSchema corporeo.\nLa dominanza emisferica, determinata genicamente, non \u00e8 correlata univocamente alla dominanza laterale.\nLo sviluppo motorio e dello schema corporeo, infatti, non procedono di pari passo: contrariamente alla crescita corporea, che si manifesta in maniera quantitativa, lo sviluppo neuromotorio deve adattarsi non a semplici somme di conoscenze acquisite, ma a nuove entit\u00e0 funzionali, diverse qualitativamente e quantitativamente dalle precedenti.\nPer esempio la coordinazione oculo-motoria non \u00e8 la somma delle esperienze visive e di quelle tattili, ma \u00e8 una nuova coscienza di come la mano vista, sia propria, e abbia una funzione specifica: quella di afferrare.\nLo sviluppo della lateralit\u00e0 \u00e8 quindi intimamente connesso con l'organizzazione dello schema corporeo, dello spazio e del tempo.\nSi \u00e8 in disaccordo per quanto riguarda l'epoca di stabilizzazione della lateralit\u00e0: alcuni dicono gi\u00e0 a 4 mesi, altri la pongono sul finire del processo di mielinizzazione, che termina ai 4-5 anni.\nL'interiorizzazione e la presa di coscienza di tale lateralit\u00e0 avvengono invece pi\u00f9 avanti, e sono connessi con livelli strutturali organizzativi e cognitivi pi\u00f9 evoluti (periodo operatorio concreto, tra i 6 anni e i 12).\nLo spazio prossimale viene diviso in uno spazio meno pregnante e uno spazio pi\u00f9 pregnante (quello del lato dominante), il che presuppone che il bambino si senta e si sperimenti come corpo con delle parti integrantisi.\nIl processo di lateralizzazione contribuisce a ristrutturare la nozione di equilibrio, \u00e8 fondamento alla precisione e coordinazione oculo-manuale, allo stabilirsi della scrittura e del suo organizzarsi nello spazio del foglio. Tutti elementi che il bambino non possiede prima dei 5-6 anni.\nInfine, l'acquisizione della lateralit\u00e0 tocca anche l'evoluzione psicoaffettiva, dimostrata dalla capacit\u00e0 del bambino di porsi al posto di un altro durante il gioco (reversibilit\u00e0 spaziale), e quindi dalla capacit\u00e0 di identificarsi con i sentimenti altrui, di accettare e rispettare gli altri (reversibilit\u00e0 del pensiero)."}
{"id": "1237900", "revid": "106908", "url": "https://it.wikipedia.org/wiki?curid=1237900", "title": "Marker", "text": ""}
{"id": "1237903", "revid": "36426", "url": "https://it.wikipedia.org/wiki?curid=1237903", "title": "Filippo Strozzi il vecchio", "text": ""}
{"id": "1237904", "revid": "751106", "url": "https://it.wikipedia.org/wiki?curid=1237904", "title": "XSL-FO", "text": "L'XSL-FO (acronimo di Extensible Stylesheet Language Formatting Objects) \u00e8 un linguaggio di markup che consente di formattare i dati contenuti in un documento XML, per la successiva visualizzazione a video, la stampa o la conversione in formati particolari come PDF, PS o altro. XSL-FO \u00e8 stato riconosciuto come standard dal W3C nell'ottobre 2001. La versione corrente di XSL-FO \u00e8 la 1.1, da specifica W3C del dicembre 2006.\nXSL-FO \u00e8 parte di XSL, termine con il quale si indicano le tre distinte raccomandazioni del W3C in tema di formattazione e trasformazione dei dati XML: XSLT per la trasformazione, XSL-FO per la formattazione e XPath per la navigazione del documento XML.\nIntroduzione.\nL'idea alla base di XSL-FO \u00e8 che l'utente non deve scrivere direttamente in linguaggio FO: \u00e8 sufficiente creare un semplice documento XML e quindi trasformarlo utilizzando uno XSLT creato ad hoc, oppure scelto tra quelli disponibili per il tipo di documento in questione. L'XSLT converte l'XML in XSL-FO.\nUna volta che l'XSL-FO \u00e8 stato generato, viene quindi passato ad una applicazione denominata XSL-FO \"processor\", responsabile della creazione del documento di stampa, il PDF o quant'altro. Il pi\u00f9 comune formato di output \u00e8 il documento PDF o PS, ma esistono anche \"processor\" in grado di generare HTML, documenti RTF o addirittura aprire una finestra di anteprima in cui viene mostrata la sequenza di pagine e il loro contenuto.\nAlcuni tra i pi\u00f9 noti \"processor\" XSL-FO:\nPossibili criticit\u00e0.\nXSL-FO \u00e8 nato con l'intento di descrivere documenti relativamente semplici, come ad esempio manuali tecnici, documenti commerciali e fatture. Bench\u00e9 possa essere e venga effettivamente utilizzato per esigenze pi\u00f9 sofisticate, lo standard XSL-FO 1.1 non descrive in modo uniforme come possano essere soddisfatte determinate esigenze tipografiche o di layout, tanto che i diversi processor forniscono estensioni specifiche per soddisfare tali esigenze. Ad esempio, non esiste un modo standard per esprimere un concetto del tipo \u201cse questa cosa si trova sulla stessa pagina di quest'altra, allora fai X, altrimenti fai Y\u201d. La scelta di utilizzare le estensioni fornite da un certo processor piuttosto che un altro crea un legame a quella specifica implementazione di XSL-FO. Un legame tuttavia molto pi\u00f9 lieve, rispetto a quello derivante dall'utilizzo di un sistema totalmente proprietario per la produzione dell'output in esame."}
{"id": "1237905", "revid": "124449677", "url": "https://it.wikipedia.org/wiki?curid=1237905", "title": "Lietuvos Taur\u0117", "text": "La Coppa di Lituania (in lituano \"Lietuvos Taur\u0117\") \u00e8 la seconda competizione pi\u00f9 importante del campionato lituano di calcio dopo A Lyga. \u00c8 organizzata dalla Federazione calcistica lituana.\nFormula.\nLa formula del torneo prevede la disputa di turni ad eliminazione diretta.\nA differenza del campionato ha sempre seguito l'anno solare, con inizio in primavera e fine in autunno, anche quando il campionato seguiva il modello europeo (inizio in autunno e fine in primavera). Dall'edizione 2007-2008, invece, si \u00e8 adeguata al modello europeo, differenziandosi dal campionato che ha continuato a seguire l'anno solare dal 1999. Nel 2016 la competizione \u00e8 tornata a seguire l'anno solare.\nStoria.\nIl torneo fu disputato per la prima volta nel 1947, nell'allora Repubblica Socialista Sovietica Lituana ed era riservata alle formazioni lituane che non militavano nei campionati sovietici o alle formazione riserve dei club militanti nei campionati nazionali sovietici.\nIl primo torneo lituano vero e proprio si disput\u00f2 dal 1990, un anno prima del riconoscimento effettivo dell'indipendenza lituana."}
{"id": "1237906", "revid": "986213", "url": "https://it.wikipedia.org/wiki?curid=1237906", "title": "Mariano Holgu\u00edn", "text": "Vescovo di Huaraz (1904-06) e di Arequipa (1906-45), diocesi quest'ultima che fu elevata ad arcidiocesi nel 1943. Fu amministratore apostolico dell'arcidiocesi di Lina (1930-33) e fu in questa circostanza che presiedette l'assemblea dei notabili prima che si dimettesse la giunta militare del governo presieduto da Luis Miguel S\u00e1nchez Cerro, incaricandolo del potere esecutivo per un'ora il 1\u00ba marzo 1931, occupando cos\u00ec per breve tempo il posto di presidente della Repubblica Peruviana.\nBiografia.\nI primi anni e la diocesi di Huaraz.\nFiglio di Manuel Holguin e di sua moglie, Manuela Maldonado, Mariano studi\u00f2 presso il Seminario di San Jer\u00f3nimo di Arequipa per poi entrare nell'Ordine francescano, unendosi ai missionari di La Recoleta nel 1881. Passato il periodo di professione religiosa, venne ordinato sacerdote il 28 febbraio 1886.\nNel 1891 venne eletto rettore del convento e nel 1899 divenne Commissario provinciale per conto dell'Ordine francescano e dal 1901 fu consulente dell'assemblea episcopale a Lima. Nel 1903 si rec\u00f2 a Roma per prendere conoscenza dell'opera del capitolo generale del suo ordine e mentre ancora si trovava nella Citt\u00e0 Eterna, il 2 luglio 1904, venne nominato vescovo di Huaraz. La sua consacrazione avvenne il 16 ottobre successivo a Lima, per mano dell'arcivescovo Manuel Tovar y Chamorro, facendo ingresso solenne nella sua nuova diocesi il 7 novembre di quello stesso anno.\nVescovo di Arequipa.\nIl 30 maggio 1906 Mariano Holgu\u00edn venne promosso al vescovado di Arequipa, di cui prese possesso della sede il 13 novembre di quell'anno, rimanendone a capo sino alla sua morte per un lungo periodo di 39 anni. Durante questi anni egli si impegn\u00f2 particolarmente a favore delle associazioni laiche in assistenza alla chiesa locale, sviluppando quindi una maggiore attenzione ai problemi sociali del paese. Nel 1896 fond\u00f2 alcuni circoli cattolici di lavoratori ad Arequipa e nel 1925 partecip\u00f2 alla creazione dell'azione cattolica arequipe\u00f1a nonch\u00e9 alla creazione di un'ala separata del carcere locale per dividere uomini e donne detenuti. Difese strenuamente la sua giurisdizione ecclesiastica sulle province di Tacna e Arica, allora sotto il potere del Cile, rifiutandosi di portare avanti il referendum previsto dal Trattato di Anc\u00f3n. Il vescovo Holguin sostenne fortemente anche alcuni giornali come \u00abLa Uni\u00f3n\u00bb, \u00abLa Tradici\u00f3n\u00bb e \u00abEl Deber\u00bb.\nPresidente del Per\u00f9... per poche ore!\nNel 1931 il vescovo Holguin venne nominato anche amministratore apostolico dell'arcidiocesi di Lima dopo le dimissioni dell'arcivescovo in carica, monsignor Emilio Liss\u00f3n. Nell'esercitare questa nuova carica egli venne consigliato da Jos\u00e9 de la Riva Ag\u00fcero e Osma, e si trov\u00f2 contestualmente a presiedere anche l'assemblea dei notabili della capitale. Quando si dimise la giunta militare di governo guidata dal tenente colonnello Luis S\u00e1nchez Cerro (1\u00ba marzo 1931), venne a crearsi un governo provvisorio che pose a capo della presidenza della repubblica proprio Mariano Holguin, che era difatti la pi\u00f9 alta carica dello stato in campo politico e religioso. Ad ogni modo la sua posizione \"provvisoria\" dur\u00f2 soltanto un'ora per adempiere le urgenti formalit\u00e0 che avrebbero consentito lo svolgersi di regolari elezioni.\nAbbandonata l'esperienza politica ma avendo accumulato un notevole consenso popolare, nel 1933 Holguin si trov\u00f2 a concorrere per la cattedra dell'arcidiocesi di Lima contro Pedro Pascual Farf\u00e1n, non ottenendo per\u00f2 l'approvazione sperata. Egli si dedic\u00f2 quindi definitivamente all'amministrazione della sua diocesi di Arequipa che, in riconoscimento del suo valido operato per il paese, il 23 maggio 1943 venne elevata al rango di arcidiocesi. Mor\u00ec a Lima nel 1945."}
{"id": "1237915", "revid": "729019", "url": "https://it.wikipedia.org/wiki?curid=1237915", "title": "Manuel Mar\u00eda Ponce Brousset", "text": "\u00c8 stato Presidente del Per\u00f9 dal 25 agosto al 27 agosto 1930."}
{"id": "1237924", "revid": "106908", "url": "https://it.wikipedia.org/wiki?curid=1237924", "title": "To Mega Therion", "text": "To Mega Therion \u00e8 il secondo album in studio del gruppo heavy metal svizzero Celtic Frost, pubblicato il 27 ottobre 1985 da Noise Records. Il titolo deriva dal greco antico e significa \"la grande bestia\", uno degli pseudonimi utilizzati dall'occultista Aleister Crowley. In copertina \u00e8 presente un'opera di H.R. Giger intitolata \"Satan I\" risalente al 1977. Fu ristampato in versione digipack nel 1999 da Noise Records e da Earmark Records nello stesso anno come picture disc; la versione statunitense, pubblicata nel 1986, comprende un foglio con i testi di tutte le tracce.\nIl disco presenta gi\u00e0 alcune delle sperimentazioni che caratterizzano il successivo \"Into the Pandemonium\", come sample, cori femminili, un sound atmosferico e parti di opera lirica. Secondo l'opinione di Ned Raggett di All Music Guide: \"To Mega Therion \u00e8 e rimane il meglio che il death metal pu\u00f2 dare\".\nNel 1999 l'album \u00e8 stato ristampato da Noise Records con il consenso della band e con l'aggiunta della studio jam \"Return to the Eve\"; inoltre, le versioni originali di \"The Usurper\" e \"Jewel Throne\" sono state sostituite con quelle contenute nell'EP \"Tragic Serenades\", con Martin Eric Ain al basso."}
{"id": "1237925", "revid": "8596", "url": "https://it.wikipedia.org/wiki?curid=1237925", "title": "Manuel Ponce Brousset", "text": ""}
{"id": "1237934", "revid": "1494169", "url": "https://it.wikipedia.org/wiki?curid=1237934", "title": "Rotocalco", "text": ""}
{"id": "1237936", "revid": "1784425", "url": "https://it.wikipedia.org/wiki?curid=1237936", "title": "Jos\u00e9 Pardo y Barreda", "text": "\u00c8 stato Presidente del Per\u00f9 dal 24 settembre 1904 al 24 settembre 1908 e dal 18 agosto 1915 al 4 luglio 1919. Figlio di Manuel Pardo, anch'egli Presidente del Per\u00f9, e nipote del politico e scrittore Felipe Pardo y Aliaga."}
{"id": "1237946", "revid": "767487", "url": "https://it.wikipedia.org/wiki?curid=1237946", "title": "Bonez Tour 2005 Live at Budokan", "text": "Bonez Tour 2005 Live at Budokan \u00e8 il secondo DVD di Avril Lavigne, contenente la registrazione del concerto tenuto a Tokyo il 10 marzo 2005 al Nippon Budokan. Il DVD \u00e8 stato pubblicato solo in Giappone il 7 dicembre 2005."}
{"id": "1237956", "revid": "1081171", "url": "https://it.wikipedia.org/wiki?curid=1237956", "title": "Into the Pandemonium", "text": "Into the Pandemonium \u00e8 il terzo album in studio del gruppo musicale svizzero Celtic Frost, pubblicato il 1\u00ba giugno 1987 dalla Noise Records.\nLa copertina \u00e8 un dettaglio tratto dal \"Trittico del Giardino delle delizie\" di Hyeronimus Bosch.\nLe versioni statunitense e canadese del disco presentano la traccia \"Tristesses de la Lune\" al posto di \"Sorrows of the Moon\", anche nella ristampa del 1990. L'album \u00e8 stato ristampato nel 1993 con l'aggiunta di due bonus track, e nel 1999 con ulteriori tre bonus track tra cui due inediti; nello stesso anno \u00e8 stato anche ristampato su picture disc.\nDescrizione.\nIl disco \u00e8 molto differente dai precedenti lavori della band, e include anche una insolita cover del gruppo new wave Wall of Voodoo, il brano \"Mexican Radio\", oltre che la presenza di elementi orchestrali, voci liriche e drum machine. Moltissime sono le influenze riconoscibili esterne al metal, tra cui Stan Ridgway per quanto riguarda lo stile vocale di Fischer, dub, industrial e R&amp;B, pur mantenendo molti elementi metal.\nLa traccia \"Rex Irae\" \u00e8 la prima parte di un requiem di cui \u00e8 stata pubblicata la terza parte nell'album \"Monotheist\" del 2006, mentre la seconda non \u00e8 mai stata pubblicata. Sebbene l'album differisca stilisticamente dai suoi predecessori, tuttavia, sono in esso presenti elementi simbolici gi\u00e0 presenti negli album passati. L'album possiede un approccio orientato verso l'heavy metal classico e nei brani del disco sono rintracciabili elementi di industrial, musica classica, gothic rock e doom metal. Eduardo Rivadavia di AllMusic defin\u00ec l'album \"uno dei dischi classici del metal estremo di ogni tempo\".\nLa traccia \"Inner Sanctum\" \u00e8 stata inserita nella colonna sonora del videogioco \"\" del 2009.\nTesti.\nMolti dei testi delle canzoni si ispirano chiaramente a fonti letterarie. Per esempio, una significativa parte di \"Inner Sanctum\" proviene direttamente dalle poesie di Emily Bront\u00eb, mentre il testo di \"Tristesses de la Lune\" deriva dall'omonima poesia di Charles Baudelaire inclusa nella raccolta \"Les Fleurs du mal\". Le parole della canzone \"Sorrows of the Moon\" sono la traduzione in lingua inglese della stessa poesia."}
{"id": "1237962", "revid": "767487", "url": "https://it.wikipedia.org/wiki?curid=1237962", "title": "Under the Influence (Status Quo)", "text": "Under the Influence \u00e8 il 23\u00b0 album di studio inciso dalla rock band inglese Status Quo, uscito per la prima volta nel marzo del 1999.\nIl disco.\nSonorit\u00e0 ruvide, testi ironici, energici riff di chitarra e qualche tocco di hammond e armonica a bocca, connotano questo \"Under the Influence\", ulteriore espressione dell'imperituro boogie-woogie offerto sin dai primi anni settanta dalla band capitanata da Francis Rossi.\nIl disco viene pubblicato dopo la firma di un nuovo contratto con l'etichetta Eagle Records, ma viene appoggiato da uno scarso sostegno sotto il profilo promozionale e in Inghilterra si ferma al n. 26 delle classifiche.\nTra i brani, spiccano l'hard blues iniziale di \"Twenty Wild Horses\", gli assolo di chitarra di \"Shine on\" e le dolci melodie di \"Little White Lies\".\nTracce.\nTracce bonus per l'edizione Foreign.\n(Singoli)*"}
{"id": "1237966", "revid": "39607891", "url": "https://it.wikipedia.org/wiki?curid=1237966", "title": "Magazine (giornale)", "text": ""}
{"id": "1237973", "revid": "2044109", "url": "https://it.wikipedia.org/wiki?curid=1237973", "title": "Boeing 377 Stratocruiser", "text": "Il Boeing 377 Stratocruiser fu un aereo di linea quadrimotore a lungo raggio e monoplano ad ala bassa prodotto dall'azienda aeronautica statunitense Boeing tra la fine degli anni quaranta e l'inizio degli anni cinquanta.\nQuesto modello di velivolo da aviazione civile fu il risultato dello sviluppo del trasporto tattico Boeing C-97 Stratofreighter, a sua volta versione cargo del bombardiere strategico Boeing B-29 Superfortress e venne utilizzato sulle rotte internazionali principalmente dalla compagnie aerea statunitense Pan American Airways.\nStoria del progetto.\nEssendo l'aeroplano divenuto il mezzo di trasporto prediletto per l'alta borghesia del tempo, il Boeing 377 fu concepito per riproporre ai propri passeggeri le lussuose atmosfere dei transatlantici prebellici e, nonostante alcuni difetti di progettazione, fu il pi\u00f9 importante aereo di linea dell'immediato dopoguerra. \nEstremamente complesso e costoso, ne vennero realizzati solamente 56 esemplari, dato che fu surclassato presto dai pi\u00f9 economici Lockheed L-049 Constellation, Douglas DC-6 e DC-7.\nDalla consegna dei primissimi modelli nel 1949, lo Stratocruiser divenne l'aereo principalmente utilizzato dalle compagnie aeree Pan American e BOAC, fino all'arrivo del Boeing 707 per la prima e del De Havilland DH.106 Comet per la seconda durante gli anni sessanta. \nLa particolarit\u00e0 principale dello Stratocruiser era quella di avere una fusoliera a doppio ponte, con quello superiore destinato al trasporto dei passeggeri di prima classe, mentre quello inferiore ospitava le altre classi e un piccolo bar.\nImpiego operativo.\nProblemi tecnici e incidenti.\nDurante i pochi anni nei quali prest\u00f2 servizio, il Boeing 377 Stratocruiser ebbe tredici incidenti, per un totale di 140 vittime. L'incidente pi\u00f9 grave avvenne il 29 aprile 1952, quando il volo 202 della Pan Am perse un motore e precipit\u00f2 nella giungla, in Brasile, provocando la morte di tutte le cinquanta persone a bordo."}
{"id": "1237991", "revid": "3732", "url": "https://it.wikipedia.org/wiki?curid=1237991", "title": "Rotocalco (giornalismo)", "text": "Per rotocalco si intende oggi una rivista illustrata a larga diffusione che tratta principalmente argomenti di attualit\u00e0.\nStoria.\nLa stampa a rotocalco, ovvero la rotocalcografia, venne adottata dagli editori italiani negli anni venti del XX secolo. La nuova tecnica, che abbandonava le rotative dalle lastre di piombo per passare ai cilindri di rame, consent\u00ec di poter riprodurre le mezzetinte con grande fedelt\u00e0. Il risultato era che le immagini fotografiche erano molto pi\u00f9 vivide.\nNel 1923 Arnoldo Mondadori acquist\u00f2 il settimanale \u00abIl Secolo Illustrato\u00bb, fondato nel 1913. Due anni dopo inizi\u00f2 a stamparlo in rotocalco: fu, di fatto, il primo rotocalco nazionale. L'inizio del grande successo dei rotocalchi italiani appartiene alle pubblicazioni cinematografiche. Nel 1929 nacque la rivista \u00abCine-Romanzo\u00bb, pubblicata dall'Editrice Popolare Milanese (ceduta poi alla Rizzoli). Seguirono: \u00abFilms\u00bb (1930), \u00abCinema Illustrazione presenta\u00bb (1930) e \u00abStelle\u00bb (1933). La presenza di fotografie divenne rilevante nei giornali di alta fascia, mentre i periodici popolari continuarono a pubblicare prevalentemente disegni.\nNella seconda met\u00e0 degli anni trenta apparvero i rotocalchi di attualit\u00e0. Uno dei primi fu \u00abOmnibus\u00bb, fondato da Leo Longanesi nel 1937 e pubblicato da Rizzoli. Fu il primo periodico a dare grande risalto al corredo fotografico, attribuendo alle immagini la stessa importanza del testo. I titoli degli articoli apparivano in grande evidenza. La rivista ebbe vita breve in quanto il regime fascista ne ordin\u00f2 la chiusura nel febbraio del 1939. Dopo la chiusura imposta dal regime, Rizzoli ide\u00f2 una nuova rivista: \u00abOggi\u00bb. Nello stesso anno nacque \u00abTempo\u00bb, pubblicato dalla concorrente Mondadori.\nNel secondo dopoguerra apparvero i seguenti settimanali a rotocalco:\n\u00abEpoca\u00bb impresse una svolta: fu il primo settimanale che pubblic\u00f2 servizi giornalistici fatti interamente di fotografie, corredate da un breve testo. In poco tempo l'editoria a larga diffusione se ne impossess\u00f2; tutte le riviste popolari (romanzi, fotoromanzi, cinema) vennero stampate a rotocalco.\nDal 1947 al 1952 i settimanali d'attualit\u00e0 a rotocalco raddoppiarono la loro diffusione: la tiratura complessiva dei rotocalchi arriv\u00f2 a 4.500.000 copie settimanali, seconda solo a quella dei quotidiani. Una differenza importante tra rotocalchi e quotidiani era che, mentre questi ultimi rispondevano soprattutto a logiche di appartenenza politica, assumendo come riferimento un determinato schieramento politico, i rotocalchi rispondevano precipuamente a logiche di mercato. Negli anni cinquanta gli italiani divennero i primi lettori di rotocalchi in Europa. Nacque un genere: il termine \"rotocalco\" divenne sinonimo di rivista popolare a larga diffusione i cui contenuti spaziavano dall'attualit\u00e0 al costume alla cronaca.\nAlla fine del 1956 pass\u00f2 alla stampa a rotocalco anche la popolarissima \u00abDomenica del Corriere\u00bb. Nel 1957 nacque \u00abGente\u00bb di Edilio Rusconi, stampato in rotocalco sin dal primo numero.\nNel 1967 \u00abPanorama\u00bb fu il primo rotocalco italiano ad adottare il formato tabloid. Negli anni settanta venne imitato dagli altri settimanali d'attualit\u00e0.\nIl genere rotocalco \u00e8 rimasto inalterato fino ad oggi ed \u00e8 stato assimilato da un altro mass medium, la televisione, con il rotocalco televisivo. In Italia la trasmissione che fornito una prima caratterizzazione al genere fu \"RT Rotocalco Televisivo\" condotto da Enzo Biagi, apparso sul Primo canale nel 1962."}
{"id": "1238004", "revid": "767487", "url": "https://it.wikipedia.org/wiki?curid=1238004", "title": "Cold Lake (album)", "text": "Cold Lake \u00e8 il quarto album in studio del gruppo heavy metal svizzero Celtic Frost, pubblicato il 1\u00ba settembre 1988 da Noise Records. La versione su CD aggiunge le due bonus track \"Tease Me\" e una nuova versione di \"Mexican Radio\".\nIl disco fu pubblicato dopo l'abbandono di Reed St. Mark e Martin Eric Ain, con Tom Gabriel Fischer come unico componente rimasto; entrarono a far parte della band Oliver Amber e Curt Victor Bryant, che guidarono il sound della band molto distante da quello dei dischi precedenti e verso il pop metal popolarissimo all'epoca. Ci\u00f2 fu possibile grazie all'atteggiamento di Fischer, del tutto indifferente rispetto alla nuova direzione musicale, che lasci\u00f2 il songwriting nelle mani di Amberg, disinteressandosi del disco; critica e fan reagirono in maniera nettamente negativa, accusando il gruppo di essersi commercializzato al solo scopo di arricchirsi.\nFuori dal coro Bradley Torreano di All Music Guide, che ha pubblicato una buona recensione del disco paragonandolo ai lavori di Iron Maiden e Megadeth e aggiungendo che \"chiunque abbia una conoscenza anche solo passabile delle radio degli anni '80 dovrebbe sapere che questo disco non contiene una sola traccia che avrebbe potuto entrare nel mainstream\"."}
{"id": "1238005", "revid": "767487", "url": "https://it.wikipedia.org/wiki?curid=1238005", "title": "Jos\u00e9 M\u00e1rio Branco", "text": "Inizi\u00f2 la sua carriera durante il fascismo, dal quale fu perseguitato ed esiliato in Francia. Persona irascibile e resistente, di rara coerenza, lavor\u00f2 con Jos\u00e9 (Zeca) Afonso e S\u00e9rgio Godinho. Fu anche attore, attivo nel teatro e nel cinema. Sue opere famose sono i dischi \"Ser Solid\u00e1rio\", \"Margem de Certa Maneira\", \"A noite\" e l'emblematica canzone \"FMI\" (ironicamente dedicata al Fondo Monetario Internazionale), opera sintesi del movimento rivoluzionario portoghese, con i suoi sogni e disincanti. Quest'ultima canzone fu censurata in qualunque stazione radio, canale televisivo o tipo di esibizione pubblica. Nonostante ci\u00f2, \"FMI\" sar\u00e0 probabilmente la sua opera pi\u00f9 conosciuta.\nBiografia.\nCompositore, cantante, musicista, arrangiatore, militante, attore teatrale e cinematografico da quando incise il suo primo disco (\"Seis Cantigas de Amigo\", 1967), Jos\u00e9 M\u00e1rio Branco fu sempre attivo, con un ritmo che non rispettava le regole del mercato: alle sue spalle, la diserzione da una guerra, con l'esilio a Parigi (1963-74) e un disco a fare di questo gesto un'arma: \"A Ronda do Soldadinho\" (1969).\nNella prima met\u00e0 degli anni settanta, il lavoro di Jos\u00e9 M\u00e1rio Branco si divide in due fasi. La prima \u00e8 l'esilio, la resistenza, le attivit\u00e0 (musicali, teatrali e politiche) congiunte con gli immigrati, l'incisione dei primi LP e un'importante collaborazione con Jos\u00e9 Afonso come autore degli arrangiamenti di \"Cantigas do Maio\" e \"Venham Mais Cinco\". La seconda \u00e8 la fase post-rivoluzionaria dove, rovesciata la dittatura e tornato in Portogallo, il cantante si impegna in progetti politici, musicali, teatrali e cinematografici (scrive la colonna sonora dei film \"A Confedera\u00e7\u00e3o\", \"Gente do Norte\", \"0 Ladr\u00e3o do P\u00e3o\").\nGli anni ottanta sono gli anni della discesa negli inferi e della disillusione, il regolamento di conti con una generazione e i suoi fantasmi. \"Ser Solid\u00e1rio\"/\"FMI\" (1982) e \"A Noite\" (1985) sono le testimonianze incise di questo periodo di piombo. Fino al decennio successivo, Jos\u00e9 M\u00e1rio Branco si divide tra le attivit\u00e0 alla UPAV (una cooperativa di musicisti che aiut\u00f2 a fondare nel 1983) e la composizione per cinema e teatro.\nNel 1990 pubblic\u00f2 il suo sesto LP, \"Correspond\u00eancias\" e nel 1995 fece uscire il doppio disco \"Maio Maduro Maio\", album dal vivo realizzato con Jo\u00e3o Afonso e Am\u00e9lia Muge. Nel 1996, con l'etichetta EMI, furono riediti tutti i suoi LP. Nel 1997 Jos\u00e9 M\u00e1rio Branco torn\u00f2 all'attivit\u00e0 in nome proprio con un concerto in CCB al quale ne seguiranno altre cinque nei Teatro da Trindade, Coliseu do Porto e Teatro Gil Vicente a Coimbra dai quali nascer\u00e0 \"Jos\u00e9 M\u00e1rio Branco ao vivo em 1997\". Nel 1999 usc\u00ec la raccolta \"Can\u00e7\u00f5es escolhidas 71-97\".\nJos\u00e9 M\u00e1rio Branco \u00e8 scomparso improvvisamente il 19 novembre 2019 nella sua casa di Lisbona all'et\u00e0 di 77 anni per un ictus cerebrale."}
{"id": "1238018", "revid": "56818", "url": "https://it.wikipedia.org/wiki?curid=1238018", "title": "Lateralit\u00e0", "text": ""}
{"id": "1238021", "revid": "767487", "url": "https://it.wikipedia.org/wiki?curid=1238021", "title": "Famous in the Last Century", "text": "Famous in the Last Century \u00e8 il 24\u00b0 album di studio inciso dalla rock band inglese Status Quo, uscito per la prima volta nell'aprile del 2000.\nIl disco.\nSecondo di una serie totale di tre album di cover incisi fino al 2003, il prodotto consente alla band di proporre alcuni dei brani pi\u00f9 celebri del secolo trascorso, introdotti dalla traccia iniziale composta dal tastierista Andy Bown e riproposti in una nuova veste con forti connotazioni rock-blues.\nLa leggerezza dei toni induce subito la critica inglese a demolire i contenuti del lavoro, probabilmente non pienamente compreso in quelle che sono le sue reali ed effettive pretese: unica sua dichiarata finalit\u00e0 \u00e8 infatti quella di divertire il pubblico, festeggiando il nuovo millennio con una vigorosa rilettura di classici brani rock and roll e pregevoli puntate blues.\nIn Inghilterra, il disco si posiziona al n. 19 delle classifiche.\nNote:\nTracce.\nA fianco di ogni traccia viene riportato il nome dell'artista che in origine ha inciso il brano.\nTracce bonus dell'edizione 2006.\n(Singoli)*"}
{"id": "1238027", "revid": "122853564", "url": "https://it.wikipedia.org/wiki?curid=1238027", "title": "Eddie's Archive", "text": "Eddie's Archive \u00e8 la quinta raccolta del gruppo musicale britannico Iron Maiden, pubblicata il 4 novembre 2002 dalla EMI.\nDescrizione.\nIl cofanetto, uno scrigno in ferro con stampata in rilievo la faccia di Eddie the Head, \u00e8 costituito da tre album (due dal vivo e una raccolta), l'albero genealogico del gruppo (aggiornato rispetto a quello inserito nell'album \"A Real Dead One\"), un cicchetto, un poster e altri gadget.\nPubblicazione.\n\"Eddie's Archive\" venne pubblicato in edizione limitata, con l'albero genealogico numerato. Tuttavia, a causa della grande richiesta, il box set fu ripubblicato con un colore interno differente (rosso anzich\u00e9 blu) e con l'albero genealogico non numerato, al fine di mantenere il valore della versione originale."}
{"id": "1238028", "revid": "767487", "url": "https://it.wikipedia.org/wiki?curid=1238028", "title": "Vanity/Nemesis", "text": "Vanity/Nemesis \u00e8 il quinto album in studio del gruppo heavy metal svizzero Celtic Frost, pubblicato l'11 aprile 1990 da Noise Records. Il disco fu registrato con Ron Marks come session man, mentre Martin Eric Ain torn\u00f2 nella band durante le registrazioni e partecip\u00f2 alla scrittura della canzone.\nIn questo disco, la band ritorna parzialmente alle origini, abbandonando quindi il pop metal di \"Cold Lake\" e adottando un thrash metal con influenze gothic rock favorite dalla voce lirica di Michele Amar, creando un suono del tutto peculiare per l'epoca e non comune a nessun'altra band. L'album presenta anche due cover, \"This Island Earth\" di Bryan Ferry e \"Heroes\" di David Bowie.\nNel 1999 \u00e8 stato ristampato con l'aggiunta della bonus track \"A Descent to Babylon (Babylon Asleep)\"."}
{"id": "1238029", "revid": "599013", "url": "https://it.wikipedia.org/wiki?curid=1238029", "title": "Keisuke Tsuboi", "text": "Carriera.\nDurante il percorso scolastico e accademico, ha giocato per la scuola superiore Yokkaichi Ch\u016b\u014d Industrial High School e per l'universit\u00e0 di Fukuoka. Ha rappresentato il Giappone nell'Universiade del 2001 di Pechino, dove la squadra giapponese vinse il titolo battendo nella finale l'Ucraina.\nNel 2002, dopo la laurea, ha giocato con la prima squadra degli Urawa Red Diamonds. La sua prima partita con questa compagine fu quella del 3 marzo 2002 contro la Yokohama F. Marinos. Segn\u00f2 il suo primo gol in prima squadra il 17 maggio 2003 contro la Gamba Osaka. Nel 2002 vinse il premio come giovane giocatore dell'anno della J1 League e fu selezionato come uno dei migliori undici del 2003.\nL'8 febbraio 2008 annunci\u00f2 il ritiro dal calcio internazionale.\nA dicembre 2014 lasci\u00f2 la Urawa Red Diamonds, per giocare con la Shonan Bellmare."}
{"id": "1238039", "revid": "33689", "url": "https://it.wikipedia.org/wiki?curid=1238039", "title": "Manio Acilio Faustino", "text": "Membro della gens Acilia, Faustino era figlio di Manio Acilio Glabrione, console del 186; nel 210 tenne il consolato."}
{"id": "1238046", "revid": "1805885", "url": "https://it.wikipedia.org/wiki?curid=1238046", "title": "Ifangni", "text": "Ifangni \u00e8 una citt\u00e0 situata nel dipartimento dell'Altopiano nello Stato del Benin con 113,749 abitanti (stima 2013)."}
{"id": "1238056", "revid": "114539369", "url": "https://it.wikipedia.org/wiki?curid=1238056", "title": "Cosimo Cristina", "text": "Biografia.\nCristina inizi\u00f2 la propria carriera di giornalista nel 1955 a vent'anni. Successivamente fond\u00f2 e diresse a Palermo il periodico \"\u00abProspettive Siciliane\u00bb\". Dal 1959 collabor\u00f2 come corrispondente per \"L'Ora\" di Palermo, per \"Il Giorno\" di Milano, per l'agenzia ANSA, per \"Il Messaggero\" di Roma e per \"Il Gazzettino\" di Venezia.\nAssassinio.\nGiovane e ambizioso, con il periodico da lui fondato seguiva con particolare attenzione la cronaca nera, il fenomeno mafioso e le sue ramificazioni nei territori di Termini Imerese e della vicina Caccamo. Tali attivit\u00e0 di cronaca gli costarono la condanna a morte da parte di alcune famiglie mafiose. Le circostanze dell'assassinio furono studiate per far apparire tutto come se si fosse trattato di un suicidio. Infatti venne trovato in un primo tempo morto sui binari delle ferrovie all'interno della galleria \"Fossola\" vicino Termini Imerese, e questo fece concludere agli inquirenti che si fosse trattato di un suicidio.\nA sollevare la questione e a far notare alcuni particolari furono prima i parenti, poi i colleghi de \"L'Ora\" di Palermo, quindi il coraggioso giornalista Mario Francese (anch'egli successivamente vittima di mafia), ma si dovettero attendere ben sei anni perch\u00e9 il caso venisse riaperto. Nel 1966 si effettu\u00f2 l'autopsia sul corpo del giornalista: i periti Marco Stassi e Ideale Del Carpio esclusero la tesi dell'omicidio e confermarono quella del suicidio. Da quel momento sulla figura di Cosimo Cristina cal\u00f2 l'oblio e il cronista venne del tutto dimenticato.\nNel 1999 il giornalista catanese Luciano Mirone riesum\u00f2 il caso e scopr\u00ec che nel 1966 il Vice Questore di Palermo Angelo Mangano, famoso per una foto che ha fatto il giro del mondo mentre ammanetta il boss di Corleone Luciano Liggio, riapr\u00ec l'inchiesta e stil\u00f2 un rapporto esplosivo che venne neutralizzato dal risultato dell'autopsia. Mangano scopr\u00ec che il cronista era stato ucciso in un luogo e deposto sui binari per simulare il suicidio. Il superpoliziotto accus\u00f2 il consigliere della Democrazia Cristiana Agostino Rubino (uno dei capimafia di Termini) e il boss Santo Gaeta di essere stati i mandanti del delitto, che poi vennero scagionati.\nA distanza di molti anni, Mirone riprese quel carteggio e lo riport\u00f2 alla luce, mettendo in risalto le contraddizioni del referto autoptico, sottoposto all'attenzione di Vincenzo Milana, professore di Medicina legale dell'Universit\u00e0 di Catania. Chiese alla Procura di Palermo, attraverso una raccolta di firme, la riapertura dell'inchiesta, ma l'esito fu negativo. Tuttavia nel 2000 l'Amministrazione comunale di Termini Imerese dedic\u00f2 una via al giornalista scomparso.\nIl 5 maggio 2010 le associazioni termitane, sollecitate dal periodico locale \"Espero\", hanno deposto una lapide all'esterno della galleria \"Fossola\", luogo del ritrovamento del cadavere di Cosimo Cristina. "}
{"id": "1238057", "revid": "117227053", "url": "https://it.wikipedia.org/wiki?curid=1238057", "title": "Casemasce", "text": "Casemasce \u00e8 una frazione del comune di Todi (PG), da cui dista 12\u00a0km.\nLa frazione \u00e8 sita su una diramazione della Strada statale 79 bis Orvietana ed \u00e8 distinta in 2 nuclei: il centro storico, a valle, e la zona intorno alla chiesa parrocchiale, a monte. Conta 89 abitanti. \nStoria.\nIl nome, secondo fonti ben attestate, parrebbe derivare da \"Case di Mascio\" in onore del fondatore Mascio di Matteo d'Acqualoreto, il quale fond\u00f2 il paese nel 1470: della primitiva costruzione rimangono i caratteristici \"pianelli\" davanti ad alcune case.\nNei pressi del paese si trova il castello di Montemarte, da dove ebbe origine la famiglia di feudatari di Todi Montemarte.\nSecondo altre leggende popolari locali e voci non ben attestate, il nome sembrerebbe invece derivare da \"Case mosce\", in allusione ai due nuclei ed ai cedimenti del terreno che porterebbero il paese man mano verso il Parco fluviale del Tevere."}
{"id": "1238061", "revid": "1776051", "url": "https://it.wikipedia.org/wiki?curid=1238061", "title": "Monotheist", "text": "Monotheist \u00e8 il sesto e ultimo album in studio del gruppo heavy metal svizzero Celtic Frost, pubblicato il 29 maggio 2006 da Century Media in Europa e il 30 maggio negli Stati Uniti. \u00c8 stato pubblicato anche in edizione digipack limitata con la bonus track \"Temple of Depression\" e su LP con la bonus track \"Incantation Against You\", presente anche nella versione giapponese.\nMusicalmente, l'album si distanzia dagli altri lavori della band, indirizzato maggiormente verso il sound gothic/doom metal, pur mantenendo alcuni elementi thrash e black.\nIl disco \u00e8 l'unico frutto della riunione della band, concretizzatasi nel 2001 dopo dieci anni di inattivit\u00e0 e conclusasi nel 2008 dopo l'abbandono di Tom Gabriel Fischer e lo scioglimento definitivo.\nL'ultima traccia, \"Winter (Requiem, Chapter Three: Finale)\" \u00e8 la conclusione del requiem cominciato con la canzone \"Rex Irae\" nel disco \"Into the Pandemonium\" del 1987. La seconda parte del requiem invece non \u00e8 mai stata pubblicata.\nDalla canzone \"A Dying God Coming into Human Flesh\" \u00e8 stato estratto anche un videoclip. \"Monotheist\" \u00e8 stato inserito alla posizione numero 2 nella lista dei migliori album degli anni duemila stilata dalla rivista \"Terrorizer\". \u00c8 stato anche l'unico album dei Celtic Frost a entrare nelle classifiche statunitensi, arrivando al numero 43 della Top Independent Albums."}
{"id": "1238062", "revid": "1226", "url": "https://it.wikipedia.org/wiki?curid=1238062", "title": "Hydropolis Hotel", "text": ""}
{"id": "1238065", "revid": "101817206", "url": "https://it.wikipedia.org/wiki?curid=1238065", "title": "Ciglia", "text": ""}
{"id": "1238066", "revid": "767487", "url": "https://it.wikipedia.org/wiki?curid=1238066", "title": "Il profondo desiderio degli dei", "text": " \u00e8 un film del 1968 diretto da Sh\u014dhei Imamura.\nTrama.\nIl film documenta la societ\u00e0 tradizionale di un'isola nell'estremo sud del Giappone, nelle isole Ryukyu (dette anche Okinawa) amministrata da un signorotto locale, e racconta gli eventi successivi all'arrivo di un ingegnere di Tokyo approdato per costruire un pozzo per la macinazione dello zucchero. Il film \u00e8 molto vicino ad un documento antropologico e narra tradizioni oscure all'epoca cos\u00ec come oggi perfino agli stessi giapponesi."}
{"id": "1238073", "revid": "124486104", "url": "https://it.wikipedia.org/wiki?curid=1238073", "title": "Ivan Miljkovi\u0107", "text": "Giocava nel ruolo di schiacciatore e opposto ed \u00e8 considerato uno dei massimi interpreti del suo ruolo."}
{"id": "1238075", "revid": "767487", "url": "https://it.wikipedia.org/wiki?curid=1238075", "title": "Heavy Traffic (album)", "text": "Heavy Traffic \u00e8 il 25\u00b0 album di studio inciso dalla rock band inglese Status Quo, uscito nel settembre del 2002.\nIl disco.\nIl lavoro sancisce il ritorno alla collaborazione della storica coppia di autori Francis Rossi/Bob Young dopo oltre 20 anni ed \u00e8 connotato dal totale recupero del genere hard boogie rock proprio della \"golden age\" degli anni settanta.\nNotevole \u00e8 l'apporto del nuovo energico batterista Matt Letley, cos\u00ec come fondamentale si rivela l'iniziativa del produttore Mike Paxman di far suonare la band in studio con tutta la strumentazione da concerto, come se si esibisse dal vivo.\nIl magico sound che ne deriva, ha il merito di valorizzare al massimo le gi\u00e0 eccellenti composizioni dando vita ad un prodotto che, per giudizio unanime di pubblico e critica, va annoverato tra i maggiori capolavori mai incisi dalla band.\nL'album va al n. 15 UK e da esso vengono estratti i due singoli \"Jam Side Down\" (n. 17 UK) e \"All Stand Up (Never Say Never)\" (n. 51).\nNota:\ncol brano \"Jam Side Down\" gli Status Quo divengono gli unici artisti ad essere entrati nelle Top 20 inglesi dei singoli pi\u00f9 venduti per cinque decenni consecutivi."}
{"id": "1238076", "revid": "287204", "url": "https://it.wikipedia.org/wiki?curid=1238076", "title": "Ivan Miljkovic", "text": ""}
{"id": "1238077", "revid": "101029887", "url": "https://it.wikipedia.org/wiki?curid=1238077", "title": "Flagello", "text": ""}
{"id": "1238078", "revid": "1784938", "url": "https://it.wikipedia.org/wiki?curid=1238078", "title": "Pessimismo", "text": "Il pessimismo \u00e8 in senso generico un atteggiamento sentimentale che tende a sottolineare gli aspetti negativi di un'esperienza della realt\u00e0 caratterizzata dall'infelicit\u00e0 e dal dolore. Questa visione, dal punto di vista etico, si traduce in un giudizio di prevalenza del male sul bene.\nIl pessimismo trascurato.\n che in questo stesso periodo, pur contrastato dalla filosofia ufficiale accademica e dai teologi, conosceva la diffusione di una produzione letteraria, in specie poetica, dai caratteri pessimistici.\nFatto sta che dopo il periodo indicato durante il quale Schopenhauer ed Hartmann divennero molto popolari per le loro opere sul tema del pessimismo e dopo una breve rinascita d'interesse nella seconda met\u00e0 del XIX secolo, quest'argomento venne trascurato dalla storiografia filosofica cos\u00ec che la riflessione sul pessimismo \u00e8 rimasta ancorata a questi due pensatori che in realt\u00e0 non sono gli unici filosofi \"pessimisti\" poich\u00e9 altri autori, come ad esempio Julius Bahnsen e Philipp Mainl\u00e4nder, hanno ripreso e sviluppato il pensiero sul pessimismo.\nIl concetto di pessimismo.\nLa filosofia, che considera il pessimismo un fatto sentimentale ne d\u00e0 una descrizione speculativa distinguendo:\nIl pessimismo di Schopenhauer.\nSchopenhauer si rese conto che la sua dottrina pessimistica contrastava con le filosofie a lui contemporanee ma non diede una struttura sistematica al tema del pessimismo che ad una prima visione superficiale sembrerebbe essere semplicemente connesso alla critica radicale della visione hegeliana ottimista della realt\u00e0. In effetti Schopenhauer contrapponeva a quello hegeliano un diverso idealismo, a cui dichiarava espressamente di appartenere come filosofo.\nIl pessimismo allora nasce piuttosto dal problema irrisolto della \"cosa in s\u00e9\" kantiana irrisolvibile per via empirica dato che ogni oggetto si presenta nella forma del fenomeno, di come cio\u00e8 appare ai nostri sensi. Da questo punto di vista per\u00f2 anche quel particolare oggetto che \u00e8 il nostro corpo appare per un verso a noi nelle sue caratteristiche sensibili come fenomeno ma per un altro verso la nostra corporeit\u00e0 si presenta alla nostra coscienza come \"volont\u00e0 di vivere\", un insopprimibile istinto di sopravvivenza. La volont\u00e0 quindi \u00e8 l'essenza del corpo, ovvero, in termini kantiani, la volont\u00e0 \u00e8 la cosa in s\u00e9, il noumeno. Ma il mantenimento della vita \u00e8 reso possibile da un continuo ed incessante soddisfacimento di bisogni, cosicch\u00e9 la volont\u00e0 di vita si rivela come una insopprimibile, generale tendenza alla soddisfazione di bisogni. \u00abLa base di ogni volere \u00e8 bisogno, ossia dolore, a cui l'uomo \u00e8 vincolato dall'origine, per natura\u00bb. Incessante dolore poich\u00e9 \u00abqualsiasi soddisfacimento, o ci\u00f2 che in genere suol chiamarsi felicit\u00e0, \u00e8 propriamente e sostanzialmente sempre negativo, e mai positivo\u00bb. Il piacere \u00e8 una realt\u00e0 negativa come \"assenza di dolore\" in primo luogo perch\u00e9 pu\u00f2 apparire solo dopo che si sia avvertito un bisogno, una sofferenza tanto \u00e8 vero che di molti \"beni\" - ad esempio la salute, la giovinezza, la libert\u00e0 - ce ne accorgiamo quando dopo averli perduti ne avvertiamo la mancanza. Inoltre il piacere non rappresenta un punto d'arrivo, in quanto la volont\u00e0, per sua natura, si rivolge immediatamente ad altro, giacch\u00e9 \u00abnessun appagamento possibile potrebbe bastare a calmare la sua sete, a porre uno scopo finito alla sua brama ed a riempire l'abisso senza fondo del suo cuore\u00bb. Con la soddisfazione di un bisogno \u00abnient'altro ci si pu\u00f2 guadagnare se non d'essersi liberati da una sofferenza o da un desiderio: quindi ci si trova come prima del loro inizio e non meglio\u00bb\nSe subito dopo la nascita siamo stati preda della Volont\u00e0, ora il nostro dovere morale \u00e8 quello di disfare quello che la Volont\u00e0 caotica ha fatto, negare la volont\u00e0 di vivere passando ad una conversione radicale dal voler vivere al non voler vivere annullando la volont\u00e0 nella \"noluntas\". Delle vie d'uscita che ci si presentano (suicidio, arte, etica della compassione) solo l'ascesi sembra essere quella efficace poich\u00e9 ci rende trasparenti alla volont\u00e0 che continuer\u00e0 ad attraversarci ma non trover\u00e0 pi\u00f9 il corpo. Quindi vivere una non vita con l'estenuazione dell'organismo, raggiungendo la nolont\u00e0, cio\u00e8 la non-volont\u00e0, quindi il nulla.\nIl pessimismo di Hartmann.\nIl metodo induttivo.\nEduard von Hartmann intende costruire una teoria sul pessimismo sulla base di un metodo ricavato dalle scienze naturali e che dunque, in chiave antihegeliana e antideduttiva, si fondi sull'induzione che tuttavia, nella scienza e nella filosofia, non permette di raggiungere i principi ultimi che egli ritiene possano essere attinti solo da una visione mistica. Nel suo tempo ormai la scienza e la filosofia sono enormemente progredite e non rimane che far cadere l'ultimo muro che le separa realizzando una sintesi che le contenga entrambe armonicamente. \u00c8 falsa ogni speculazione che contraddica i risultati della scienza empirica cos\u00ec come false sono tutte le spiegazioni scientifiche dei fatti empirici \u00abche contraddicono i risultati rigorosi di una speculazione puramente logica\u00bb.\nL'inconscio.\nNella prima parte della sua opera principale \"Filosofia dell'inconscio\" Hartmann vuole dimostrare come nei fenomeni naturali complessi agiscano non cause materiali ma finalistiche spirituali. Ad esempio nella cova delle uova non \u00e8 la forma dell'uovo, la struttura corporea dell'uccello o la temperatura del nido a spiegare questo fenomeno quanto la causa spirituale che ha come fine la perpetuazione della specie.\nLa volont\u00e0 non \u00e8 qualcosa che riguarda solo gli esseri umani, considerati sia nella loro interezza sia nelle parti singole che li compongono (ad esempio il midollo spinale e i gangli), ma anche gli animali hanno delle attivit\u00e0 psichiche che possono distinguersi da quelle umane solo quantitativamente e che permettono loro di conseguire precisi scopi, di modificare i loro comportamenti in relazione al mutamento delle situazioni, il che vuol a dire \u00abvogliono\u00bb, ossia in loro sono presenti varie volont\u00e0 che fanno capo di volta in volta a parti diverse dal cervello (il cervelletto, il midollo spinale, i gangli nervosi. Cos\u00ec anche nell'uomo vi sono movimenti involontari, come ad esempio il battito cardiaco, che non sono collegabili ad una volont\u00e0 conscia centrale ma alle singole parti da cui si originano queste volont\u00e0 che regolano i movimenti.\nStabilita l'esistenza di questa volont\u00e0 bisogna chiarire come essa debba essere collegata alla rappresentazione nel senso che ogni volont\u00e0 \u00e8 di per s\u00e9 astratta se non viene collegata ad un preciso contenuto. Ogni volere infatti \u00e8 un volere qualcosa, quindi un volere determinato ma la nuova situazione che si vuole raggiungere mettendo in atto il volere non pu\u00f2 essere presente realmente alla volont\u00e0 poich\u00e9 in questo caso non sarebbe pi\u00f9 da realizzare: essa deve esistere quindi nel soggetto volente idealmente, vale a dire come rappresentazione e questo accade perch\u00e9 la volont\u00e0 \u00e8 un'entit\u00e0 spirituale Ogni volont\u00e0 contiene in s\u00e9 idealmente, spiritualmente, la volizione.\nLa prova che esiste un'attivit\u00e0 spirituale psichica inconscia Hartmann la trova nell'analisi degli istinti animali e umani e come sostiene Hegel anche per Hartmann \u00abL'istinto \u00e8 un agire finalizzato senza coscienza del fine\u00bb.\nLa presenza nella natura di una serie di cause ed effetti fa pensare all'esistenza di un fine ultimo che segni la conclusione della catena se non si vuole che questa rimanga \u00absospesa nell'aria\u00bb. Si deve dunque condividere la teoria di Leibniz secondo la quale il mondo \u00e8 strutturato per raggiungere nel miglior modo possibile il migliore dei fini possibili. Questo finalismo per\u00f2 deve tener conto dell'esistenza del male e del dolore che contrasta la volont\u00e0 dell'inconscio di raggiungere la felicit\u00e0.\nLa felicit\u00e0.\nIl finalismo eudemonologico dimostra che il dolore pu\u00f2 servire a raggiungere la felicit\u00e0 solo se l'uomo si convince che questa non \u00e8 altro che l'assenza di dolore che \u00e8 connesso inevitabilmente all'esistenza e quindi solo rinunciando a vivere si potr\u00e0 annichilire il mondo e il suo dolore. Si illude chi pensa che salute, giovinezza, libert\u00e0 e ricchezza possano rendere felici anzi si rischia di cadere in quella sofferenza che \u00e8 la noia che fa desiderare l'arrivo di dolori che rompano il tedio mortale.\nCome la storia dell'umanit\u00e0 anche quella del singolo si svolge attraverso il primo grado dell'infanzia dove si vive nel presente seguito da quello della giovinezza, caratterizzato dai grandi sogni e poi da quello della maturit\u00e0 che cerca con affanno la fama e la ricchezza ed infine quello della vecchiaia che svela il decadimento delle illusioni:\nIl pessimismo nella filosofia italiana.\n\u00c8 ben rappresentato da Piero Martinetti, in questo influenzato da Arthur Schopenhauer e, soprattutto, dal suo filosofo favorito: Africano Spir. Secondo Augusto del Noce: \"il pensiero di Martinetti si situa appunto come momento conclusivo del pessimismo religioso e come la sua posizione pi\u00f9 coerente e rigorosa. Altri filosofi italiani del Novecento che possono essere definiti come pessimisti, ciascuno a suo modo, sono Carlo Michelstaedter e Giuseppe Rensi."}
{"id": "1238079", "revid": "293377", "url": "https://it.wikipedia.org/wiki?curid=1238079", "title": "Bob Lenarduzzi", "text": "Vincitore nel 1979 del campionato NASL con il Vancouver Whitecaps, fu capitano della Nazionale canadese (della quale fu anche commissario tecnico dal 1993 al 1998) al in Messico. Dal 2001 al 2019 \u00e8 stato presidente dei Vancouver Whitecaps.\nCarriera agonistica.\nDifensore con doti da centrocampista, crebbe calcisticamente in Inghilterra nelle file del , all'epoca in Terza Divisione. A 18 anni compiuti vantava gi\u00e0 67 incontri di Lega in prima squadra, e nel 1974 torn\u00f2 in patria per giocare nel neocostituito Vancouver Whitecaps, nato per disputare la North American Soccer League. In 11 stagioni con la squadra della sua citt\u00e0 Lenarduzzi vinse il titolo nel 1979 e fu il \"recordman\" di presenze della NASL (288 nella \"regular season\" e 24 nei \"playoff\" per un totale di 312).\nQuando la NASL (e conseguentemente il Whitecaps) si sciolse, Lenarduzzi si trasfer\u00ec al Tacoma Stars (campionato \"indoor\" MISL I) con il quale disput\u00f2 2 stagioni prima di tornare a Vancouver, negli 86ers (CSL I).\nNel 1987 divenne giocatore/allenatore della squadra e, dal 1988, anno del suo ritiro dal calcio giocato, fino al 1993, solo allenatore.\nTra i pi\u00f9 promettenti calciatori canadesi, Lenarduzzi, anche in virt\u00f9 della sua esperienza maturata in Inghilterra, entr\u00f2 quasi subito a far parte della Nazionale canadese: vi esord\u00ec, infatti, nel 1973, a 18 anni. Il momento migliore della carriera di Lenarduzzi in nazionale fu senza dubbio la fase finale del in Messico. Si trattava, infatti, della prima qualificazione mai ottenuta dai canadesi nella massima manifestazione calcistica mondiale: pur non superando il primo turno in un girone che comprendeva anche , e , la squadra riusc\u00ec a limitare al minimo il passivo (rispettivamente 0-1, 0-2 e 0-2).\nDopo l'esperienza con gli 86ers, dal 1993 al 1998 Lenarduzzi fu il commissario tecnico della Nazionale canadese, arrivando per due volte consecutive all'ultimo atto prima della qualificazione al campionato del mondo (edizioni 1994 e 1998): riguardo a quello del 1994, il Canada fu sconfitto nello spareggio interzona dall' ai calci di rigore e perse la possibilit\u00e0 di accedere alla sfida contro l' per la qualificazione della 6\u00aa squadra americana a quell'edizione del campionato del mondo; riguardo all'edizione 1998, il Canada arriv\u00f2 fino alla qualificazione del torneo esagonale della CONCACAF che assegnava tre posti al campionato del mondo, ma si classific\u00f2 ultimo. Dopo tale mancata qualificazione Lenarduzzi si dimise da commissario tecnico. Ebbe una parentesi con la nazionale di calcio a 5 del Canada in occasione del FIFA Futsal World Championship 1989 dove il Canada fu eliminato al primo turno nel gruppo C.\nDa allenatore degli 86ers, tra il 1988 e il 1989 Lenarduzzi consegu\u00ec un importante record a livello continentale, guidando la squadra a 42 incontri di Lega consecutivi senza sconfitte.\nCarriera direttiva.\nDopo il congedo dalla nazionale canadese, Lenarduzzi ha intrapreso la carriera direttiva: prima come direttore generale degli 86ers dal 1998 al 2000 (incarico nel quale fu premiato come miglior dirigente della A-League) e, dal 2001 al 2019, come presidente dello stesso club, nel frattempo tornato al nome originario di Whitecaps.\nRiconoscimenti.\nNel 2001 Lenarduzzi entr\u00f2 nella \"Hall of Fame\" canadese del calcio e, nel 2003, in quella statunitense (la National Soccer Hall of Fame). Nel 2005 ricevette l'Ordine al merito della Columbia Britannica. \u00c8 stato votato tra i migliori 30 giocatori del secolo della CONCACAF."}
{"id": "1238082", "revid": "767487", "url": "https://it.wikipedia.org/wiki?curid=1238082", "title": "Pride (White Lion)", "text": "Pride \u00e8 il secondo album in studio del gruppo musicale statunitense White Lion, pubblicato il 21 giugno 1987 dalla Atlantic Records.\nHa raggiunto la posizione numero 11 della Billboard 200 negli Stati Uniti ed \u00e8 rimasto in classifica per un anno intero, vendendo 2 milioni di copie nei soli Stati Uniti.\nDall'album sono stati estratti i singoli di successo \"Wait\" e \"When the Children Cry\", entrambi entrati nella top 10 in classifica.\nStoria.\n\"Pride\" \u00e8 stato il primo disco dei White Lion pubblicato sotto l'Atlantic Records. Secondo quanto affermato da Mike Tramp in un'intervista, il processo di registrazione dell'album richiese sei settimane di lavoro in studio con il produttore Michael Wagener. Il primo singolo, \"Wait\", venne pubblicato il 1\u00ba giugno del 1987, ma non ebbe molto successo fino a quando MTV non cominci\u00f2 a trasmettere il relativo video musicale nel gennaio del 1988, ben sette mesi dopo la sua pubblicazione, spingendo il singolo all'ottavo posto della Billboard Hot 100. Nell'agosto del 1988, a pi\u00f9 di un anno di distanza dalla pubblicazione dell'album, venne estratto il secondo singolo \"Tell Me\", anch'esso accompagnato da un video musicale. Il terzo singolo, una delicata ballata acustica intitolata \"When the Children Cry\", arriv\u00f2 fino al terzo posto in classifica, anche in questo caso grazie alla forte rotazione del relativo video musicale su MTV, facendo di \"Pride\" uno dei pochi album hard rock di sempre ad avere avuto pi\u00f9 di una hit nella top 10. L'album raggiunse la posizione numero 11 della Billboard 200, rimanendo in classifica per un anno intero.\nIl successo di \"When the Children Cry\" spinse l'album a vendere pi\u00f9 di 2 milioni di copie nei soli Stati Uniti, ottenendo la certificazione di doppio disco di platino. In aggiunta, Vito Bratta venne premiato come miglior chitarrista esordiente dalla rivista specializzata \"Guitar World\".\n\"All You Need Is Rock 'n' Roll\" fu il quarto e ultimo singolo estratto dall'album.\nMike Tramp considera \"Pride\" come il miglior album dei White Lion, sostenendo: \u00aba quel tempo eravamo una band e ci piaceva stare insieme. Dopo quel disco ci siamo allontanati l'uno dall'altro e ci siamo dimenticati cosa avremmo dovuto fare.\u00bb\nTour.\nIl tour promozionale di \"Pride\" part\u00ec nel giugno del 1987, quando i White Lion aprirono alcune date per i Frehley's Comet, la nuova band di Ace Frehley. Il tour and\u00f2 avanti ininterrottamente per un anno e mezzo, portando i White Lion ad esibirsi in supporto di Aerosmith, Ozzy Osbourne e Kiss nel dicembre del 1987. Nel gennaio del 1988, i White Lion aprirono il tour americano degli AC/DC in promozione all'album \"Blow Up Your Video\". Conclusero come band di supporto per gli Stryper nell'estate del 1988.\nMentre i Wait Lion erano in tour con gli AC/DC, l'album \"Pride\" e il singolo \"Wait\" riuscirono ad entrare in classifica, in gran parte grazie a MTV che cominci\u00f2 a mandare in rotazione regolare il video musicale di \"Wait\" - quasi sette mesi dopo l'uscita del singolo. Nel febbraio del 1988, la band registr\u00f2 un concerto speciale per MTV dal noto Ritz di New York (che sar\u00e0 in gran parte utilizzato per il DVD \"\" pubblicato nel 2005).\nNella primavera del 1989, il tour di \"Pride\" ebbe definitivamente fine."}
{"id": "1238084", "revid": "1776051", "url": "https://it.wikipedia.org/wiki?curid=1238084", "title": "Parched with Thirst Am I and Dying", "text": "Parched with Thirst Am I and Dying \u00e8 la prima raccolta del gruppo heavy metal svizzera Celtic Frost, pubblicata nel 1992 da Noise Records. Il disco \u00e8 stato ristampato nel 1999.\nContiene tracce provenienti da tutti gli album della band eccetto \"Morbid Tales\", oltre a jam session, cinque tracce inedite e tracce in precedenza presenti solo su EP. La versione su LP non comprende le tracce \"Cherry Orchards\", \"Wings of Solitude\", \"Circle of the Tyrants\", \"The Name of My Bride\" e \"Mexican Radio\"."}
{"id": "1238086", "revid": "436907", "url": "https://it.wikipedia.org/wiki?curid=1238086", "title": "BBC Archives", "text": ""}
{"id": "1238091", "revid": "124123", "url": "https://it.wikipedia.org/wiki?curid=1238091", "title": "John Pople", "text": "Dopo aver frequentato la Bristol Grammar School, emigr\u00f2 negli Stati Uniti nei primi anni sessanta, e vi trascorse il resto della propria vita, pur conservando la cittadinanza britannica. Si laure\u00f2 ed ottenne il dottorato di ricerca presso l'universit\u00e0 di Cambridge, lavorando fra gli altri con John Lennard-Jones; nella sua tesi trattava un argomento generalmente non considerato parte della chimica: la struttura del legame chimico dell'acqua. Pople si considerava un matematico, anche se viene ricordato come chimico teorico.\nIl suo contributo di maggior rilievo \u00e8 costituito da studi approssimati (nell'ambito della teoria dell'orbitale molecolare) sugli elettroni pi nel 1953, identici a quelli realizzati da Rudolph Pariser e Robert G. Parr nel medesimo anno, e che vengono oggi ricordati come metodo Pariser-Parr-Pople.\nHa ricevuto, insieme a Walter Kohn, il Premio Nobel per la Chimica nel 1998."}
{"id": "1238093", "revid": "486946", "url": "https://it.wikipedia.org/wiki?curid=1238093", "title": "70\u00b0 Stormo", "text": ""}
{"id": "1238095", "revid": "287204", "url": "https://it.wikipedia.org/wiki?curid=1238095", "title": "2\u00b0 Stormo", "text": ""}
{"id": "1238098", "revid": "149485", "url": "https://it.wikipedia.org/wiki?curid=1238098", "title": "Erik Dekker", "text": "Nel 1992, tra i dilettanti, fu medaglia d'argento ai Giochi olimpici di Barcellona; professionista dal 1992 al 2006, vinse quattro tappe al Tour de France e l'edizione 2001 della Coppa del mondo. Dal 2007 al 2015 \u00e8 stato direttore sportivo del team Rabobank/Belkin/Lotto NL.\nCarriera.\nTra i dilettanti vinse la medaglia d'argento in linea ai Giochi olimpici di Barcellona, preceduto al traguardo dal solo Fabio Casartelli. Passato professionista nel settembre 1992 con la squadra olandese Buckler-Colnago-Decca, nella sua carriera da \"pro\" gareggi\u00f2 sempre con questa formazione, divenuta negli anni seguenti, per ragioni di sponsor, Wordperfect, Novell e quindi, dal 1996, Rabobank. Nella stessa squadra militava un altro grande campione olandese, Michael Boogerd, che divent\u00f2 un suo amico-rivale.\nDekker fu uno dei migliori interpreti delle grandi corse in linea, tanto da aver vinto la classifica finale della Coppa del mondo nel 2001. Ottimo passista veloce e, di conseguenza, buon cronoman, talvolta Dekker riusciva a difendersi bene anche in salita, risultando cos\u00ec uno dei corridori pi\u00f9 completi del panorama ciclistico. Tra le numerose vittorie si aggiudic\u00f2 quattro tappe al Tour de France, quattro campionati nazionali, la Cl\u00e1sica San Sebasti\u00e1n 2000, l'Amstel Gold Race 2001, la Tirreno-Adriatico 2002 e la Parigi-Tours 2004.\nDopo il ritiro dalle gare, avvenuto nel 2006, \u00e8 stato direttore sportivo, dal 2007 al 2015, per lo stesso team con cui aveva corso in carriera, la Rabobank, divenuta nelle stagioni seguenti Blanco, Belkin e Lotto NL."}
{"id": "1238102", "revid": "363629", "url": "https://it.wikipedia.org/wiki?curid=1238102", "title": "Randomizzazione", "text": ""}
{"id": "1238103", "revid": "287204", "url": "https://it.wikipedia.org/wiki?curid=1238103", "title": "36\u00b0 Stormo", "text": ""}
{"id": "1238105", "revid": "124845936", "url": "https://it.wikipedia.org/wiki?curid=1238105", "title": "Fabrizia Sacchi", "text": "Biografia.\nAttrice di teatro, cinema e televisione, si \u00e8 diplomata presso l'Accademia nazionale d'arte drammatica.\nTra i vari lavori per il grande schermo, vi sono: \"Nel continente nero\" (1993), regia di Marco Risi, \"Preferisco il rumore del mare\" (2000), regia di Mimmo Calopresti, \"Da zero a dieci\" (2002) di Ligabue, \"La felicit\u00e0 non costa niente\", diretto da Mimmo Calopresti, \"Mundo civilizado\", diretto da Luca Guadagnino, questi ultimi due entrambi del 2003, \"Apnea\" (2004), opera prima di Roberto Dordit, e \"Melissa P.\" (2005), regia di Luca Guadagnino, in cui \u00e8 la madre di \"Melissa\".\nNel 2001 ha inoltre recitato una sequenza per la nuova versione americana home-video del classico di Mario Bava \"Cani arrabbiati\" (1974), nella parte di una donna che piange all'inizio del film.\nTra i lavori per il piccolo schermo ha recitato nella serie tv di Rai Uno \"Medicina generale\" (2007-2009), in cui ha il ruolo di \"Gabriella Boschi\".\nNel 2013 \u00e8 candidata al David di Donatello per la migliore attrice non protagonista e al Nastro d'argento alla migliore attrice non protagonista per il film \"Viaggio sola\" e nello stesso anno si laurea in Lettere e Filosofia.\nNel 2017 produce la web serie \"Il prete\" con la regia di Andrea Piretti. La web serie girata a Napoli \u00e8 arrivata finalista alla sezione \"Miglior Drama\" al Roma Web Fest 2017 e ha vinto il Premio Asti Web Cinema. Nel 2018 ha lavorato nuovamente per Guadagnino, apparendo nel film \"Suspiria\", remake del classico di Dario Argento.\nCuriosit\u00e0.\n\u00c8 citata nei ringraziamenti speciali dei titoli di coda del film Santa Maradona."}
{"id": "1238108", "revid": "287204", "url": "https://it.wikipedia.org/wiki?curid=1238108", "title": "15\u00b0 Stormo", "text": ""}
{"id": "1238109", "revid": "599013", "url": "https://it.wikipedia.org/wiki?curid=1238109", "title": "Augusto Scala", "text": "Caratteristiche tecniche.\nCentrocampista dai \"piedi buoni\" aveva i suoi punti di forza nella precisione del passaggio con cui liberava i compagni davanti alla porta, e nella potenza del tiro che sfruttava soprattutto nell'esecuzione dei calci di punizione.\nCarriera.\nIn carriera ha totalizzato complessivamente 90 presenze e 11 reti in Serie A e 151 presenze e 24 reti in Serie B, conquistando due promozioni in massima serie (con il Cesena nella stagione 1972-1973 e con l'Atalanta nella stagione 1976-1977).\nNei sette anni di permanenza a Bergamo fu sempre osteggiato dai \"senatori\" della stampa locale che lo accusavano, a torto, di scarsa professionalit\u00e0. \"Gusto\", come lo chiamavano i tifosi, \u00e8 stato invece sempre molto amato dal popolo atalantino: come uomo, per la sua semplicit\u00e0 e affabilit\u00e0 e come giocatore per la classe di cui era dotato.\nFurono 36 le reti da lui realizzate in maglia nerazzurra nelle competizioni ufficiali: 33 in campionato, 2 in Coppa Italia e 1 nello spareggio di Genova del 29 giugno 1977 contro il Cagliari, quella del definitivo 2-1 che sanc\u00ec la promozione in Serie A degli orobici.\nIn suo sostegno l'Associazione Italiana Calciatori effettu\u00f2 il primo sciopero della storia del calcio italiano, dopo che era stato messo fuori rosa per avere rifiutato il trasferimento dal Bologna all', il 14 aprile 1974. Tale sciopero si concretizz\u00f2 in un ritardo di dieci minuti nell'inizio degli incontri."}
{"id": "1238118", "revid": "486946", "url": "https://it.wikipedia.org/wiki?curid=1238118", "title": "ICT", "text": ""}
{"id": "1238121", "revid": "196390", "url": "https://it.wikipedia.org/wiki?curid=1238121", "title": "Mercedes R121", "text": ""}
{"id": "1238127", "revid": "22356", "url": "https://it.wikipedia.org/wiki?curid=1238127", "title": "Rutiodon", "text": "Il rutiodonte (gen. Rutiodon) era un rettile arcosauriforme estinto appartenente al gruppo dei fitosauri, che vissero nel Triassico in America ed Europa. Era lungo tra i 3 e i 6 m.\nCome tutti i membri del suo ordine, il \"Rutiodon\" somigliava molto a un coccodrillo, ma non gli era per niente affine e aveva le narici non sull'estremit\u00e0 del muso, ma vicino agli occhi. Il suo corpo era protetto da pesanti piastre ossee e le sue mascelle erano irte di denti affilati. Probabilmente usava il suo muso come quello del gaviale, ovvero per catturare pesci, anche se talvolta non disdegnava di attaccare rettili che si abbeveravano sulle rive dei fiumi, come il \"Coelophysis\" e il \"Desmatosuchus\". Anche se in acqua era letale, sulla terraferma era certamente lento e goffo."}
{"id": "1238129", "revid": "110157", "url": "https://it.wikipedia.org/wiki?curid=1238129", "title": "Kuzneck", "text": "Kuzneck, (anche traslitterata come \"Kuznetsk\") \u00e8 una citt\u00e0 della Russia europea centrale, situata nell'oblast' di Penza, sulle sponde del fiume \"Truev\", 121 km ad oriente del capoluogo Penza; \u00e8 il capoluogo amministrativo del distretto omonimo.\nFondata nel 1699 col nome di Narychkino sotto il regno di Pietro il Grande, ricevette lo \"status\" di citt\u00e0 nel 1780 dalla zarina Caterina II. Nel 1790, la citt\u00e0 assunse il suo nome attuale, essendo capitale dell'omonimo distretto. Nel XIX secolo l'artigianato si svilupp\u00f2 molto a Kuznetsk ed apparvero le prime fabbriche, fra le quali una fonderia di ferro.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1238131", "revid": "6923", "url": "https://it.wikipedia.org/wiki?curid=1238131", "title": "Giovanni Nepomuceno de Tschiderer", "text": "Dal 1834 al 1860 fu vescovo di Trento. \u00c8 stato proclamato beato nel 1995 da papa Giovanni Paolo II.\nBiografia.\nI primi anni.\nGiovanni Nepomuceno de Tschiderer nacque a Bolzano il 15 aprile 1777, figlio di Giuseppe Gioacchino de Tschiderer di Gleifheim, esattore generale delle tasse per il Tirolo, e Caterina de' Giovanelli, italiana. Sin da piccolo manifest\u00f2 dei problemi di pronuncia che gli procurarono una balbuzie che perdur\u00f2 anche in et\u00e0 adulta. Nel 1785 si trasfer\u00ec con la sua famiglia a Innsbruck, ma l'anno successivo Giovanni decise di fare ritorno a Bolzano presso il nonno materno per poter frequentare il ginnasio dei francescani dove si distinse \u201cper onesta e diligente applicazione\u201d. A Innsbruck torn\u00f2 nel 1794 per completare i propri studi filosofici e li conobbe padre Ercolano Oberrauch che lo guid\u00f2 nello studio della sacra scrittura e della patristica sino al 1798.\nVenne ordinato presbitero il 27 luglio 1800 per mano dell'arcivescovo di Trento, Emanuele Maria Thun e celebr\u00f2 la prima messa nella piccola chiesa di Sant'Antonio da Padova a Collalbo, sull'altipiano del Renon, dove rimase per due anni come sacerdote ausiliario della parrocchia di Longomoso. Nel 1802 ottenne il permesso di recarsi per un anno a Roma dove venne pi\u00f9 volte ricevuto in udienza da papa Pio VII. Tornato in Austria, collabor\u00f2 ancora nelle parrocchie di Auna di Sotto nel 1803 e San Pancrazio nel 1804 sino al 1807 quando venne nominato parroco e docente di teologia nel seminario di Trento per nomina del governo bavarese (all'epoca i territori erano stati assoggettati al Regno di Baviera).\nA Trento, nonostante le difficolt\u00e0 nell'apprendimento e nell'uso della lingua italiana, si dimostr\u00f2 un ottimo insegnante e nel 1810, ma al momento dell'annessione del Trentino al Regno d'Italia napoleonico, tutti i docenti di origini tedesche dovettero essere sostituiti da insegnanti di origini italiane e per questo Giovanni dovette abbandonare il proprio incarico. Questo non gli imped\u00ec ad ogni modo d fondare piccole scuole in diverse localit\u00e0 ed impegnandosi assieme ad altri maestri germanofoni nella trasmissione del catechismo al popolo, portando anche viveri e beni alimentari alle comunit\u00e0 pi\u00f9 distanti dai centri abitati.\nIl 13 settembre 1819, dopo la restaurazione degli austriaci, venne nominato parroco di Merano ed il 26 ottobre 1826 venne convocato a Trento dal vescovo Franz Xavier Luschin che lo nomin\u00f2 canonico di quella cattedrale e membro del capitolo tridentino. L'anno successivo, il 26 dicembre 1827, venne nominato provicario nell'arcidiocesi ed inquadrato nel suo clero per provvedere all'insegnamento in lingua tedesca nell'area di Trento.\nL'episcopato a Trento.\nIl 24 febbraio 1832 fu eletto vescovo ausiliare di Bressanone e ordinato vescovo titolare di Elenopoli di Bitinia il 20 maggio dello stesso anno da Bernhard Galura. Fu vescovo di Trento dal 3 maggio 1835 al 3 dicembre 1860.\nVenne nominato nel 1834 su proposta del predecessore Luschin dall'imperatore d'Austria Francesco I, in forza della particolare posizione di quello che era stato un principato vescovile retto da vescovi-conti. La nomina venne ratificata da papa Gregorio XVI il 19 dicembre dello stesso anno. Come vescovo si distinse per le numerose visite pastorali in tutte le localit\u00e0 della diocesi, che per estensione era seconda solo a quella di Milano.\nVisitando la Valvestino e Magasa, de Tschiderer ebbe modo di conoscere in quest'ultima localit\u00e0 le elette virt\u00f9 spirituali dell'umile curato don Matteo Gottardi. Cos\u00ec, quando, nel 1838, don Pier Paolo Righler, padre spirituale del seminario teologico di Trento, fu nominato alla cattedra di professore di pastorale, il vescovo nomin\u00f2 a sua volta don Matteo Gottardi suo successore. Oper\u00f2 per la formazione del clero e in favore dei poveri sostenendo il Johanneum di Bolzano e l'Istituto per sordomuti di Trento che oggi porta il suo nome.\nFu contrario alla riforma Giuseppina e per questo oper\u00f2 per sostituire alcuni professori del Seminario che ne condividevano i principi con uomini di sua fiducia, che mand\u00f2 a completare la formazione presso il Frintaneum di Vienna o il Germanicum di Roma. Istitu\u00ec corsi di esercizi spirituali da tenersi ogni anno per il clero per la cui formazione fond\u00f2 convitti a Borgo e Bolzano. Inoltre sostenne l'unit\u00e0 del Tirolo contro le proposte di annessione del Trentino al Regno Lombardo Veneto, che in quel periodo apparteneva come il Tirolo alla corona austriaca.\nNel 1860 sospese dal servizio il professor don Bartolomeo Venturini di Magasa, insegnante presso l'Imperial Regio Ginnasio di Rovereto, per aver autorizzato i propri studenti a portare sul bavero della giacca il tricolore. Il Venturini dovette dedicarsi all'insegnamento privato e poi emigrare nel Regno d'Italia a Desenzano.\nPer quanto riguarda la sua personalit\u00e0 pur avendo almeno formalmente le prerogative di un principe vescovo fu alieno da ogni pompa e visse in modo molto semplice, concentrandosi sulla sua missione spirituale e, pur essendo tedesco, assicurandosi molta simpatia da parte di tutto il popolo di un territorio abitato per la maggior parte da popolazione di lingua italiana.\nNel 1873 il suo successore, l'italiano Benedetto de Riccabona, avvi\u00f2 il processo diocesano informativo sulle virt\u00f9 di Giovanni Nepomuceno, che port\u00f2 alla beatificazione del vescovo avvenuta a Trento il 30 aprile 1995 giorno della visita del papa Giovanni Paolo II.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1238132", "revid": "767487", "url": "https://it.wikipedia.org/wiki?curid=1238132", "title": "Riffs", "text": "Riffs \u00e8 il 26\u00b0 album di studio della rock band inglese Status Quo, uscito nel novembre del 2003.\nIl disco.\nRappresenta il completamento della trilogia di cover-album iniziata nel 1996 col fortunato \"Don't Stop\" e viene registrato nel 2002 nel corso delle medesime sedute d'incisione dell'album \"Heavy Traffic\".\nCome avverte il titolo, il disco \u00e8 una carrellata di potenti riff chitarristici abbinata a brani tra i pi\u00f9 celebri della storia del rock, riletti in chiave decisamente hard.\nIl lavoro presenta anche alcune auto-cover della band che per l'occasione decide di rivisitare brani come \"Caroline\" e \"Whatever You Want\".\nIl disco va al n. 32 UK e da esso non vengono estratti singoli.\nL'edizione pubblicata in Inghilterra contiene un DVD bonus con nove tracce.\nTracce.\nA fianco di ogni traccia viene riportato il nome dell'artista che in origine ha inciso il brano."}
{"id": "1238133", "revid": "80339", "url": "https://it.wikipedia.org/wiki?curid=1238133", "title": "Novokuznetsk", "text": ""}
{"id": "1238134", "revid": "1792680", "url": "https://it.wikipedia.org/wiki?curid=1238134", "title": "Popoli roman\u00ed", "text": "I popoli roman\u00ed, generalmente definiti zingari o gitani, sono un insieme di popolazioni accomunate dall'uso (presente o passato) della lingua roman\u00ed. Originariamente fuoricasta dell'India settentrionale, gli zingari si stabilirono in Europa nel corso del Medioevo e si sono diffusi in tempi pi\u00f9 recenti anche in altri continenti (America). Le popolazioni roman\u00ed sono in massima parte stanziali e hanno generalmente la cittadinanza del paese in cui risiedono. Tra i principali gruppi roman\u00ed in Italia vi sono i rom e i sinti. La disciplina che si occupa di studiare la storia, lingua e cultura dei popoli roman\u00ed (da non confondersi con i romeni) \u00e8 la romanologia.\nTerminologia.\nRom sta ad indicare un determinato popolo roman\u00ed, ed \u00e8 il termine con il quale molti non-roman\u00ed oggi usano indicare (in maniera inesatta) tutti i gruppi roman\u00ed. I documenti del Consiglio d'Europa e dell'Unione europea utilizzano il termine plurale \"Roma\" come termine generico per indicare tutti i popoli roman\u00ec nel loro insieme.\nSpesso, per indicare i popoli roman\u00ed, vengono usati anche altri termini: ad esempio, in italiano \"zingari\" (o \"zingani\" o \"zigani\") e \"gitani\"; in inglese \"gypsies\" e \"travellers\" (\"viandanti\"); in francese \"gens du voyage\" (\"viaggiatori\"), \"tsiganes\", \"gitans\" e \"manouches\"; in spagnolo e in catalano \"gitanos\"; in tedesco \"Zigeuner\"; in ungherese \"cig\u00e1ny\"; in polacco \"cyganie\", ecc. Tali termini, usati per indicare le popolazioni roman\u00ed da parte di chi non ne fa parte (esonimi), sono percepiti da gran parte delle persone roman\u00ed come dispregiative e offensive, oltre che negativamente connotate nella gran parte delle lingue.\nSecondo diversi studiosi, il termine corretto da utilizzare sarebbe quello proprio dell'etnia o, pi\u00f9 in generale, la locuzione popolazione roman\u00ed, sostituendo quindi i termini zingaro/zingari, laddove usati come aggettivi, con i corrispondenti aggettivi \"roman\u00f3\"/\"roman\u00ed\". In Italia, tuttavia, in documenti di emanazione ministeriale come ad esempio gli studi del Ministero dell'Interno, si continua a utilizzare il termine \"zingari\" per indicare l'insieme delle etnie e l'aggettivo \"roman\u00ed\" viene utilizzato solo in relazione alla lingua propria dei rom e sinti.\nSulla parola zingaro, zingano o zigano esistono diverse ipotesi etimologiche. La parola \u00e8 chiaramente imparentata con il francese \"tsigane\", il portoghese \"cigano\", il rumeno \"\u021bigan\", l'ungherese \"cig\u00e1ny\" e il tedesco \"Zigeuner\". Fino all'inizio del XX secolo molti studiosi collegavano \"zingaro\" ad \"Athingan\", una popolazione mista sira, etiope e nubiana, che si sarebbe stabilita in Tracia in seguito alle vittorie dell'imperatore Costantino V, e che sarebbe stata poi dispersa dalle invasioni turche (\u00e8 l'opinione fra gli altri di Pianigiani, autore del Dizionario etimologico italiano del 1907). Attualmente, gli studiosi fanno risalire la parola dal greco medievale (\u0391)\u03c4\u03c3\u03af\u03b3\u03b3\u03b1\u03bd\u03bf\u03b9 \"(A)ts\u00ednganoi\" (greco moderno \u03a4\u03c3\u03b9\u03b3\u03b3\u03ac\u03bd\u03bf\u03b9, \"Tsing\u00e1ni\"), trib\u00f9 dell'Anatolia. Non \u00e8 escluso che l'etimo originario sia indo-ario, \"atzigan\". La stessa parola greca \u0391\u03c4\u03c3\u03af\u03b3\u03b3\u03b1\u03bd\u03bf\u03c2 viene collegata da alcuni studiosi ad \u0391\u03b8\u03af\u03b3\u03b3\u03b1\u03bd\u03bf\u03b9 \"Ath\u00ednganoi\", \"intoccabili\", nome di gruppi eretici stanziati nelle regioni anatoliche di Frigia e Licaonia, che imponevano di non toccare le persone considerate impure. Il significato \"intoccabili\" per\u00f2 ha fatto pensare anche alla quinta casta indiana, i paria, considerati appunto impuri ed intoccabili. Questo ha indotto molti a immaginare che la connotazione della parola sia sempre stata negativa.\nAltri ancora ritengono invece che la connotazione del significato fosse positiva, portando a sostegno di ci\u00f2 un documento del 1387 di Nauplia, in Grecia, dove i veneziani confermarono i privilegi agli zingari concessi a loro dai bizantini. Privilegi che ritroviamo per questi popoli in diversi documenti per un centinaio di anni in diversi luoghi dell'Europa, come quella, per esempio, del 1423:\nIntorno al XVI secolo il termine avrebbe assunto la connotazione \u2013 negativa \u2013 che troviamo ancora oggi.\nLa parola gitano, come l'inglese \"gypsy\" e il francese \"gitan\" deriva dallo spagnolo \"gitano\" a sua volta derivato dal latino *\"aegypt(i)anus\", \"egiziano\" (aggettivo derivato da \"Aegyptus\", \"Egitto\"). \nPiero Colacicchi sostiene che \"nomade\", riferito ai Rom, \u00e8 un termine ottocentesco, usato non tanto per indicare lo stile di vita di questi quanto piuttosto con intento discriminatorio verso coloro che ritenevano \"uomini inferiori\" poich\u00e9 \"pigri, vagabondi, caratterialmente instabili\", in contrapposizione a quello dell'uomo eletto, amante della patria, posato e seguace della morale. Il termine \u00e8 peraltro in contraddizione con le effettive condizioni sociali della popolazione roman\u00ed, che almeno in Italia \u00e8 in gran prevalenza stanziale.\nStoria.\nOriginari dal subcontinente indiano di una regione situata tra l'India e il Pakistan odierni che, agli inizi dell'XI secolo, furono costretti ad abbandonare. Il principale argomento di tale tesi, comunque variamente circostanziata, \u00e8 la loro lingua, di derivazione indoaria, le loro caratteristiche somatiche e le documentazioni storiografiche della loro antica presenza in tali territori. Non \u00e8 tuttavia chiaro se tale regione sia stata il luogo di origine \"primitivo\" della cultura roman\u00ed o piuttosto una tappa intermedia di una migrazione ben pi\u00f9 complessa, dal momento che tale cultura risulta radicalmente diversa da quelle dell'area indiana. Si suppone quindi che debba avere una pi\u00f9 antica origine allogena, ancora non identificata, portata da un misterioso popolo ivi migrato e successivamente mescolatosi con stirpi locali e indianizzato nel linguaggio.\nSeguendo le tracce linguistiche gli studiosi affermano che, nella propria fuga dal subcontinente indiano, la prima tappa della migrazione delle popolazioni roman\u00ed sia nell'Armenia storica, ove si stanziarono abbastanza a lungo da acquisire dalla lingua armena molti vocaboli, tra cui \"vurd\u00f3n\" (carro). Dall'Armenia si spostarono poi verso l'Impero Bizantino, dove furono spesso confusi con la setta eretica degli \"athinganoi\" (\"intoccabili\"), praticanti della chiromanzia, da cui deriva secondo una teoria etimologica anche il nome \"zingaro\".\nSi stima che la popolazione roman\u00ed arriv\u00f2 in Europa prevalentemente tra il XIV e il XV secolo. \nNei secoli successivi la presenza si consolida in tutto il mondo. Rom, Sinti, Kal\u00e9 e Romanichals arriveranno ai nostri giorni superando persecuzioni di ogni genere: arresti di massa in Spagna nel XVIII secolo, la schiavit\u00f9 in Romania (abolita solamente dopo il 1850), l'espulsione forzata nel XVII secolo in Italia con l'accusa che erano portatori di malattie, i campi di concentramento nazisti e i sentimenti xenofobi sviluppatisi nell'epoca attuale.\nIl regime nazista attu\u00f2 il genocidio della popolazione roman\u00ed (Porajmos), uccidendo 250.000 zingari nei campi di sterminio. Altri 250.000 morirono appena catturati oppure durante il trasferimento verso i lager. I rom ricordano questa tragedia con il termine roman\u00ed \"Porajmos\" (\"devastazione\"), analogo a quello con cui si ricorda il pi\u00f9 noto sterminio nazista del popolo ebraico, la \"Shoah\" (\"sterminio\") . Dal 2015, il 2 agosto \u00e8 nell'Unione europea la giornata internazionale per il ricordo del genocidio delle popolazioni roman\u00ed.\nDescrizione.\nPopoli roman\u00ed in Europa.\nLa popolazione roman\u00ed \u00e8 suddivisa nei seguenti gruppi:\nCiascuno di questi gruppi contiene al proprio interno ulteriori suddivisioni (sottogruppi).\nPopolazioni non-roman\u00ed a volte genericamente accomunate a queste:\nLingua.\nLa lingua delle popolazioni gitane, al giorno d'oggi parlata unicamente dai Rom e dai Sinti, \u00e8 il roman\u00ed, un idioma indoeuropeo facente parte del gruppo delle lingue indoarie.\nReligione.\nLa popolazione roman\u00ed normalmente adotta la religione praticata dalle popolazioni fra cui vivono. Sono prevalentemente cristiani protestanti in Scandinavia, ortodossi in Europa orientale, cattolici in Europa occidentale e meridionale. I rom dei Balcani (Bosnia ed Erzegovina, Macedonia, Kosovo) sono tra i pochi ad essere di prevalente fede musulmana.\nEssi quasi sempre rielaborano queste religioni inserendo i concetti mitici della loro cultura. I Rom ed i Sinti hanno la visione mitica di un mondo diviso tra forze oscure e contrarie, benefiche o malefiche, in perpetua lotta. Le due forze sono Dio e il diavolo. Dio creatore, principio del bene e il diavolo, principio del male, sono ambedue potenti e in lotta tra loro. Il Dio creatore (\"Del\" o \"Dev\u00e9l\") \u00e8 assistito da forze spirituali soprannaturali benigne; dall'altra parte vi sono creature maligne che agiscono nella sfera dominata dal diavolo (\"Beng\"). Inoltre essi credono ai santi ed agli spiriti dei defunti (\"mul\u00e9\").\nStruttura sociale e tradizioni.\nSebbene non esista uno schema generale della struttura sociale valido per tutte le etnie, si pu\u00f2 affermare che fra i roman\u00ed non esistano le classi sociali come si intendono comunemente. Le uniche distinzioni all'interno delle comunit\u00e0 sono quella tra i sessi (maschi - femmine) e quella basata sull'et\u00e0 (giovane - anziano).\nInoltre in primo luogo il roman\u00ed conta la famiglia, e precisamente marito, moglie e figli. Al di l\u00e0 del nucleo famigliare vi \u00e8 la famiglia estesa, che comprende i parenti, con i quali vengono sovente mantenuti i rapporti di convivenza nello stesso gruppo, comunanza di interessi e di affari. Poi esiste la \"kump\u00e1nia\", cio\u00e8 l'insieme di pi\u00f9 famiglie estese non necessariamente unite da legami di parentela, ma tutte appartenenti allo stesso gruppo ed anche allo stesso sottogruppo o a sottogruppi affini.\nSecondo Leonardo Piasere, \"gli zingari hanno sempre avuto una netta divisione tra maschio e femmina, ma pi\u00f9 come divisione dei compiti, che di potere effettivo, anche se per l'esterno l'uomo rappresenta il capofamiglia. La vita zingara non \u00e8 scandita da un ritmo temporale. Per loro il primo posto nella scala dei valori \u00e8 la famiglia. ...Nella famiglia... che \u00e8 sempre spinta all'autonomia, il prestigio viene conquistato dal capofamiglia per quello che realmente fa e non tanto perch\u00e9 riesce ad imporre la propria volont\u00e0 ad altre persone\".\nLa nascita e la morte sono considerati eventi impuri. Nella popolazione roman\u00ed l'ospedale, il medico, il prete ricordano la morte e pertanto i contatti con loro devono essere ridotti al minimo. La donna mestruata e la puerpera sono fonte di impurit\u00e0 e non possono fare vita pubblica o lavare i propri panni insieme a quelli degli altri. Nei rom \"vla\u03c7\" (originari della Valacchia), presso i quali il concetto di impurit\u00e0 \u00e8 pi\u00f9 radicato, durante la gravidanza e per quaranta giorni successivi al parto alla neo-mamma non \u00e8 consentito di svolgere alcuna attivit\u00e0 (ad esempio cucinare). Al termine del periodo di purificazione, i vestiti indossati, il letto, i piatti, i bicchieri e gli altri oggetti adoperati dalla puerpera sono distrutti o bruciati.\nIl culto dei morti \u00e8 molto sentito ed \u00e8 diffusa la convinzione che il morto, se non debitamente onorato, possa riapparire in forma di animale o di uomo per vendicarsi.\nIl matrimonio, che di solito matura in giovane et\u00e0, \u00e8 regolato da usanze che sono diverse da etnia a etnia. Cos\u00ec nei Sinti il matrimonio avviene per fuga (i due giovani si rifugiano per alcuni giorni presso parenti), invece nei Rom avviene per \"acquisto\": quando c'\u00e8 l'accordo dei due giovani e delle rispettive famiglie, la famiglia dello sposo corrisponde una somma di denaro alla famiglia della sposa a titolo di risarcimento.\nIl matrimonio pu\u00f2 aversi anche tra persone di diversa etnia o tra un/una roman\u00ed e una/un \"ga\u011f\u00e9\" (cio\u00e8 estraneo alla popolazione roman\u00ed).\nRoman\u00ed in Europa e in Italia.\nSecondo le stime del Consiglio d'Europa in Europa vivono 10-12 milioni di roman\u00ed; in alcuni paesi europei (Bulgaria, Romania, Serbia, Slovacchia) rappresentano il 4-5% della popolazione. Bulgaria, Spagna e Ungheria hanno ognuna una popolazione di 800.000 roman\u00ed, Serbia e Slovacchia 520.000, Francia 550.000 e Russia tra i 340 e i 400.000; ma secondo il rapporto di Dominique Steinberger del 2000 in Francia vivrebbero almeno un milione di roman\u00ed. Nei restanti paesi le presenze maggiori si riscontrano nel Regno Unito (300.000 persone), in Macedonia (260.000 persone), nella Repubblica Ceca (300.000 persone) e in Grecia (350.000 persone)..In Turchia circa un milione.\nNel 2005 e nel 2006 il razzismo nei confronti delle popolazioni gitane \u00e8 diventato oggetto di attenzione a livello europeo, con l'adozione di una risoluzione del Parlamento europeo, il primo testo ufficiale che parla di antiziganismo (\"Anti-Gypsyism/Romaphobia\" in lingua inglese, \"antitsiganisme/romaphobie/tsiganophobie\" in lingua francese). Le conferenze internazionali OSCE/EU/CoE di Varsavia (ottobre 2005) e Bucarest (maggio 2006), hanno confermato il termine \u00abanti-Gypsyism\u00bb a livello internazionale. (vedi anche: Antiziganismo). Dal 2008 l'Unione europea ha inaugurato una Strategia europea per i rom\nLe principali presenze roman\u00ed nei paesi europei includono:"}
{"id": "1238140", "revid": "80339", "url": "https://it.wikipedia.org/wiki?curid=1238140", "title": "Kuznetsk", "text": ""}
{"id": "1238149", "revid": "599013", "url": "https://it.wikipedia.org/wiki?curid=1238149", "title": "David Cu\u00e9llar", "text": ""}
{"id": "1238160", "revid": "640277", "url": "https://it.wikipedia.org/wiki?curid=1238160", "title": "Science Power Platform", "text": "La Science Power Platform (SPP) era un elemento previsto per la sezione russa della Stazione Spaziale Internazionale, inizialmente era stato progettato per la Mir-2. Inizialmente i Russi contavano di lanciarlo con un razzo Proton o Zenit, successivamente in base ad un accordo si decise di lanciarlo durante una missione dello Shuttle. Avrebbe fornito la necessaria potenza elettrica ai moduli russi e la possibilit\u00e0 di variare l'assetto della stazione, in modo da poter cambiare orbita. L'SPP avrebbe avuto otto sezioni di pannelli solari ed un braccio meccanico costruito dall'Agenzia spaziale europea si sarebbe occupato della manutenzione. L'European Robotic Arm \u00e8 ancora un componente della stazione, ed \u00e8 previsto che venga lanciato nel 2011 o 2012 da un razzo Proton insieme al Multipurpose Laboratory Module sul quale verr\u00e0 fissato.\nLa sospensione dei voli dello Shuttle e la conseguente revisione del piano di costruzione della ISS, insieme alla riduzione del numero di moduli russi previsti, portarono alla cancellazione di questo elemento. Nel marzo 2006 \u00e8 stato raggiunto un accordo tra i Russi e la NASA per la fornitura di parte dell'alimentazione di cui i moduli russi hanno bisogno, poich\u00e9 dopo l'eliminazione dell'SPP non potranno pi\u00f9 essere alimentati indipendentemente dal resto della stazione: la restante potenza sar\u00e0 fornita da pannelli solari dispiegati direttamente all'esterno dei moduli principali, similmente a quanto avviene sulla Sojuz. Il guscio pressurizzato gi\u00e0 costruito per lo SPP \u00e8 stato riutilizzato per la costruzione del modulo Rassvet, che \u00e8 stato infine lanciato durante la missione STS-132 dello Shuttle nel maggio 2010."}
{"id": "1238162", "revid": "80598", "url": "https://it.wikipedia.org/wiki?curid=1238162", "title": "Io se fossi Dio", "text": "Io se fossi Dio \u00e8 un \"singolo\" del 1980 di Giorgio Gaber pubblicato in formato 12 pollici a 33 giri con un solo lato inciso, da cui la dicitura stampata sul retro copertina: \u00ab1/2 LP\u00bb. Ne fu prodotta anche una versione su musicassetta con l'unico brano registrato su entrambe le facciate. La canzone dura circa 14 minuti e gli arrangiamenti sono curati dal chitarrista Sergio Farina.\nIl brano.\nIl brano \u2013 il cui titolo richiama, per certi versi, il noto sonetto di Cecco Angiolieri \"S'i' fosse foco\" (citato nel testo della canzone: \u00abuomo come sono e fui\u00bb, nella quinta strofa) \u2013 \u00e8 una sorta di violento \"J'accuse\" musicato, nel quale Gaber non risparmia davvero nessuno, riservando le invettive pi\u00f9 feroci ai protagonisti, grandi e piccoli, della scena politica italiana del tempo.\nIl brano fu composto nell'agosto 1980 e doveva far parte dell'album \"Pressione bassa\", ma la Carosello, casa discografica del cantautore, e la Dischi Ricordi che la distribuiva, temendo di subire il sequestro dell'intero LP a causa delle accuse e delle affermazioni contenute di un singolo brano, costrinsero Gaber a pubblicare \"Io se fossi Dio\" separatamente con la piccola etichetta di Sergio De Gennaro, la F1 Team. Il brano venne per\u00f2 inserito due anni dopo, in una versione registrata dal vivo, nell'album \"Il teatro di Giorgio Gaber\" stessa versione \u00e8 stata poi inserita nella raccolta del 2006 \"Con tutta la rabbia, con tutto l'amore\".\nL'accusa che fece maggior scalpore \u00e8 rivolta al repentino stravolgimento delle valutazioni politiche, involontariamente favorito dalle incoscienti e colpevoli azioni dei terroristi che avevano consentito di elevare al ruolo di martiri personaggi il cui passato politico era, secondo l'autore, ben lungi dall'essere positivo. Quella di Gaber non \u00e8 affatto una difesa nei confronti del terrorismo o dei suoi fautori \u2013 verso i quali si confessa invece sgomento, impaurito e incapace di dare un giudizio \u2013 ma una amareggiata e a tratti sardonica invettiva tesa a colpire ogni elemento della societ\u00e0 italiana impregnato nella corruzione e nell'ipocrisia.\nIl cantautore passa poi ad accusare, nella sua ultima e pi\u00f9 feroce invettiva, chi dai terroristi era stato suo malgrado colpito: nella fattispecie, il testo cita esplicitamente l'ex presidente Aldo Moro, lo statista assassinato nel 1978 dalle Brigate Rosse; dopo il misfatto, Moro fu dipinto dalla gran parte della stampa e della politica italiana come il pi\u00f9 grande statista dal dopoguerra e Gaber volle ricordare come, da vivo, fosse considerato in ben altro modo dagli stessi critici ed avversari che ora ne tessevano le lodi:\nNon mancano gli attacchi ai partiti, come i radicali (accusati di occuparsi ormai, a suon di continue e ripetute proposte di referendum, solo di \u00abidiozia che fa democrazia\u00bb) o i socialisti (accusati invece di comportarsi in modo ambiguo nel gioco politico, stringendo \u00abspensierate alleanze\u00bb ora con il resto della sinistra, ora con il centro, e a cui va il consiglio di ringraziare la \u00abdilagante imbecillit\u00e0\u00bb), pi\u00f9 di dieci anni prima di \"Mani pulite\".\nIl cantautore non risparmia nemmeno un salace attacco rivolto alla categoria dei giornalisti, accusati di tralasciare ogni dovere di critica sociale e politica, per indulgere morbosamente in notizie tragiche, allo scopo di scatenare facili pietismi e artificiose commozioni.\nDopo quasi un quarto d'ora di dure invettive, il finale della canzone lascia infine trasparire la volont\u00e0 di Gaber di non volersi pi\u00f9 occupare di politica, senza prendere pi\u00f9 le parti, quindi, di alcuna fazione.\nVersione del 1991.\nNel 1991 Gaber present\u00f2 dal vivo una seconda versione del brano, pi\u00f9 lunga e dalle accuse pi\u00f9 generali ma non meno violente. Come nella prima, al momento della denuncia pi\u00f9 forte il brano raggiunge musicalmente la massima tensione, nel verso che tratta della Mafia e dello Stato:\nIl nuovo testo contiene inoltre un attacco contro il potere giudiziario e i suoi abusi e storture, alla vigilia di Mani pulite e a pochi anni dal caso Tortora:\nQuesta versione non \u00e8 presente in nessun disco, ma solo nella raccolta DVD degli anni novanta."}
{"id": "1238169", "revid": "57342", "url": "https://it.wikipedia.org/wiki?curid=1238169", "title": "Roberto Manzione", "text": "\u00c8 avvocato penalista, cassazionista. \u00c8 stato leader dell'Unione Democratica per i Consumatori, assieme a Willer Bordon e Bruno De Vita.\nCarriera politica.\nDeputato del CCD e dell'UDEUR.\nEletto alla Camera dei deputati nel 1996 nella lista CCD-CDU, durante la XIII Legislatura, Manzione riveste il ruolo di vice capogruppo del Centro Cristiano Democratico e poi \u00e8 capogruppo per i UDEUR Popolari dal 7 febbraio 2000, ed \u00e8 membro della II Commissione permanente (giustizia).\nSenatore de La Margherita.\nNella XIV Legislatura (2001-2006), Roberto Manzione viene eletto al Senato della Repubblica nella coalizione de L'Ulivo, ed \u00e8 vicepresidente del gruppo parlamentare del partito La Margherita dall'inizio della legislatura nel 2001 fino al 26 marzo 2002. Nella stessa legislatura, riveste inoltre i ruoli di:\nNella XV Legislatura (2006-2008), Manzione viene riconfermato nella sua carica di senatore con La Margherita, ricoprendo i ruoli di:\nDedica particolare attenzione alle problematiche di verifica dei poteri, delicatissime in un organo nel quale la maggioranza di governo riposa su pochissimi voti. In particolare, guida il Comitato inquirente per la regione Piemonte della Giunta delle elezioni e delle immunit\u00e0 parlamentari, al termine del quale deposita una relazione nella quale si propone di accogliere il ricorso sulla clausola del tre per cento avanzato dalla Rosa nel pugno.\nIn Assemblea, \u00e8 intervenuto pi\u00f9 volte su tematiche attinenti alla giustizia, caratterizzandosi per una certa conflittualit\u00e0 con le posizioni del giustizialismo pi\u00f9 esasperato. Nel luglio 2007, ha mantenuto due suoi emendamenti sulla riforma dell'ordinamento giudiziario, uno dei quali \u00e8 passato a stretta maggioranza e con il parere contrario del ministro Mastella nonostante fosse stato accolto in comitato ristretto dalla Commissione giustizia.\nDal 2007: l'UD.\nNel settembre del 2007 lascia la Margherita e con il senatore Willer Bordon ha fondato il movimento dell'Unione Democratica, in protesta contro l'adesione della Margherita al Partito Democratico, da loro considerato sommatoria di partiti. Successivamente l'UD di Manzione avvier\u00e0 un processo costituente con il partito dei Consumatori Uniti di Bruno De Vita, dando vita nel gennaio 2008 all'Unione Democratica per i Consumatori.\nL'impegno dell'Unione Democratica si \u00e8 subito indirizzato su due precisi versanti: la riduzione del costo della politica e la tutela dei consumatori ed utenti. Ed infatti, nel varo della legge finanziaria per il 2008, sono stati accolti tre emendamenti particolarmente significativi. Il primo prevede la riduzione numerica della composizione del governo che scende da 103 a 60 componenti. Gli altri due prevedono la tutela degli utenti nei servizi pubblici locali e l'introduzione della class action (o azioni collettive). Tale ultimo emendamento, presentato dal senatore Manzione, \u00e8 stato approvato dall'aula del Senato anche grazie al disguido di un senatore dell'opposizione (Roberto Antonione) che erroneamente ha votato a favore. Con la class action si rende effettiva la tutela dei consumatori e degli utenti, recependo \u2013 nell'ordinamento italiano \u2013 uno strumento che consente di collegare ad un unico procedimento giudiziario una molteplicit\u00e0 di domande o pretese individuali, originate da un unico fatto illecito, estendendo gli effetti della decisione a tutti i soggetti coinvolti.\nResta a palazzo Madama fino all'aprile 2008."}
{"id": "1238172", "revid": "436907", "url": "https://it.wikipedia.org/wiki?curid=1238172", "title": "Lasciatemi cantare (Gigi D'Alessio)", "text": "Lasciatemi cantare \u00e8 il primo album in studio del cantautore italiano Gigi D'Alessio, pubblicato il 25 maggio 1992 dalla G.D.S.."}
{"id": "1238181", "revid": "56818", "url": "https://it.wikipedia.org/wiki?curid=1238181", "title": "In serie", "text": ""}
{"id": "1238184", "revid": "73997", "url": "https://it.wikipedia.org/wiki?curid=1238184", "title": "Tom Gabriel Fischer", "text": ""}
{"id": "1238186", "revid": "73997", "url": "https://it.wikipedia.org/wiki?curid=1238186", "title": "Tom g warrior", "text": ""}
{"id": "1238187", "revid": "73997", "url": "https://it.wikipedia.org/wiki?curid=1238187", "title": "Tom G. Warrior", "text": ""}
{"id": "1238188", "revid": "73997", "url": "https://it.wikipedia.org/wiki?curid=1238188", "title": "Tom fischer", "text": ""}
{"id": "1238193", "revid": "124123", "url": "https://it.wikipedia.org/wiki?curid=1238193", "title": "John Lennard-Jones", "text": "Ottenne la cattedra di fisica teorica presso l'universit\u00e0 di Bristol e successivamente quella di chimica teorica presso l'universit\u00e0 di Cambridge; \u00e8 considerato il fondatore della chimica computazionale moderna.\nLennard-Jones \u00e8 noto per i suoi lavori sulla struttura molecolare, sulla valenza e sulle forze intermolecolari; gran parte dell'attuale ricerca in questi campi si basa su un suo lavoro del 1929, al punto che influenza ancora la moderna ricerca sui liquidi e sulla chimica delle superfici. Non fu molto prolifico dal punto di vista scientifico, ma fu molto innovativo."}
{"id": "1238200", "revid": "486946", "url": "https://it.wikipedia.org/wiki?curid=1238200", "title": "Casa Windsor", "text": ""}
{"id": "1238208", "revid": "78273", "url": "https://it.wikipedia.org/wiki?curid=1238208", "title": "Internazionale Democratico Cristiana", "text": ""}
{"id": "1238211", "revid": "64525", "url": "https://it.wikipedia.org/wiki?curid=1238211", "title": "Fosfati", "text": ""}
{"id": "1238218", "revid": "93685", "url": "https://it.wikipedia.org/wiki?curid=1238218", "title": "Il dormitorio di Saint-Paul", "text": ""}
{"id": "1238228", "revid": "124242366", "url": "https://it.wikipedia.org/wiki?curid=1238228", "title": "Agitatore magnetico", "text": "Lagitatore magnetico \u00e8 uno degli strumenti di base di qualsiasi laboratorio scientifico.\nViene utilizzato solitamente per mescolare efficacemente e senza l'ausilio di aste ed agitatori esterni, un solvente e uno o pi\u00f9 soluti, ovvero anche dei reagenti, mediante la rotazione di un'ancoretta magnetica sul fondo di un contenitore sul quale agisce un campo magnetico. La dimensione e la forma dell'ancoretta magnetica determinano l'efficacia dell'agitazione stessa a parit\u00e0 di velocit\u00e0 di agitazione. La velocit\u00e0 di agitazione viene solitamente regolata mediante un microprocessore ad impulsi che consente di ottenere un'ottima progressione della velocit\u00e0. \n\u00c8 opportuno quindi scegliere l'ancoretta magnetica pi\u00f9 adeguata in relazione alla quantit\u00e0 e qualit\u00e0 di liquido in lavorazione nonch\u00e9 al tipo di contenitore utilizzato.\nGli agitatori magnetici spesso sono anche dotati di riscaldamento per mezzo di una resistenza elettrica posta sotto il piano d'appoggio. Le temperature che possono essere raggiunte variano da poche decine di gradi fino a 300 \u00b0C a seconda della qualit\u00e0 professionale dello strumento. Anche le dimensioni possono variare ed in alcuni casi si costruiscono appositamente agitatori magnetici di grosse dimensioni per contenitori di 30 o 50 litri."}
{"id": "1238231", "revid": "1543377", "url": "https://it.wikipedia.org/wiki?curid=1238231", "title": "Microceratus", "text": "Microceratus (il cui nome significa \"piccolo cornuto\") \u00e8 un genere estinto di piccolo dinosauro ceratopside vissuto nel Cretaceo superiore, circa 90 milioni di anni fa, in Mongolia, Asia. L'unica specie ascritta a questo genere \u00e8 \"M. gobiensis\".\nDescrizione.\nContrariamente ai suoi parenti pi\u00f9 grandi come \"Triceratops\" e \"Styracosaurus\", il \"Microceratus\" era un piccolo erbivoro bipede, lungo appena 50-60 centimetri (2 piedi), per un peso di circa 2\u20133\u00a0kg. Il cranio presentava molte caratteristiche da ceratopside come il becco da pappagallo e un collare sul collo, tuttavia era completamente privo di corna. Il corpo era leggero e agile adatto a brevi corse. \u00c8 probabile che come il suo pi\u00f9 antico parente \"Psittacosaurus\" anche il \"Microceratus\" possedesse una sorta di tegumento in aspetto simile a setole, sulla parte posteriore del corpo e sulla coda.\nClassificazione.\nIl \"Microceratus\" appartiene al sottordine dei Ceratopsia (il cui nome dal greco antico significa \"facce con le corna\"), un gruppo di dinosauri erbivori di grande successo, provvisti di un becco da pappagallo, grandi collari sul collo e numerose corna sul cranio, che prosperarono in Nord America e in Asia durante il periodo Cretaceo, estinguendosi circa 66 milioni di anni fa alla fine di quest'era.\nStoria della scoperta.\nLe specie tipo, inizialmente nominata \"Microceratops gobiensis\", fu descritta dal paleontologo Bohlin, nel 1953. Tuttavia, il nome generico, \"Microceratops\", era gi\u00e0 stato utilizzato per nominare una vespa ichneumonoidea (sottofamiglia dei Gelinae). Per questo nel 2008, il paleontologo Mateus ribattezz\u00f2 la specie \"Microceratus gobiensis\" per descrivere il campione tipo, sebbene gran parte del materiale in precedenza assegnato a \"Microceratus\" \u00e8 stato riassegnato al genere \"Graciliceratops\".\nPaleoecologia.\nNell'epoca in cui viveva il \"Microceratus\", il deserto del Gobi non era molto diverso da come \u00e8 oggi. Pertanto il \"Microceratus\" viveva in habitat arido e secco. Le sue ridotte dimensioni e l'assenza di corna nell'animale lo rendevano una facile preda per i predatori della zona come \"Velociraptor\" e alcune specie di troodontidi. Pertanto si pensa che questi animali vivessero in piccoli gruppi e che forse scavasse cunicoli come alcune specie di ornithopodi.\nDieta.\nIl \"Microceratus\", come tutti i ceratopsidi, era un erbivoro. Durante il Cretaceo, cominciarono a comparire le primissime piante da fiore, sebbene fossero ancora \"geograficamente limitate\", pertanto la dieta di questo animale doveva comprendere felci, cycadi e conifere. L'animale avrebbe usato il suo becco affilato per tagliare le dure foglie e aghi delle piante di quel periodo. Non \u00e8 escluso che questi animali includessero nelle loro dieta anche insetti o piccoli animali.\nNella cultura di massa.\nPer il suo aspetto caratteristico il \"Microceratus\" \u00e8 un dinosauro piuttosto riconoscibile sebbene non molti sappiano della sua esistenza. In letteratura, la sua apparizione pi\u00f9 importante avviene nel romanzo di Michael Crichton \"Jurassic Park\", dove viene descritto come un dinosauro arboricolo. Tuttavia non appare nella trasposizione cinematografica. In alcune versioni viene sostituito con \"Callovosaurus\".\nUn'immagine promozionale di un \"Microceratus\" \u00e8 apparsa sul sito promozionale di Jurassic World, ma l'animale non \u00e8 comparso nel film definitivo se non in un paio di scene eliminate;.\nLa sua prima vera apparizione sul grande schermo avviene nel film Disney \"Dinosauri\", dove per\u00f2 non ha un ruolo di spicco se non qualche breve cameo.\nAppare infine in un episodio della serie animata \"Alla ricerca della Valle Incantata\"."}
{"id": "1238242", "revid": "481666", "url": "https://it.wikipedia.org/wiki?curid=1238242", "title": "Il castello maledetto", "text": "Il castello maledetto \u00e8 il titolo di due film:"}
{"id": "1238253", "revid": "121334725", "url": "https://it.wikipedia.org/wiki?curid=1238253", "title": "Massimo Cacciatori", "text": "Carriera.\nGiocatore.\nCresciuto nel Del Duca Ascoli, fu nelle giovanili di e prima di diventare professionista nelle fila della con cui esord\u00ec in serie A il a Palermo in un incontro terminato 0-0.\nDopo sei campionati con i \"blucerchiati\" Cacciatori fu ceduto alla .\nIn quel primo anno con la Lazio, all'Olimpico il 9 maggio 1979, gli fu parato il rigore decisivo da Lorenzo Frison, estremo difensore del , nella gara di ritorno dei quarti di finale della Coppa Italia, conclusasi 5-4 per il Palermo dopo i tempi supplementari (terminati sullo 0-0, come i 90' della partita d'andata): Cacciatori fu spinto a tirare quel rigore in quanto invocato dalla Curva Nord, per aver parato all'ex giocatore laziale Vito Chimenti il quinto calcio di rigore. Tre giorni prima, in campionato, il portiere laziale aveva parato un altro rigore, al giocatore del Perugia Gianfranco Casarsa, specialista che tirava da fermo.\nNella successiva stagione calcistica 1979-1980, del portiere laziale si ricorda una prestazione a Torino contro la Juventus che permise ai \"biancocelesti\" di concludere sullo 0-0 e al tecnico juventino Giovanni Trapattoni di definire \"prodigiosi\" gli interventi di Cacciatori. Alcuni giorni dopo, in una domenica piovosa, il 23 marzo 1980, al termine di Pescara-Lazio (2-0), in un maxi-blitz della Guardia di Finanza, Massimo Cacciatori viene arrestato, prelevato da un cellulare direttamente allo stadio, assieme ai compagni di squadra Bruno Giordano, Lionello Manfredonia e Giuseppe Wilson, per quello che fu definito il cosiddetto scandalo del \"Totonero\", che coinvolse anche il presidente del Milan, Felice Colombo, ed i calciatori rossoneri Enrico Albertosi e Giorgio Morini, oltre ad alcuni di Perugia, Palermo e Genoa. Coinvolti in questo giro di risultati addomesticati anche Franco Cordova, Oscar Damiani, Paolo Rossi e Giuseppe Savoldi. L'accusa per tutti \u00e8 di truffa ai danni degli scommettitori del Totocalcio. Lazio e Milan vengono retrocesse in Serie B, Cacciatori viene in un primo momento radiato, poi la pena \u00e8 ridotta a cinque anni di squalifica, ma ritorn\u00f2 a giocare dopo la vittoria della Nazionale italiana ai Mondiali spagnoli.\nCos\u00ec, con la Lazio ancora in Serie B, durante la stagione vittoriosa del 1982-1983, Cacciatori \u00e8 reintegrato nella rosa a 32 anni, e per volont\u00e0 del nuovo presidente Giorgio Chinaglia, \u00e8 di nuovo titolare all'avvio della stagione in serie A del 1983-1984. L'8 gennaio 1984, dopo l'incontro Lazio-Pisa, in cui la squadra capitolina usc\u00ec sconfitta per 0-1, Cacciatori si infortuna e viene sostituito da Fernando Orsi. L'alto rendimento di quest'ultimo nelle successive partite ed il contemporaneo risollevarsi della Lazio dalla zona retrocessione, inducono il mister argentino Juan Carlos Morrone a non utilizzare il portiere ascolano. La stagione termina cos\u00ec con l'ingresso in campo all'88' dell'ultima partita di campionato a Pisa: la Lazio, in vantaggio per 2-1, e con quel risultato salva, due minuti dopo l'entrata di Cacciatori, al 90', subisce il gol di Ferruccio Mariani. Nonostante il pareggio la Lazio comunque \u00e8 salva al 13\u00ba posto, l'ultimo delle non retrocesse. La successiva stagione, quella della retrocessione dei \"biancocelesti\" in B, \u00e8 vissuta da Cacciatori interamente in panchina.\nIl portiere marchigiano termina la sua carriera agonistica al Gubbio, dove milita per quattro stagioni alla fine degli anni ottanta, divenendo anche capitano della compagine umbra e contribuendo, nell'annata 1986-1987, alla vittoria del Campionato Interregionale e, dopo il vittorioso spareggio-promozione con il , al ritorno dei rossobl\u00f9 nel calcio professionistico, in Serie C2.\nAllenatore.\nAl termine della sua carriera agonistica Cacciatori ha conseguito il patentino di Allenatore di Prima Categoria. Ha allenato ad Ascoli, Ancona, Gualdo, Teramo e Campobasso.\nDal 2001 \u00e8 docente di \"tecnica del portiere\" alla Scuola Allenatori F.I.G.C. di Coverciano. Nel 2004 ha scritto un libro di testo per il suddetto corso, \"Il portiere moderno\"."}
{"id": "1238258", "revid": "465169", "url": "https://it.wikipedia.org/wiki?curid=1238258", "title": "Amitriptilina", "text": "L'amitriptilina \u00e8 un farmaco antidepressivo della famiglia degli antidepressivi triciclici. A basso dosaggio pu\u00f2 essere usata nella prevenzione di alcune forme di cefalea, quali la cefalea tensiva e la cefalea a grappolo, nonch\u00e9 nel trattamento curativo dei disturbi d'ansia, dell'insonnia e dei disturbi somatoformi. Di recente questo farmaco \u00e8 stato impiegato off-label, a basso dosaggio, per il trattamento del dolore nella cistite interstiziale, nella vulvodinia, nell'intrappolamento del nervo pudendo (PNE) e nella sindrome del piriforme.\nIndicazioni.\nUsi approvati.\nL'amitriptilina \u00e8 stata approvata negli Stati Uniti per il trattamento della depressione maggiore, come anche nella depressione endogena ma anche nella melancolia involutiva oppure \"depressione della senescenza\", che attualmente non viene pi\u00f9 vista come una malattia autonoma.\nLe dosi tipiche che, sotto controllo medico, vengono somministrate vanno da 25 a 150\u00a0mg giornalieri, cominciando nei primi giorni con la met\u00e0 della dose nei pazienti anziani oppure adolescenti. Negli Stati Uniti ai bambini con et\u00e0 tra 7 a 10 viene data una dose di 10 a 20\u00a0mg; ai bambini pi\u00f9 grandi vengono dati da 25 a 50\u00a0mg dopo la cena. Dovrebbe essere scalato lentamente alla fine del ciclo di terapia, che non dovrebbe superare i tre mesi.\nL'amitriptilina viene usata nella spondilite anchilosante per la terapia del dolore e in alcuni paesi dell'Europa \u00e8 stato approvato ufficialmente come terapie con emicrania cronica, (alla dosi abituale di 25\u00a0\u2013 75\u00a0mg). Viene anche somministrata come protettore ai pazienti affetti da discinesia biliare ricorrente (la disfunzione dello sfintere di Oddi), abitualmente 10\u00a0mg al giorno.\nEnuresi notturna.\nL'amitriptilina pu\u00f2 essere usata nel trattamento dell'enuresi notturna, sebbene pi\u00f9 raramente della desmopressina e nonostante manifesti una maggior efficacia rispetto a questa.\nUtilizzi off label.\nL'amitriptilina \u00e8 stata prescritta per altre condizioni come l'insonnia, il disturbo post traumatico da stress (PTSD), l'emicrania, la cefalea da astinenza di anti-cefalgici, il dolore cronico, il tinnito, la tosse cronica, la nevralgia post-erpetica (un dolore persistente che segue un attacco di herpes zoster), la sindrome del tunnel carpale (CTS), la fibromialgia, la vulvodinia, la cistite interstiziale, la prostatite, la sindrome del colon irritabile (IBS), la neuropatia periferica diabetica, il dolore neurologico, la neuropatia sensitiva laringea, e parestesie correlate alla sclerosi multipla e a basse dosi come profilassi per pazienti con emicrania croniche. Tipicamente per la modificazione della percezione del dolore sono necessari da 10 a 50\u00a0mg giornalieri.\nL'amitriptilina in basse dosi \u00e8 spesso prescritta per aiutare i sintomi della sindrome da fatica cronica. Si pensa che possa primariamente combattere i sintomi dell'insonnia, in aggiunta ad alcuni sintomi dell'affezione. Inoltre l'amitriptilina viene spesso usata per alleviare il dolore provocato dal virus Herpes Zoster, somministrandolo la notte.\nUno studio clinico randomizzato controllato pubblicato nel giugno del 2005 scopr\u00ec che l'amitriptilina era efficace nella dispepsia funzionale che non risponde alle terapie di prima linea, come la famotidina o il mosapride.\nFarmacologia.\nL'amitriptilina agisce principalmente come un inibitore del reuptake della serotonina e della norepinefrina, con forti effetti sul trasportatore della serotonina, ed effetti moderati sul trasportatore della norepinefrina. Ha un effetto trascurabile sul trasportatore della dopamina e dunque non agisce sul \"reuptake\" della dopamina, dal momento che \u00e8 circa 1.000 volte pi\u00f9 debole sul reuptake della dopamina rispetto a quello della serotonina.\nInoltre l'amitriptilina funziona come un antagonista per i recettori recettore 5-HT2A, 5-HT2C, 5-HT6, 5-HT7, recettore adrenergico-\u03b11, H1, e recettore mACh, e come agonista del recettore \u03c31. \u00c8 stato visto che si tratta di un modulatore allosterico negativo per il recettore per il NMDA, nello stesso sito di legame della fenciclidina. L'amitriptillina blocca i canali del sodio, i canali del calcio tipo , i canali del potassio controllati dal voltaggio Kv1.1, il Kv7.2, e Kv7.3, e dunque agisce come un bloccante dei canali del sodio, del calcio, e del potassio.\nRecentemente, \u00e8 stato dimostrato che l'amitriptilina agisce come un agonista dei recettori TrkA e TrkB. Promuove la eterodimerizzazione di queste proteine in assenza del NGF e ha una potente attivit\u00e0 neurotrofica sia \"in vivo\" che \"in vitro\" nei modelli murini.\nRischio di suicidio.\nIl National Institutes of Health americano ha emanato una nota in cui si avverte del rischio di pensieri suicidari o di atti di suicidio in bambini, adolescenti e giovani adulti che assumono Amitriptilina in varie posologie e confezionamenti."}
{"id": "1238260", "revid": "88812", "url": "https://it.wikipedia.org/wiki?curid=1238260", "title": "Evoluzione (filosofia)", "text": ""}
{"id": "1238271", "revid": "2071655", "url": "https://it.wikipedia.org/wiki?curid=1238271", "title": "Are You Listening?", "text": "Are You Listening? \u00e8 il primo album in studio da solista della cantautrice irlandese Dolores O'Riordan, pubblicato il 4 maggio 2007.\nIl primo singolo estratto \u00e8 stato \"Ordinary Day\", che ha avuto successo in Italia, Francia e Regno Unito.\nClassifiche.\n\"Are You Listening?\" ha ottenuto un buon successo globale, arrivando nella top 10 di Italia, Grecia e Svizzera mentre nella top 20 di Francia, Polonia e Irlanda."}
{"id": "1238282", "revid": "47767", "url": "https://it.wikipedia.org/wiki?curid=1238282", "title": "Grommash Hellscream", "text": ""}
{"id": "1238289", "revid": "394", "url": "https://it.wikipedia.org/wiki?curid=1238289", "title": "AC-DC", "text": ""}
{"id": "1238293", "revid": "33751", "url": "https://it.wikipedia.org/wiki?curid=1238293", "title": "Stadio Agust\u00edn Tovar", "text": "Lo stadio Agust\u00edn Tovar (), noto comunemente come La Carolina, \u00e8 un impianto calcistico di Barinas (Venezuela).\nEdificato nel 1956, si merit\u00f2 quasi subito il soprannome di \"Caldera del Diablo\", per le difficolt\u00e0 che le squadre ospiti avevano nell'affrontare il club locale, lo Zamora F.C., alle alte temperature, assai frequenti nell'area di Barinas (nel cuore dei \"llanos\" venezuelani).\nDopo un primo ammodernamento nel 1994 (per i \"Giochi Nazionali\"), nel 2006 hanno preso il via i lavori di ristrutturazione e di ingrandimento (capienza passata da 12.000 a 27.500 posti) dello stadio, in vista della Copa Am\u00e9rica 2007.\nDella manifestazione, l\"'Agust\u00edn Tovar\" ha ospitato solo una gara: si \u00e8 trattato del match del primo turno, valevole per il gruppo C, tra Paraguay e USA, disputatosi il 2 luglio e vinto 3-1 dai sudamericani."}
{"id": "1238295", "revid": "834", "url": "https://it.wikipedia.org/wiki?curid=1238295", "title": "Organisation de l'Arm\u00e9e Secr\u00e8te", "text": ""}
{"id": "1238296", "revid": "767487", "url": "https://it.wikipedia.org/wiki?curid=1238296", "title": "North Platte", "text": "Il North Platte \u00e8 un fiume degli Stati Uniti dalla cui confluenza con il fiume South Platte ha origine il fiume Platte, affluente occidentale del Missouri.\nDescrizione.\nIl fiume ha origine nelle Montagne Rocciose, nell'area centro-settentrionale dello Stato del Colorado. Scorrendo verso nord entra nel territorio del Wyoming e prosegue verso settentrione fiancheggiato ad ovest dalla catena delle \"Medicine Bow Mountains\". Proseguendo verso nord riceve da oriente il fiume \"Medicine Bow\" e alimenta i laghi artificiali Seminoe, Pathfinder e Alcova. Raggiunta la citt\u00e0 di Casper scorre verso oriente nell'area centrale del Wyoming. Scorre poi verso sud-est alimentando i laghi artificiali di Glendo e Guernesey. Riceve da destra il fiume Laramie e prosegue verso sud-est entrando nel territorio del Nebraska. Alimenta il lago C. W. MacConaughy, il maggiore dello Stato, e scorre per un tratto parallelo al fiume South Platte verso oriente finch\u00e9 i due fiumi si congiungono, nei pressi della citt\u00e0 di North Platte, dando vita al fiume Platte.\nStoria.\nSebbene il fiume non sia navigabile ha rivestito un ruolo fondamentale per l'espansione degli europei verso occidente. Dapprima i francesi lo risalirono per il commercio di pellicce poi nel corso dell'Ottocento fu costeggiato dalle carovane di pionieri diretti verso ovest. La ferrovia Union Pacific Railroad fu costruita parallela al corso del fiume e nel Novecento lungo lo stesso percorso fu costruita l'autostrada Interstate 80."}
{"id": "1238297", "revid": "834", "url": "https://it.wikipedia.org/wiki?curid=1238297", "title": "Organizzazione dell'Armata Segreta", "text": ""}
{"id": "1238298", "revid": "287204", "url": "https://it.wikipedia.org/wiki?curid=1238298", "title": "Teresa Raquin (romanzo)", "text": "Teresa Raquin \u00e8 un romanzo di \u00c9mile Zola del 1867. Venne definito da Zola un romanzo-studio \"psicologico e fisiologico\", in riferimento alla complessit\u00e0 caratteriale dei personaggi, sui cui comportamenti si incentra l'analisi dello scrittore.\nTrama.\nIl romanzo ha come protagonisti due donne e due uomini, posti tutti a pari livello. L'utilizzo del narratore onnisciente consente a Zola di cambiare spesso l'oggetto dell'analisi passando da un personaggio all'altro in base alla situazione.\nIl libro narra la storia di Teresa, giovane fanciulla esile ma graziosa che vive in una piccola e squallida merceria, appartenente alla zia, in un quartiere di Parigi. Oltre all'anziana ma vispa zia, vive con Teresa il malaticcio cugino: Camillo. Il matrimonio tra i due \u00e8 inevitabile ma anche insignificante, dato che Teresa non \u00e8 mai uscita da quella merceria e non sa nemmeno cosa sia l'amore mentre lui, debole fisicamente anche se attivo lavoratore, non ha intenzione di passare la vita alla ricerca della donna giusta.\nLa loro vita, sempre uguale e monotona, viene stravolta dall'arrivo di Lorenzo, pittore perdigiorno nonch\u00e9 grande amico di Camillo, che si inserisce nella piccola famigliola col pretesto di eseguire un ritratto al caro amico. L'intenzione \u00e8 ben altra: Lorenzo \u00e8 rimasto attratto dalla semplicit\u00e0 di Teresa ed inizia a frequentarla di nascosto, senza mai destare alcun sospetto. I due, durante una breve gita sul fiume architettano un omicidio perfetto per liberarsi di Camillo, terzo incomodo e ostacolo al loro amore passionale. Prendendo in braccio Camillo (egli pensa che l'amico stia scherzando), tanto \u00e8 leggero, Lorenzo non solo riesce ad annegarlo, ma pu\u00f2 appoggiarsi anche su una serie di testimoni che lodano la prontezza del suo simulato tentativo di salvataggio. Grazie a questo alibi perfetto, i due tornano alla merceria dove la vecchia interpreta la morte del figlio come l'inizio della propria morte spirituale. Ella conserva tuttavia la fiducia per i due sopravvissuti, che poco pi\u00f9 in l\u00e0 si sposano.\nMantenuti dalla vecchia, Lorenzo e Teresa si dedicano al loro amore che sembra per\u00f2 avviato a un lento e inesorabile declino. L'ipotetico fantasma di Camillo perseguita i corpi e le menti dei due amanti e li allontana sempre pi\u00f9. Quello che un tempo era amore intenso, si \u00e8 trasformato dopo la morte di Camillo in un odio acceso. Mentre la vecchia diventa sempre pi\u00f9 oziosa e pian piano paralitica, scopre, dalle liti degli amanti, che loro due avevano complottato e deciso la morte del suo caro Camillo. Ora per\u00f2 \u00e8 troppo tardi: la vecchia \u00e8 muta e paralitica, i due amanti sono in procinto di una rottura completa, ma accade qualcosa di inaspettato. Una sera i due, entrambi desiderosi della morte dell'altro si uccidono, consapevoli dei loro errori, mentre la vecchia, ancora viva, li osserva con sguardo soddisfatto e nel contempo disgustato per la vendetta da tempo bramata e infine ottenuta.\nPersonaggi.\nTutti i personaggi agiscono comunque per egoismo: mamma Raquin cresce la nipote in funzione di suo figlio: d\u00e0 a Teresa le stesse medicine di Camillo anche se lei non ha bisogno; la fa dormire nella stessa stanza di lui obbligandola a stare zitta per non disturbarlo, e infine glielo fa sposare. Camillo cerca un lavoro non per realizzare se stesso, ma per sottrarsi a sua madre che lo accudirebbe incessantemente come un bambino. Teresa, che non conosce altro all'infuori della quotidianit\u00e0 della famiglia Raquin, cerca la passione nella storia dapprima segreta con Lorenzo. Questi trova comodo avere un'amante che non gli costa nulla, diversamente da quelle che era abituato a pagare, e calcola la possibilit\u00e0 di vivere alle sue spalle, giacch\u00e9, quando avr\u00e0 eliminato Camillo e si sar\u00e0 fatto sposare da Teresa, potr\u00e0 abbandonare il lavoro e dedicarsi all'ozio, pi\u00f9 che alla pittura.\nLa struttura a quattro personaggi venne adottata, sebbene con altre finalit\u00e0, da Goethe nel romanzo \"Le affinit\u00e0 elettive\".\nIl romanzo \u00e8 un'importante fonte in ambito criminologico poich\u00e9 illustra con esattezza il senso di colpa persecutorio che trascina i due amanti verso il reciproco omicidio-suicidio. Il suicidio \u00e8 infatti il risultato definitivo e fondamentale di quel senso di colpa che corrode Teresa e Lorenzo, trasformando inesorabilmente il loro amore in odio.\nLa storia dell'opera.\nGenesi.\nIl 24 dicembre 1866 appare su \"Le Figaro\" un abbozzo di racconto, \"Dans Paris. Un mariage d'amour\", in cui Zola traccia le linee fondamentali del futuro romanzo, senza ancora citare la vecchia Raquin e dando ai tre personaggi principali nomi diversi, Michel, Suzanne e Jacques, che diventeranno rispettivamente Camille, Th\u00e9r\u00e8se e Laurent. Il 12 febbraio 1867 Zola scrive ad Ars\u00e8ne Houssaye - per la cui \"Revue du XIXe si\u00e8cle\" ha gi\u00e0 pubblicato, il primo dell'anno, un articolo entusiastico su Manet -, proponendogli di pubblicare il nuovo romanzo in sei puntate sul suo giornale: \u00abDitemi di s\u00ec, e mi metto subito all'opera. Sento che sar\u00e0 il mio capolavoro giovanile. Sono pieno del soggetto, vivo con i personaggi. Ci guadagneremo entrambi in questa pubblicazione\u00bb. \nLa risposta del figlio Henry Houssaye, datata 4 marzo, \u00e8 affermativa, ma prevede, per volere del padre, una pubblicazione in tre puntate. Nel medesimo giorno Zola invia a Henry la prima parte dell'opera, intitolata \"Un mariage d'amour\", ben lungi dall'essere stata scritta per intero, perch\u00e9 Zola compone gran parte del romanzo tra marzo e giugno, mentre porta avanti anche i \"Myst\u00e8res de Marseille\", romanzo avventuroso con cui cerca di puntellare la difficile situazione economica. Se la stesura dei \"Myst\u00e8res\" gli procura tedio e frustrazione nel pomeriggio, con ben altra soddisfazione si applica la mattina al suo primo autentico romanzo naturalista, \u00abun grande studio psicologico\u00bb, come afferma scrivendo all'amico Antony Valabr\u00e8gue il 4 aprile.\nAvendo \"La Revue du XIXe si\u00e8cle\" chiuso i battenti a giugno, il romanzo appare in tre puntate su \"L'Artiste\", altra rivista di Ars\u00e8ne Houssaye, ad agosto, settembre e ottobre, con il titolo \"Un mariage d'amour\". Sul versante della pubblicazione in volume, Zola si \u00e8 subito messo in moto, trovando in aprile un accordo con l'editore Albert Lacroix, lo stesso che ha pubblicato i \"Contes \u00e0 Ninon\" nel 1864 e \"La Confession de Claude\" nel 1865. Il 13 settembre comunica a Lacroix che il libro edito s'intitoler\u00e0 \"Th\u00e9r\u00e8se Raquin\", perch\u00e9 crede finita \u00abl'epoca dei titoli sensazionali\u00bb. \"Th\u00e9r\u00e8se Raquin\" approda in libreria a fine novembre.\nLe reazioni della critica.\nSin dal primo dicembre, l'autore invia l'opera agli intellettuali pi\u00f9 influenti e significativi del momento, tra cui Jules Claretie, Hippolyte Taine e Charles Augustin de Sainte-Beuve. Il 23 gennaio 1868 Louis Ulbach, fervente critico repubblicano gi\u00e0 scontratosi con Zola a proposito de \"La Confession de Claude\", pubblica su \"Le Figaro\", firmandosi con lo pseudonimo balzachiano Ferragus, una violenta requisitoria contro il romanzo, inserito, con \"Germinie Lacerteux\" e altri coevi testi di narrativa, nel filone della \u00abletteratura putrida\u00bb, perch\u00e9 appartenente a una \u00abmostruosa scuola di romanzieri, [...] che fa appello alle curiosit\u00e0 pi\u00f9 chirurgiche e raggruppa gli appestati per farcene ammirare le chiazze della pelle\u00bb. \nUlbach, storico oppositore del regime imperiale, crede che romanzi come \"Th\u00e9r\u00e8se Raquin\", cos\u00ec crudi e morbosi, anzich\u00e9 combattere l'ingiustizia sociale, inducano soltanto al vizio e alla lascivia, tralasciando gli alti ideali libertari e democratici. Zola e i Goncourt sono quindi dei cattivi riformatori della societ\u00e0. Per Ulbach, non bisogna mostrare le corruzioni degli uomini e del mondo, quanto l'eroismo repubblicano e la fiducia in un futuro migliore. Anche la Mme Marneffe de \"La Cousine Bette\" balzachiana, in cui l'autore \u00abha ammassato tutte le corruzioni e le infamie\u00bb, preserva un qualche decoro, tanto che \u00e8 stato possibile rappresentarla a teatro. \u00abVi sfido\u00bb, prosegue Ulbach, \u00aba far recitare su un palcoscenico Germinie Lacerteux, Th\u00e9r\u00e8se Raquin, tutti questi inverosimili fantasmi che trasudano morte senza aver respirato la vita\u00bb. Zola mira solo alla fama e, dipingendo solo appetiti e desideri, non insegna nulla attraverso il rimorso puramente fisiologico della protagonista, ma propone una sorta di pornografia travestita.\nLa replica di Zola non si fa attendere: sempre sulle colonne de \"Le Figaro\" il 31 gennaio la sua penna avvelenata attacca l'ipocrisia del suo detrattore, il cui buon gusto censura l'apparizione di Germinie Lacerteux e Th\u00e9r\u00e8se Raquin su un palcoscenico, ma non si oppone alle pubbliche esibizioni in cui giovani ballerine ostentano le loro belle cosce. \u00abCerto\u00bb, ironizza, \u00abnon si potrebbe far calcare a Germinie Lacerteux le scene in cui saltella la signorina Schneider. Quella \"sordida cuoca\", come la definisce, intimidirebbe un pubblico che va in brodo di giuggiole dinanzi alle moine da pescivendola della Granduchessa [allusione a \"La Grande-Duchesse de G\u00e9rolstein\", operetta di Offenbach]\u00bb. Ma la vera pornografia, secondo Zola, sta proprio nel perbenismo ipocrita delle operette, nell'ostentazione della carne giovane e sana - apprezzata al contrario di quella malata o delle passioni che si agitano in una Germinie, che la vita ha fatto soffrire oltremisura, esasperandone le componenti isteriche -, nella falsa esibizione di benessere, cos\u00ec conveniente alla politica imperiale.\nRifuggendo dalla polemica che va inscenandosi pubblicamente, Taine scrive all'autore in privato, il 2 dicembre. Ha molto apprezzato il libro, \u00abinteramente costruito su un'idea giusta; [...] fa trasparire un vero artista, un osservatore serio che non cerca consensi ma la verit\u00e0\u00bb. Taine accosta addirittura il giovane romanziere a Shakespeare e Dickens, vedendo in lui un autore molto valido, oltre che l'artista capace di incarnare, a livello letterario, le sue posizioni filosofiche. Tuttavia, preferirebbe un soggetto di pi\u00f9 ampio respiro; anzich\u00e9 limitarsi ad analizzare un contesto ristretto, la letteratura dovrebbe, secondo lui, abbracciare pi\u00f9 vasti orizzonti, descrivendo la societ\u00e0 nel suo complesso, per metterne in luce le dinamiche e le interazioni profonde. \u00abCi vogliono, a destra e a sinistra, delle biografie, dei personaggi, degli indizi che rivelino il grande insieme, le antitesi di ogni sorta, le compensazioni; in breve, ci\u00f2 che va al di l\u00e0 del vostro soggetto\u00bb, scrive.\nSainte-Beuve attende l'uscita della seconda edizione per far conoscere le proprie considerazioni a Zola, cui le invia il 10 giugno 1868. L'opera \u00e8 a suo dire \u00abnotevole\u00bb, e \u00abper certi versi\u00bb potrebbe addirittura \u00abfare epoca nella storia del romanzo contemporaneo\u00bb. Tuttavia il passaggio del Pont-Neuf, che Sainte-Beuve conosce bene, non \u00e8 descritto in maniera verosimile; gli viene attribuita una cupezza eccessiva, frutto dell'invenzione dell'autore. Non lo convince nemmeno il rimorso puramente fisiologico attribuito ai protagonisti, perch\u00e9 nel romanzo il rimorso non \u00e8 altro che \u00abla trasposizione del rimorso morale ordinario\u00bb. Inoltre, Sainte-Beuve non si spiega per quale ragione Th\u00e9r\u00e8se e Laurent, dopo il delitto, non soddisfino fino in fondo i loro desideri, concedendosi pienamente. Zola, il 13 luglio, gli risponde che \u00abquando [i due amanti] uccidono, sono gi\u00e0 quasi disgustati l'uno dall'altra\u00bb, e che \u00abl'omicidio \u00e8 una crisi acuta, che li lascia inebetiti e come estranei\u00bb.\n\"Th\u00e9r\u00e8se Raquin\" esce ad aprile in una seconda edizione. Dopo aver sostenuto per anni, sui giornali, il nascente naturalismo di derivazione tainiana, Zola premette al volume un testo che canonizza una volta di pi\u00f9 la sua estetica e la sua poetica. Il problema morale \u00e8 per lui un finto problema, quando si parla di letteratura, perch\u00e9 la letteratura \u00e8 una scienza, e \u00abil rimprovero d'immoralit\u00e0, in materia di scienza, non significa assolutamente nulla\u00bb. La descrizione dei fatti - anche i pi\u00f9 scabrosi - e dei personaggi \u00e8 stata condotta \u00abcon la sola curiosit\u00e0 dello studioso\u00bb. In qualit\u00e0 di \"scrittore-chirurgo\" ha cercato unicamente la verit\u00e0, senza risparmiarsi, compiendo un'indagine fisiologica e psicologica. \"Th\u00e9r\u00e8se Raquin\" si avvale del \u00abmetodo moderno\u00bb, che non \u00e8 altro che \u00ablo studio del temperamento e delle modifiche profonde cui va incontro un organismo, sotto la pressione dei \"milieu\" e delle circostanze\u00bb. Non il gusto delle corruzioni umane l'ha guidato, ma l'amore per l'analisi scientifica e onesta, per la descrizione della realt\u00e0."}
{"id": "1238302", "revid": "94902", "url": "https://it.wikipedia.org/wiki?curid=1238302", "title": "Mare della tranquillit\u00e0", "text": ""}
{"id": "1238309", "revid": "115756413", "url": "https://it.wikipedia.org/wiki?curid=1238309", "title": "Algoritmo apriori", "text": "In informatica e in data mining, l'algoritmo Apriori \u00e8 un classico algoritmo di ricerca delle associazioni. \u00c8 utilizzato per la generazione degli itemset frequenti, per approssimazioni successive, a partire dagli itemset con un solo elemento. In sintesi, il presupposto teorico su cui si basa l'algoritmo parte dalla considerazione che se un insieme di oggetti (itemset) \u00e8 frequente, allora anche tutti i suoi sottoinsiemi sono frequenti, ma se un itemset non \u00e8 frequente, allora neanche gli insiemi che lo contengono sono frequenti (principio di anti-monotonicit\u00e0).\nUn ambito dove questo algoritmo trova grande applicabilit\u00e0 \u00e8 il \"market/basket problem\". Per ricavare le associazioni viene impiegato un approccio \"bottom up\", dove i sottoinsiemi frequenti sono costruiti aggiungendo un item per volta (generazione dei candidati); i gruppi di candidati sono successivamente verificati sui dati e l'algoritmo termina quando non ci sono ulteriori estensioni possibili. In questo processo, il numero delle iterazioni \u00e8 formula_1, dove formula_2 indica la cardinalit\u00e0 massima di un itemset frequente.\nVi sono altri algoritmi con finalit\u00e0 analoghe (Winepi e Minepi), e che tuttavia sono pi\u00f9 diffusi in ambiti dove i dati sono privi di timestamp (ad esempio le sequenze di DNA).\nApriori, anche se storicamente significativo, soffre di alcune inefficienze. In particolare, la generazione dei candidati crea molti sottoinsiemi. Nel processo vengono individuati i sottoinsiemi significativi solo dopo aver trovato tutti i formula_3 sottoinsiemi propri, dove S \u00e8 il gruppo di elementi specifico (Supporto) in cui un particolare sottoinsieme di oggetti compare.\nEsempi.\nInsiemi frequenti.\nI passi dell'algoritmo per trovare gli insiemi frequenti formula_4 nel Database formula_5:\ndove formula_7 \u00e8 il candidato itemset di grandezza formula_12 e dove inoltre formula_13 \u00e8 l'itemset frequente di grandezza formula_12\nCandidati.\nQuesto esempio mostra il processo di selezione ovvero generazione di una lista ordinata di itemset candidati.\nIl compito consiste nella costruzione di un insieme ordinato di formula_12 nodi, in modo seriale, a partire da itemset di grandezza formula_16.\nAd esempio, con formula_17, supponiamo che ci siano due di tali insiemi di grandezza formula_16\ne \nebbene i due itemset candidati generati saranno\ne \nPseudocodice.\n\"Apriori\" formula_23"}
{"id": "1238313", "revid": "6923", "url": "https://it.wikipedia.org/wiki?curid=1238313", "title": "Indiani d'America (miniserie televisiva)", "text": "Indiani d'America (Titolo originale: \"500 Nations\") \u00e8 una serie televisiva documentaria statunitense, narrata da Kevin Costner, sull'epopea dei maggiori popoli nativi americani, dalle civilt\u00e0 precolombiane dai Maya ai Navajo, dal capitano Smith alle Guerre Indiane del Secolo XIX, da Toro Seduto a Geronimo.\nLa serie, diretta da Jack Leustig, \u00e8 divisa in otto puntate, per un totale di 430 minuti. Prodotta nel 1995, in Italia \u00e8 stata mandata in onda dalla Rai nell'estate 1997."}
{"id": "1238314", "revid": "486946", "url": "https://it.wikipedia.org/wiki?curid=1238314", "title": "500 Nations", "text": ""}
{"id": "1238324", "revid": "256896", "url": "https://it.wikipedia.org/wiki?curid=1238324", "title": "Organization of American States", "text": ""}
{"id": "1238325", "revid": "74801", "url": "https://it.wikipedia.org/wiki?curid=1238325", "title": "Deinze", "text": "Deinze \u00e8 una citt\u00e0 del Belgio, nella provincia fiamminga delle Fiandre Orientali. Nel 2014 aveva una popolazione di circa abitanti."}
{"id": "1238326", "revid": "196390", "url": "https://it.wikipedia.org/wiki?curid=1238326", "title": "Organizaci\u00f3n de los Estados Americanos", "text": ""}
{"id": "1238327", "revid": "593657", "url": "https://it.wikipedia.org/wiki?curid=1238327", "title": "Laverda (azienda)", "text": "La Laverda S.p.A. (pronuncia: ) \u00e8 stata un'azienda leader da 147 anni nel campo delle mietitrebbie e macchine agricole, fondata da Pietro Laverda (1845-1930) nel 1873 a San Giorgio di Perlena (VI), ma dal 1884 con sede a Breganze.\nNel 1956 la Laverda inizi\u00f2 la produzione in serie delle mietitrebbie e delle macchine da fienagione semoventi, sempre pi\u00f9 sofisticate funzionali e potenti, destinate a conquistare il mercato interno ed estero. Nel 1975 con la costruzione della nuova sede attuale, e con nuove opportunit\u00e0 commerciali, la propriet\u00e0 di famiglia apr\u00ec la partecipazione azionaria alla Fiat, che nel 1981 acquis\u00ec l'intero pacchetto inserendo l'azienda nel gruppo Fiatagri\nDa marzo 2010 la propriet\u00e0 dell'azienda \u00e8 passata al gruppo AGCO, mentre dal 2007 la propriet\u00e0 era divisa tra il gruppo Argo Tractors e la stessa AGCO.\nLo stabilimento di Breganze si estende su un'area complessiva di metri, dei quali coperti, occupa circa 800 dipendenti, il 68% dei quali dedicato alle due linee di produzione: mietitrebbie e piattaforme di taglio.\nAttualmente vengono prodotti 17 modelli, suddivisi in 4 Serie: la Serie M 400, la Serie M 300, la Serie M 200 e la Serie Autolivellanti.\nStoria.\nInizio del XX secolo - prima guerra mondiale.\nLa produzione tra il 1873 e la Prima guerra mondiale era composta da:\nPrimo dopoguerra.\nAl termine del primo conflitto mondiale, chiusa la fase della produzione bellica, l'attivit\u00e0 riprende a pieno regime.\nAlla morte del fondatore, Pietro Laverda Sr (1845-1930) al timone dell'azienda subentrano i giovani nipoti Pietro jr e Giovanni Battista, a loro si deve la svolta innovativa nella produzione che porta presto la Laverda ad essere una delle maggiori aziende italiane del settore.\nNel 1934 la societ\u00e0 presenta la prima falciatrice meccanica a traino animale, la 48 A.\nNel 1938 lancia sul mercato la prima mietilegatrice italiana con larghezza di taglio da m 1,82. Nasce anche una gamma completa di macchine per la fienagione come rastrelli meccanici, voltafieno e ranghinatori.\nGrazie alla collaborazione commerciale con la Federazione dei Consorzi Agrari l'azienda \u00e8 leader nel mercato italiano e impiega oltre 350 operai.\nDal secondo dopoguerra ad oggi.\nNel 1947 viene presentata la prima motofalciatrice polivalente M 4 Gioiello.\nNel 1956 nasce la prima mietitrebbia semovente, la M 60; nel 1971 esce la mietitrebbia autolivellante M 100 AL progettata per i terreni di collina. In questo periodo l'azienda \u00e8 leader indiscussa del mercato italiano ed \u00e8 presente in oltre 40 paesi del mondo.\nNel 1966 Laverda acquisisce lo stabilimento aeronautico Caproni di Trento dove si installa una grande e moderna fonderia. Si costituisce, a cura di Francesco Laverda, la consociata Laverda S.p.A. Trento per la costruzione di aerei da turismo, roulotte e altri prodotti per il tempo libero. Le difficolt\u00e0 cominciarono negli anni Settanta, con scioperi prolungati e minacce di chiusura. Il terremoto del maggio 1976, in Friuli, parve aprire un mercato delle roulotte, ma fu per poco. Tre anni dopo la Laverda di Breganze fu acquistata dalla Fiat e lo stabilimento di Trento pass\u00f2 all\u2019amministratore delegato Paolo Paoli. Present\u00f2 alle organizzazioni sindacali un piano di raddoppio delle roulotte (da 1200 a tremila l\u2019anno) e di riduzione del personale: da 310 a 260. Era il 1982. L\u2019anno seguente, con un passivo di dieci miliardi, la nuova Laverda dichiar\u00f2 fallimento. Fra cassa integrazione e nuovi proprietari, il lavoro riprese a singhiozzo fino al 1987 quando la nuova societ\u00e0, Gs Laverda, chiese il concordato preventivo. L\u2019avventura industriale delle roulotte, in Trentino, era durata meno di un quarto di secolo.\nNel 1982 la Laverda S.p.A. viene rilevata dalla Fiat Trattori ed entra a far parte del gruppo FiatAgri.\nNel 1993 la produzione Laverda supera le mietitrebbie prodotte.\nNel 2000 l'azienda viene acquisita da Argo S.p.A., finanziaria della famiglia Morra, gi\u00e0 proprietaria di altre aziende di produzione di macchine e attrezzature per l'agricoltura (Landini, McCormick, Valpadana). La nuova propriet\u00e0 da inizio ad una politica di rilancio del marchio e dei prodotti con nuove linee di mietitrebbie, presse per balle quadre e rotopresse.\nNel 2004 Laverda S.p.A. ha acquistato il marchio e l'azienda tedesca Fella, produttrice di macchine per la fienagione.\nA luglio 2007 risale l'accordo di joint venture siglato con la AGCO di Duluth, Georgia, per la quale Laverda produce mietitrebbie per i marchi Fendt, Massey Ferguson e Challenger. Gi\u00e0 dal 2004 si presuppone una potenziale crescita nei mercati di Europa, Africa e Medio Oriente.\nNel 2010 sono confermati i piani di sviluppo per Laverda, Centro Europeo d'Eccellenza per la produzione delle mietitrebbie. AGCO acquista le restanti quote societarie e concentra tutta la produzione europea di mietitrebbie nello stabilimento di Breganze, confermando cos\u00ec l'elezione di Laverda come sede strategica per le attivit\u00e0 riguardanti le mietitrebbie in Europa. Ci\u00f2 comporta l'integrazione completa del prodotto nella realt\u00e0 Laverda.\nIl marchio Laverda \u00e8 stato dismesso nel 2020. La produzione rimane nel sito di Breganze con i marchi Fendt, Massey Ferguson e Challenger."}
{"id": "1238328", "revid": "196390", "url": "https://it.wikipedia.org/wiki?curid=1238328", "title": "Organisation des \u00c9tats Am\u00e9ricains", "text": ""}
{"id": "1238329", "revid": "1272592", "url": "https://it.wikipedia.org/wiki?curid=1238329", "title": "Amitabh Bachchan", "text": "Noto attore di Bollywood, produttore e presentatore televisivo, \u00e8 una delle figure pi\u00f9 importanti dell'industria cinematografica del suo paese; \u00e8 stato anche membro del parlamento indiano.\nDopo gli studi e dopo aver intrapreso la carriera di attore arriva al successo di critica e pubblico nel 1970 col film \"Anand\". Dal 1970 al 1984 recita spesso in film d'azione, ma anche in commedie e pellicole romantiche.\nIntraprende poi la carriera politica accanto a Rajiv Gandhi, ma viene coinvolto, anche se marginalmente, in uno scandalo di corruzione politica e si dimette. Torna a fare l'attore e riscuote ancora consensi fino agli anni novanta quando diventa produttore nel campo dell'intrattenimento. Ancora per\u00f2, a seguito di un tracollo finanziario, viene bandito dalla stampa del mondo dello spettacolo e la sua carriera subisce una forte battuta d'arresto.\nDal 2000 presenta in televisione la versione indiana di \"Chi vuol essere milionario\". Nel 2005 recita nel film \"Bunty Aur Babli\", in cui svolge anche la funzione del narratore della vicenda, cos\u00ec come fa nello stesso anno per Parineeta. Nel 2007 appare in \"Senza Zucchero\".\nBiografia.\nAmitabh Bachchan \u00e8 nato ad Allahabad nell'Uttar Pradesh, in una famiglia ind\u00f9 di casta K\u0101yastha. Suo padre, il dottor Harivansh Rai Bachchan, \u00e8 stato un noto poeta Hindi, mentre sua madre Teji Bachchan era una Sikh di Karachi. Bachchan \u00e8 stato inizialmente chiamato Inquilaab, nome ispirato dalla famosa frase \"Inquilab Zindabad\" (\"Lunga vita alla rivoluzione\"), durante la lotta per l'indipendenza indiana. Tuttavia, su suggerimento del collega poeta Pant Sumitranandan, Harivansh Rai ha cambiato il nome del figlio in Amitabh, che significa \"la luce che non sarebbe mai andata via\".\nNonostante il suo vero cognome fosse Shrivastava, Harivash Rai aveva adottato lo pseudonimo Bachchan, che significa \"come un bambino\" in Hindi colloquiale, con il quale ha pubblicato tutti i suoi lavori. \u00c8 con questo cognome che Amitabh ha debuttato nel mondo del cinema, ed esso \u00e8 poi diventato il cognome di tutti i membri della sua famiglia.\nAmitabh ha un fratello minore di nome Ajitabh, \u00e8 sposato con l'attrice Jaya Bhaduri e ha avuto due figli con lei, Shweta Nanda e Abhishek Bachchan; quest'ultimo \u00e8 un attore come suo padre ed \u00e8 sposato con l'attrice Aishwarya Rai.\nLa figlia Schweta l'ha reso nonno per la prima volta nel 1997, a 55 anni. "}
{"id": "1238330", "revid": "196390", "url": "https://it.wikipedia.org/wiki?curid=1238330", "title": "Organiza\u00e7\u00e3o dos Estados Americanos", "text": ""}
{"id": "1238331", "revid": "729019", "url": "https://it.wikipedia.org/wiki?curid=1238331", "title": "Volkspark Friedrichshain", "text": "Il Volkspark Friedrichshain \u00e8 un parco di Berlino. Si trova nel quartiere di Friedrichshain al confine con il quartiere di Prenzlauer Berg. \u00c8 il pi\u00f9 antico parco pubblico Berlinese e con i suoi 52 ettari \u00e8 il terzo per dimensione dopo il \nTempelhofer Feld (300 ettari) e il Tiergarten (210 ettari)\nStoria.\nIl parco fu costruito a partire dal 1840 in occasione dei cento anni dell'ascesa al trono di Prussia di Federico il Grande su progetto di Peter Joseph Lenn\u00e9, che voleva creare un \"Tiergarten\" anche per gli abitanti dei distretti orientali. Il parco sub\u00ec notevoli modifiche nel corso del tempo con interventi di diversi architetti, fra cui Johann Gustav Meyer, che in precedenza si era occupato della sistemazione del Treptower Park. Nel 1848 la parte meridionale del parco divenne un cimitero dove furono seppellilte le vittime dei combattimenti sulle barricate iniziati il 15 marzo a Berlino e terminati con la concessione della costituzione e del suffragio universale maschile. Nel 1868 nell'area sud-orientale del parco inizi\u00f2 la costruzione del primo ospedale urbano di Berlino (\"Krankenhaus im Friedrichshain\") terminato nel 1874. L'ospedale fu progettato da Martin Gropius e Heino Schmieden.\nTra il 1902 e il 1913 fu costruita su progetto di Ludwig Hoffmann la principale attrattiva del parco: la fontana \"M\u00e4rchenbrunnen\". La fontana \u00e8 in stile neobarocco, con vasche in pietra di Tivoli decorate con statue di tartarughe e dieci personaggi delle fiabe dei fratelli Grimm, opera dello scultore Ignatius Taschner. Nel 1941 all'interno del parco vennero costruite due Flakturm (\"torri contraeree\") utilizzate come bunker e difesa antiaerea.\nAlla fine della guerra Berlino fu divisa in quattro parti e il parco fu assegnato al settore Sovietico. La ricostruzione del parco fu pertanto compito della DDR. Il progetto sviluppato da Reinhold Linger prevedeva di creare due piccole colline artificiali con le macerie della citt\u00e0 bombardata. Nel 1946 le due torri contraeree furono distrutte e ricoperte con 2 milioni di metri cubi di detriti. La collina pi\u00f9 alta (78 metri) fu chiamata \"\"Mont Klamott\" o \"Gro\u00dfe Bunkerberg\" mentre la pi\u00f9 piccola (48 metri) prese il nome di \"Kleine Bunkerberg \"\".\nDurante gli anni della guerra fredda nel parco furono costruiti un teatro all'aperto, due piscine, una statua in bronzo alta 6 metri, opera di Fritz Kremer, dedicata ai combattenti tedeschi nella guerra civile spagnola \"Gedenkst\u00e4tte der 3000 Interbrigadisten\", e il Memoriale per i soldati polacchi e i tedeschi antifascisti (eretto nel 1972 e progettato dagli scultori polacchi Zofia Wolska e Tadeusz Lodzian. Il 1\u00ba settembre 1989 in occasione del cinquantesimo anniversario dell'inizio della seconda guerra mondiale, fu inaugurato un Padiglione Giapponese per ospitare la \"Weltfriedenglocke\" (la campana della pace mondiale) donata dall'associazione giapponese \"World peace bell association\" in ricordo delle vittime della bomba atomica di Hiroshima.\nLe piscine sono state oggi sostituite da un moderno complesso sportivo."}
{"id": "1238332", "revid": "287204", "url": "https://it.wikipedia.org/wiki?curid=1238332", "title": "Stadio metropolitano di Lara", "text": "Lo stadio metropolitano di Lara (per esteso , \"stadio metropolitano di calcio di Lara\"), \u00e8 un impianto calcistico di Barquisimeto, in Venezuela. \u00c8 intitolato allo stato venezuelano di Lara.\nEdificato appositamente per la Copa Am\u00e9rica 2007, lo stadio \u00e8 uno dei pi\u00f9 moderni del paese: per la sua struttura, con tribune che danno direttamente sul terreno di gioco, \u00e8 stato soprannominato \"el Ingles\" (l'inglese).\nOltre che dai locali club calcistici dell'Uni\u00f3n Lara e dei Guaros de Lara, \u00e8 anche utilizzato dalla squadra dell'Universidad Centroccidental Lisandro Alvarado, che ha sede proprio a Barquisimeto.\nInizialmente non ricompreso nel novero degli stadi per la Copa Am\u00e9rica 2007, il \"Metropolitano de F\u00fatbol de Lara\" (che prende il nome dallo Stato di Lara, di cui Barquisimeto \u00e8 capitale) vi \u00e8 stato successivamente inserito e destinato ad ospitare tre partite. Il 5 luglio si sono disputate le due sfide finali del gruppo C della competizione, USA-Colombia (vinta 1-0 dai \"cafeteros\") e Argentina-Paraguay (finita 1-0 per i platensi).\nTre giorni dopo l'Argentina ha qui battuto 4-0, nell'ultimo quarto di finale, il Per\u00f9."}
{"id": "1238333", "revid": "767487", "url": "https://it.wikipedia.org/wiki?curid=1238333", "title": "Il sergente Rompiglioni", "text": "Il sergente Rompiglioni \u00e8 un film del 1973 diretto da Giuliano Biagetti, con lo pseudonimo di Pier Giorgio Ferretti.\nIl film ebbe un ottimo successo di pubblico, incassando oltre un miliardo di lire e attestandosi come il maggiore successo commerciale della carriera \"solista\" di Franco Franchi. Fu seguito da \"Il sergente Rompiglioni diventa... caporale\"."}
{"id": "1238334", "revid": "287204", "url": "https://it.wikipedia.org/wiki?curid=1238334", "title": "Ronchi San Bernardo", "text": "Ronchi San Bernardo o San Bernardo \u00e8 una localit\u00e0 collinare situata nel comune di Cuorgn\u00e8 di 246 abitanti nella provincia di Torino, Piemonte.\nEdifici di pregio.\nAi Ronchi San Bernardo si trova una cappella dedicata al Santo che d\u00e0 il nome al paese. L'edificio \u00e8 posto al centro dell'abitato, accanto alla struttura che un tempo ospitava la scuola elementare. La costruzione sorge in continuit\u00e0 con il fabbricato della canonica, posto sul retro della cappella. Ha pianta rettangolare, ad aula unica, suddivisa in tre campate. La facciata, suddivisa dalla scansione di tre lesene a doppia altezza, presenta un atrio coperto nella parte inferiore, al quale si accede attraverso passaggi arcuati, a tutto sesto, di cui quello centrale di maggiori dimensioni. Sopra la porta \u00e8 dipinto un affresco raffigurante i Santi Bernardo di Mentone e Bernardo Abate, con al centro il Crocifisso, datato 1700.. Sul retro, in corrispondenza dello spigolo nord, \u00e8 presente un campanile a base quadrata, con struttura in muratura mista di pietra e laterizio per i primi due livelli. Alla sommit\u00e0 la cella campanaria, realizzata in mattoni a vista, \u00e8 aperta sui quattro lati con monofore. Il manufatto \u00e8 coronato con copertura piramidale in rame. La cappella \u00e8 officiata una volta al mese.\nStoria.\nNell'agosto 1898 a San Bernardo venne costituita la \"Societ\u00e0 Agricola Operaia dei Ronchi San Bernardo Cuorgn\u00e8\", a partire da 44 soci fondatori.\nI soci erano tutti proprietari agricoli e la \"societ\u00e0\" si pose come scopo \"il benessere materiale e morale dei soci, promuovendo a tal fine: la fratellanza, la solidariet\u00e0, il mutuo soccorso, facilitando l'acquisto dei generi di prima necessit\u00e0.\" Con il tempo al fiorire di iniziative sparse a livello locale si affianc\u00f2 uno sforzo unificante. Il ruolo di acquisire i mezzi di produzione agricola si spost\u00f2 a livello provinciale nei Consorzi agrari, coordinati a livello nazionale dalla Federconsorzi. Le iniziative locali, quando sopravvissero, ebbero solo la valenza di meri circoli che gestivano il massimo centro di aggregazione delle piccole localit\u00e0 rurali: l'osteria, ma salvando a volte una valenza associativa. La \"societ\u00e0\" di Cuorgn\u00e8 riusc\u00ec cos\u00ec a raggiungere i 120 anni, continuando a svolgere attivit\u00e0 di carattere sociale e filantropico\nNella frazione il tenore Francesco Tamagno fece costruire una villa in localit\u00e0 Cinetta per trascorrervi momenti di riposo"}
{"id": "1238336", "revid": "834", "url": "https://it.wikipedia.org/wiki?curid=1238336", "title": "Osa", "text": ""}
{"id": "1238341", "revid": "110157", "url": "https://it.wikipedia.org/wiki?curid=1238341", "title": "Zancleano", "text": "Nella scala dei tempi geologici, lo Zancleano \u00e8 il primo dei due piani in cui \u00e8 suddiviso il Pliocene, (corrispondente al Pliocene inferiore o \"basso Pliocene\"), la seconda delle due epoche del Neogene. Questa unit\u00e0 cronostratigrafica si estende tra 5,332 e 3,6 milioni di anni fa, per una durata complessiva di 1,732 milioni di anni.\n\u00c8 preceduto dal Messiniano (ultimo piano del Miocene) e seguito dal Piacenziano.\nEtimologia.\nIl piano Zancleano fu introdotto da Giuseppe Seguenza nel 1868.\nL'etimologia deriva da \"Zancle\" (in greco \u0396\u03ac\u03b3\u03ba\u03bb\u03b7), l'originaria colonia greca fondata sul sito dell'odierna Messina in Sicilia (\"Britannica, 2007\").\nDefinizioni stratigrafiche e GSSP.\nIl limite inferiore dello Zancleano, nonch\u00e9 base del Pliocene, si trova al vertice della cronozona di polarit\u00e0 magnetica C3r, circa 100.000 anni prima della sub-cronozona normale C3n.4n di Thvera.&lt;br&gt;\nLa base \u00e8 vicina al livello di estinzione del nanoplancton \"Triquetrorhabdulus rugosus\" (base della biozona CN10b) nell'area mediterranea e in corrispondenza della comparsa del nanoplancton \"Ceratolithus acutus\" (5,37 Ma) nell'oceano Atlantico equatoriale. Al di fuori dell'area mediterranea si ha anche la scomparsa del \"Discoaster quinqueramus\", datata a 5,537 Ma nella cronozona Cr3. Per quanto riguarda i foraminiferi, la fioritura del genere \"Sphaeroidinellopsis\" e la comparsa della \"Globorotalia margaritae\" sono significative solo a livello locale.\nIl limite superiore dello Zancleano si trova alla base della cronozona C2An (base della cronozona di Gauss) e all'estinzione dei foraminiferi planctonici \"Globorotalia margaritae\" e \"Pulleniatina primalis\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, per il limite Messiniano-Zancleano si trova sulla costa siciliana presso Eraclea Minoa. Le sue coordinate sono: latitudine 37\u00b023'30\"N, longitudine 13\u00b016'50\"E.\nL'affioramento, alto 30 metri e lungo 500 m, datato a 5,33 Ma, mette a contatto i calcari marnosi fossiliferi a foraminiferi e di colore bianco dello Zancleano (\"Formazione dei Trubi\") con le sabbie argillose di colore marrone del Messiniano (\"Formazione dell'Arenazzolo\") che rappresentano l'unit\u00e0 litostratigrafica pi\u00f9 recente dei depositi evaporitici che costituiscono la \"Formazione gessoso-solfifera\".\nPaleoantropologia.\nRitrovamenti paleoantropologici in sedimenti di et\u00e0 zancleana ordinati dall'evento pi\u00f9 antico a quello pi\u00f9 recente. Le datazioni sono indicative e possono essere suscettibili di modifiche con il miglioramento delle conoscenze paleontologiche."}
{"id": "1238343", "revid": "1543377", "url": "https://it.wikipedia.org/wiki?curid=1238343", "title": "Anadolu Efes Spor Kul\u00fcb\u00fc", "text": "LAnadolu Efes Spor Kul\u00fcb\u00fc, fino al 2011 noto come Efes Pilsen Spor Kul\u00fcb\u00fc, \u00e8 un club turco di pallacanestro con sede ad Istanbul. \u00c8 la squadra pi\u00f9 titolata di Turchia, avendo vinto 15 campionati e 12 coppe nazionali, la Coppa Kora\u0107 nel 1996 e l\u2019Eurolega nel 2021.\nStoria.\nLa denominazione Efes Pilsen derivava dal nome dell'azienda di bevande che lo finanzia, la Efes Pilsener; il club \u00e8 stato fondato nel 1976, quando il Kad\u0131k\u00f6yspor a causa di problemi finanziari non riusc\u00ec ad iscriversi al campionato di seconda divisione. Nel 1978 ha vinto imbattuto il campionato ed \u00e8 stato promosso in prima divisione, dove milita ancora oggi. Gi\u00e0 alla prima stagione in massima serie l'Efes vinse il campionato, affermandosi come uno dei migliori club della lega.\nIl club colse il proprio successo pi\u00f9 importante nel 1996 vincendo la Coppa Kora\u0107 e divenendo il primo club turco a vincere una competizione europea in uno sport di squadra.\nPartecipa regolarmente all'Eurolega; nel 2000 il club giunse fino alla \"final four\". Il risultato \u00e8 stato replicato nel 2019, quando i turchi hanno perso la finale contro il .\nNel 2021 a Colonia vince per la prima volta le Final Four laureandosi campione d'Europa.\nRosa 2021-2022.\n\"Aggiornato al 18 ottobre 2021.\""}
{"id": "1238348", "revid": "2110845", "url": "https://it.wikipedia.org/wiki?curid=1238348", "title": "Boby Lapointe", "text": "Il debutto ed il successo.\nSposato con due figli, vede fallire il tentativo di aprire un negozio a Parigi, e di l\u00ec a poco divorzia. Cambia mestiere, per diventare installatore di antenne televisive, e nel frattempo scrive.\n\u00c8 nel 1956 che inizia ufficialmente la sua carriera musicale: Bourvil e Gilles Grangier scelgono una delle sue canzoni (\"Aragon et Castille\") per un passaggio musicale dove Bourvil canta, nel film \"Poisson d'avril\". Sebbene n\u00e9 il film n\u00e9 la canzone abbiano successo, Lapointe \u00e8 introdotto nell'ambiente parigino.\nIl suo debutto avviene in un cabaret parigino (\"le Cheval d'Or\"), dove incontra Anne Sylvestre, Raymond Devos, Ricet Barrier e Georges Brassens, con i quali nasce una simpatia reciproca. Lapointe si fa notare soprattutto per la sua locuzione casuale e i suoi testi ricchi di giochi di parole. Diviene cos\u00ec l'attrazione principale del cabaret e attira l'attenzione del regista Fran\u00e7ois Truffaut. Quest'ultimo decide di fargli rivestire il ruolo di cantante da bar nel suo nuovo film \"Tirez sur le pianiste\". Le canzoni scelte sono \"Framboise\" e \"Marcelle\". Lapointe incontra Philippe Weil, che lo ingaggia per un altro cabaret parigino, Les Trois Baudets.\nNel 1960 e 1961, Lapointe registra due dischi con le canzoni \"Marcelle\", \"Le Poisson fa\", \"Bobo L\u00e9on\" et \"Aragon et Castille\", che infine trovano il successo.\nLe composizioni successive non smentiscono questo successo: \"L'h\u00e9licon\", \"Ta Katie t'a quitt\u00e9\", \"Saucisson de cheval\", \"Comprend qui peut\", \"M\u00e9li-m\u00e9lodie\", \"Le tube de toilette\", \"La maman des poissons\" ...\nGli anni difficili.\nNegli anni 1960, Lapointe e Brassens incrociano le tourn\u00e9e e i recital. Ma il suo spirito estroso gli fa commettere degli errori. Apre un caf\u00e9 per concerti, \u00ab Le Cadran Bleu \u00bb, ma fallisce. Brassens lo aiuta a trovare qualche lavoro per vivere. Grazie alla mediazione del direttore di Europe 1, Lucien Morisse, firma un contratto con i dischi AZ. Ma il periodo y\u00e9y\u00e9 \u00e8 cominciato, e lo stile musicale della fanfara sul quale sono basate tutte le canzoni di Lapointe non ha pi\u00f9 successo.\nLapointe dunque intraprende una carriera pi\u00f9 cinematografica con il regista Claude Sautet: \u00e8 cos\u00ec il demente brutale in \"Max et les ferrailleurs\" e il camionista in \"Les Choses de la vie\". Contemporaneamente firma un contratto con Fontana/Philips e parte in tourn\u00e9e per promuovere il nuovo album \"Comprend qui peut\". L'album riporta un dolce ritratto del cantante realizzato dal pittore Maurice Ghiglion-Green che diverr\u00e0 l'icona di Lapointe.\nNel 1968 inventa il \"sistema bibi-binario\", un sistema di numerazione che precorre la strada dell'evoluzione informatica. Questo sistema sar\u00e0 pubblicato nel 1970 nel libro \"Les Cerveaux non humains, introduction \u00e0 l'Informatique (S.G.P.P.)\", de Jean-Claude Quiniou, Jean-Marc Font, G\u00e9rard Verroust, Philippe e Claudine Marenco. \nNel frattempo continua a cantare, e la sua ultima apparizione in pubblico \u00e8 durante il concerto dell'amico e suo fan Pierre Perret nella sala Bobino a Parigi.\nMorte.\nColpito da un cancro, muore a 50 anni a P\u00e9zenas il 30 giugno 1972. In tutto ha registrato una cinquantina di canzoni.\nLe Numerazione Bibi.\nAppassionato di matematica, Boby Lapointe fu anche l'inventore di una codificazione in base 16 che denomin\u00f2 \"bibibinaire\" (2 elevato 2, elevato 2), oggi pi\u00f9 nota come Numerazione Bibi.\nOpere.\nLa sua carriera discografica contiene 11 vinili una riedizione in cofanetto. Quattro cd sono editi da Polygram."}
{"id": "1238353", "revid": "486946", "url": "https://it.wikipedia.org/wiki?curid=1238353", "title": "Efes Pilsen Istanbul", "text": ""}
{"id": "1238368", "revid": "2208478", "url": "https://it.wikipedia.org/wiki?curid=1238368", "title": "Rosso Antico", "text": "Il Rosso Antico \u00e8 un vermut italiano nato nel 1962 a Bologna dalla distilleria Jean Buton, all'epoca di propriet\u00e0 della famiglia Sassoli de'Bianchi. Attualmente \u00e8 prodotto nello stabilimento di San Lazzaro di Savena (BO) di propriet\u00e0 del Gruppo Montenegro.\nStoria.\nIl Rosso Antico \u00e8 un aperitivo a base di vino che nasce nel 1962 dall'esperienza liquoristica della distilleria Jean Buton, fondata nel 1820 dall'omonimo fondatore francese, lanciata e diretta dalla famiglia Sassoli de'Bianchi dalla fine dell'800 a tutto il XX secolo. In seguito la Buton venne acquisita dal Gruppo Montenegro nel 1999.\nLa sua popolarit\u00e0 cresce nel corso degli anni '60 e '70, tanto da essere definito il principe degli aperitivi, arrivando ad essere consacrato come un'icona del periodo anche grazie alle produzioni per Carosello con Fernandel (1974), Gino Cervi e Charles Aznavour (1980). Il Rosso Antico veniva consumato liscio: famoso lo slogan \"Rosso Antico, l'aperitivo che si beve in coppa\".\nNel 1977 il Rosso Antico \u00e8 stato brevemente ritirato dal mercato dal produttore in via precauzionale a causa del contenuto di colorante E123, successivamente non pi\u00f9 utilizzato. Il Rosso Antico \u00e8 oggi classificato come vermut.\nLa bottiglia.\nUno degli elementi pi\u00f9 iconici del Rosso Antico \u00e8 la forma della bottiglia, rimasta immutata nel tempo. Nel 2018 la bottiglia \u00e8 stata oggetto di un restyling volto al recupero dell\u2019immagine storica degli anni '60. Numerosi dettagli richiamano l\u2019identit\u00e0 storica del prodotto: lo stemma della Premiata Distilleria, il suo anno di fondazione (1820) e la firma di Jean Buton. L\u2019etichetta richiama le erbe aromatiche presenti nel prodotto.\nNegli anni '70 Salvador Dal\u00ec realizza tre versioni della bottiglia in edizione limitata caratterizzate da motivi floreali e da tinte dal celeste al blu intenso.\nCaratteristiche.\nIl Rosso Antico \u00e8 un vermouth dalla formula complessa, nata dall'unione di vini bianchi selezionati e trentatr\u00e9 erbe aromatiche, che contribuiscono a conferirgli un gusto ricco ed equilibrato. L'elemento distintivo del \"bouquet\" del Rosso Antico \u00e8 l\"'Iris florentina\" che, da ricetta tradizionale, viene lavorata singolarmente attraverso un processo artigianale. Tre specie di artemisia (assenzio maggiore, assenzio gentile e assenzio pontico) gli conferiscono il suo grado di amaricit\u00e0.\nDegustazione e consumo.\nLe caratteristiche del Rosso Antico lo rendono molto adatto alla miscelazione in cocktail classici a base di vermut, come l\u2019Americano. Viene servito anche liscio, freddo e con una scorza d\u2019arancia, come si beveva una volta, oppure con un tocco di soda.\nCultura.\nIl Rosso Antico \u00e8 stato protagonista di numerose produzioni realizzate per il programma televisivo \"Carosello\", che hanno contribuito ad accrescerne la notoriet\u00e0: dalle pubblicit\u00e0 con Charles Aznavour, Fernandel e Gino Cervi, allo spot \u201cC\u2019era una volta il fiume di lacrime\u201d, messo in onda nel 1971.\nUna citazione del prodotto viene fatta da Giorgio Gaber nell'album \"Libert\u00e0 obbligatoria\" del 1976.\nNel biennio 1984-1985 il Rosso Antico vide come testimonial la conduttrice Loretta Goggi.\nL'aperitivo viene citato anche nella canzone \"Limiti\" di Caparezza dall'album \"Verit\u00e0 supposte\" del 2003."}
{"id": "1238379", "revid": "889336", "url": "https://it.wikipedia.org/wiki?curid=1238379", "title": "Piacenziano", "text": " \nNella scala dei tempi geologici, il Piacenziano (in precedenza noto anche come Astiano, Redoniano, o Romaniano) \u00e8 il secondo dei due piani in cui \u00e8 suddiviso il Pliocene, la seconda delle due epoche del Neogene. Inizi\u00f2 3,6 milioni di anni fa (Ma) e termin\u00f2 2,588 Ma.\n\u00c8 preceduto dallo Zancleano e seguito dal Gelasiano, il primo piano del successivo Pleistocene, prima epoca del Quaternario.\nEtimologia.\nIl Piacenziano fu introdotto nella letteratura scientifica dal geologo e stratigrafo svizzero Karl Mayer-Eymar nel 1858.\nIl nome fu assegnato in riferimento alla citt\u00e0 di Piacenza, nelle cui vicinanze furono identificate le sezioni stratigrafiche di riferimento.\nDefinizioni stratigrafiche e GSSP.\nLa base del Piacenziano, nonch\u00e9 limite superiore dello Zancleano, \u00e8 la base della cronozona di polarit\u00e0 magnetica C2An (base della cronozona di Gauss) ed \u00e8 caratterizzata nel bacino mediterraneo dalla prima comparsa dei foraminiferi della specie \"Globorotalia crassaformis\" e dall'estinzione temporanea della specie \"Globorotalia puncticulata\" (3,57 Ma); nelle latitudini medio-basse al di fuori del mediterraneo la scomparsa dei foraminiferi planctonici \"Globorotalia margaritae\" (3,58 Ma) e \"Pulleniatina primalis\" (3,65 Ma) \u00e8 vicina a questo limite.\nIl limite superiore del Piacenziano, nonch\u00e9 base del Pleistocene e del periodo Quaternario, \u00e8 definito in modo magnetostratigrafico alla base della cronozona C2R (Matuyama) e allo stadio isotopico 103. Appena al di sopra di questo punto si ha l'estinzione del nanoplancton fossile \"Discoaster pentaradiatus\" e \"Discoaster surculus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, si trova alla base della marna beige nella sezione Rossello di Punta Piccola, nella costa sud della Sicilia, lungo la strada che da Porto Empedocle va a Realmonte, a est di Capo Rossello e a W-NW di Porto Empedocle. Le coordinate sono: latitudine 37\u00b017'20\" N e longitudine 13\u00b029'36\" E."}
{"id": "1238384", "revid": "1226", "url": "https://it.wikipedia.org/wiki?curid=1238384", "title": "Peschiere", "text": ""}
{"id": "1238385", "revid": "775372", "url": "https://it.wikipedia.org/wiki?curid=1238385", "title": "Richard Henry Lee", "text": "Venne eletto come sesto presidente del Congresso degli Stati Uniti, incarico che mantenne dal 30 novembre, 1784 al 22 novembre 1785. In questo incarico fu preceduto da Thomas Mifflin e gli succedette John Hancock.\nLee nacque a Stratford Hall Plantation in Virginia, colono proveniente dalla Gran Bretagna, figlio del col. Thomas Lee e di Hannah Harrison Ludwel.\nRichard venne inviato a studiare in Inghilterra alla \"Queen Elizabeth Grammar School\" nello Yorkshire. Nel 1752 fece ritorno in Virginia, dove inizi\u00f2 a fare praticantato in uno studio legale.\nLa sua prima carriera.\nNel 1757 ricevette l'incarico di giudice di pace per la contea del Westmoreland. Nel 1761 egli venne eletto alla \"House of Burgesses\" della Virginia. Grande fautore dell'indipendenza delle colonie, fu uno dei primi a creare i \"Committees of Correspondence\" fra i molti americani con l'ideale dell'indipendenza sparsi nelle varie colonie.\nRivoluzione americana.\nNell'agosto del 1774, Lee fu scelto come delegato al Primo congresso continentale di Philadelphia. Nel 1775 divenne colonnello della milizia della contea del Westmoreland. Nella Risoluzione di Lee del 7 giugno 1776, Lee chiese al Congresso Continentale di dichiarare l'indipendenza dall'Inghilterra. A seguito dell'assenza di Lee alla seduta del Congresso, dovuta ad una grave malattia della moglie, Thomas Jefferson scrisse poi la Dichiarazione d'indipendenza."}
{"id": "1238388", "revid": "392446", "url": "https://it.wikipedia.org/wiki?curid=1238388", "title": "Gelasiano", "text": "Nella scala dei tempi geologici, il Gelasiano \u00e8 il primo dei quattro piani in cui \u00e8 suddiviso il Pleistocene, la prima delle due epoche del Quaternario. \n\u00c8 compreso tra 2,588 e 1,806 milioni di anni fa (Ma).\n\u00c8 preceduto dal Piacenziano, l'ultimo piano del precedente Pliocene e seguito dal Calabriano.\nLa deposizione delle formazioni del Red Crag, del Norwich Crag e del Weybourn Crag, tutte nella regione dell'Anglia orientale in Inghilterra, avvenne in questo lasso di tempo. In Olanda e nell'Europa settentrionale ci si riferisce spesso a questo periodo indicandolo come piani Pretigliano e Tigliano.\nA circa 2,5 milioni di anni fa sono datati i fossili degli ominidi Homo habilis in Africa orientale e meridionale, e i pi\u00f9 antichi strumenti di pietra, scoperti a Hadar in Etiopia.\nNella storia dell'evoluzione umana tale datazione corrisponde convenzionalmente con l'inizio del Paleolitico inferiore.\nEtimologia.\nIl piano Gelasiano deriva il suo nome dalla citt\u00e0 italiana di Gela, in provincia di Caltanissetta.\nLa denominazione e il piano furono proposti nel 1998 da un gruppo di geologi italiani, che lo considerarono come l'ultimo piano del Pliocene. Il 29 giugno 2009 il Gelasiano fu ratificato dalla IUGS e spostato al Pleistocene in modo da correlarsi meglio con gli importanti cambiamenti che avvennero attorno a 2,588 Ma nel clima terrestre, negli oceani e nello sviluppo delle forme viventi.\nDefinizioni stratigrafiche e GSSP.\nLa base del Gelasiano, che coincide con il limite inferiore per l'epoca del Pleistocene e per il periodo Quaternario, pu\u00f2 essere definita magnetostratigraficamente al passaggio tra la cronozona di inversione della polarit\u00e0 magnetica Gilbert (C2Ar) e la Matuyama (C2r), al di sopra della sub-cronozona Olduvai (C1r); corrisponde al livello 103 dello stadio dell'isotopo marino.&lt;br&gt; \nAl di sopra di questo livello (stadio isotopico 99 e 80 000 anni pi\u00f9 tardi) si ha la scomparsa del nanoplancton delle specie \"Discoaster pentaradiatus\" e \"Discoaster surculus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 fissato in una sezione a 62 metri alla base dello strato marnoso che si sovrappone alla sapropelite MPRS 250, (Mediterranean Precession Related Sapropels) sui calanchi meridionali del Monte San Nicola, a circa 10 km a N-NW di Gela, in provincia di Caltanissetta, in Sicilia."}
{"id": "1238392", "revid": "1442080", "url": "https://it.wikipedia.org/wiki?curid=1238392", "title": "Corrado Gaipa", "text": "Biografia.\nDopo tre anni all'Accademia nazionale d'arte drammatica, debutt\u00f2 sul palcoscenico nel 1946 con la Compagnia Tofano-Zacconi-Bagni-Cortese, interpretando \"Non te li puoi portare appresso\" di Hart e Kaufman.\nEsord\u00ec alla radio nel 1948, con la Compagnia del teatro comico musicale di Roma. Continu\u00f2 la sua attivit\u00e0 radiofonica a Radio Milano, Radio Torino e con la Compagnia di prosa di Radio Firenze; tra le sue numerose interpretazioni, \"Il berretto a sonagli\" di Pirandello (1954), \"Miracolo\" di Manzari (1955), il radiodramma \"La Venere di bronzo\" di Merim\u00e9e (1957), il radiodramma \"Il genio della montagna\" di Breitman (1959), \"Crepuscoli di libert\u00e0\" di Neera (1961), \"Un mondo mai visto\" di Lanza (1962), \"Il nababbo\" di Daudet (1963), \"La storia di un furbo\" di Collodi (1965), \"Il Gattopardo\" di Tomasi di Lampedusa (1969) e il radiodramma \"La morte di James Dean\" di Andersch (1971).\nIn televisione Gaipa debutt\u00f2 nel 1969 con la commedia \"La rosa bianca\", iniziando nel frattempo a lavorare nel cinema anche in veste di attore: tra i film cui prese parte spicca \"Il padrino\" (1972), in cui interpret\u00f2 la parte di Don Tommasino.\nSempre in televisione ha fatto parte del cast dello sceneggiato televisivo del 1973 \"Napoleone a Sant'Elena\", diretto da Vittorio Cottafavi, in cui interpretava il ruolo del primo ministro inglese e di \"Maigret in pensione\" del 1972, diretto da Mario Landi. \u00c8 apparso poi negli sceneggiati televisivi: \"Ho incontrato un'ombra\" trasmesso da Rai 1 nel 1974, diretto da Daniele D'Anza, \"Ritratto di donna velata\" trasmesso da Rai 1 nel 1975, \"Storie della camorra\" trasmesso da Rai 1 nel 1978, diretto da Paolo Gazzara, \"La dama dei veleni\" trasmesso da Rai 2 nel 1979, diretto da Silverio Blasi e nello Sceneggiato \"Marco Polo\" (1982) di Giuliano Montaldo, coprodotto dalla Rai, come consigliere del Doge.\n\u00c8 stato attivo anche come doppiatore, dando la voce a Lionel Stander, Eli Wallach, Peter Ustinov, Rod Steiger, Orson Welles, Alec Guinness, Burt Lancaster e Spencer Tracy. Negli anni sessanta lavora prima per la Cooperativa Italiana Doppiatori, poi alla Cooperativa Doppiatori Cinematografici, nel 1970 fonda la Cine Video Doppiatori, di cui diventer\u00e0 voce in esclusiva fino alla scomparsa. \u00c8 inoltre stato abbastanza attivo per la Disney dove ha doppiato: \"Il libro della giungla\" in cui doppiava Bagheera, \"Troppo vento per Winny-Puh\" in cui doppiava Uffa in sostituzione di Giorgio Capecchi e \"Gli aristogatti\" in cui doppiava Scat-Cat.\nCostretto da diversi anni ad usare il bastone per camminare, Gaipa mor\u00ec a Roma il 21 settembre 1989, stroncato da un malore. Avrebbe dovuto nuovamente interpretare la parte di don Tommasino ne \"Il padrino - Parte III\": fu sostituito da Vittorio Duse."}
{"id": "1238393", "revid": "1498", "url": "https://it.wikipedia.org/wiki?curid=1238393", "title": "Astiano", "text": ""}
{"id": "1238404", "revid": "767487", "url": "https://it.wikipedia.org/wiki?curid=1238404", "title": "Il figlioccio del padrino", "text": "Il figlioccio del padrino \u00e8 un film del 1973, diretto da Mariano Laurenti, girato a Sermoneta, ad Acireale e zone limitrofe.\nTrama.\nOronzo Musumeci, il figlioccio di Don Vincenzo Russo, un potente padrino della mafia di New York, viene mandato in Sicilia perch\u00e9 non possa pi\u00f9 corteggiare le figlie degli altri boss provocando guai nell'ambiente della mafia americana. Tuttavia Oronzo anche in Sicilia non manca di fare conquiste femminili.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1238411", "revid": "33751", "url": "https://it.wikipedia.org/wiki?curid=1238411", "title": "Stadio olimpico generale Jos\u00e9 Antonio Anzo\u00e1tegui", "text": "Lo stadio olimpico generale Jos\u00e9 Antonio Anzo\u00e1tegui () \u00e8 un impianto calcistico di Puerto La Cruz, in Venezuela.\nInaugurato l'8 dicembre 1965 dall'allora presidente venezuelano Ra\u00fal Leoni, lo stadio si chiamava \"Complejo Polideportivo Luis Ramos de Puerto La Cruz\" (\"complesso sportivo Luis Ramos di Puerto La Cruz\"). Ricostruito all'indomani della scelta delle sedi della Copa Am\u00e9rica 2007, l'impianto \u00e8 stato intitolato al generale Jos\u00e9 Antonio Anzo\u00e1tegui, eroe della guerra d'indipendenza venezuelana, il cui nome \u00e8 stato pure dato allo stato in cui sorge Puerto La Cruz. Tuttavia \u00e8 ancora assai pi\u00f9 diffusa la vecchia denominazione \"Ol\u00edmpico Luis Ramos\".\nLo stadio \u00e8 uno dei pi\u00f9 moderni del Venezuela, potendo contare su un avveniristico sistema di illuminazione, strutture di sicurezza, ristorante, un auditorium ed altro. Ottima pure la sua collocazione logistica, sorgendo nei pressi dell'autostrada che collega Puerto La Cruz a Barcelona, la capitale dello Stato Anzo\u00e1tegui.\nUtilizzato per le proprie gare interne dal locale club calcistico del Deportivo Anzo\u00e1tegui, l'impianto ha ospitato tre partite della Copa Am\u00e9rica 2007.\nIl 4 luglio si sono qui giocate Messico-Cile (finita 0-0) e Brasile-Ecuador (vinta 1-0 dai verde-oro).\nTre giorni dopo sono tornate in scena Brasile e Cile, nel quarto di finale che i futuri campioni del Sudamerica hanno vinto con un roboante 6-1."}
{"id": "1238414", "revid": "125145867", "url": "https://it.wikipedia.org/wiki?curid=1238414", "title": "Mario Francese", "text": "Biografia.\nFrancese incominci\u00f2 la carriera come telescriventista dell'ANSA, successivamente cominci\u00f2 a collaborare come giornalista e scrisse per il quotidiano \"La Sicilia\" di Catania. Nel 1958 venne assunto dall'ufficio stampa dell'assessorato ai Lavori Pubblici della Regione Siciliana e il 30 ottobre dello stesso anno spos\u00f2 Maria Sagona, con la quale ebbe quattro figli, Giulio, Fabio, Massimo e Giuseppe. Nel frattempo intraprese una collaborazione con il \"Giornale di Sicilia\" di Palermo. Nel 1968 si licenzi\u00f2 dalla Regione per lavorare a tempo pieno al giornale, dove si occup\u00f2 della cronaca giudiziaria, entrando in contatto con gli scottanti temi del fenomeno mafioso.\nDivenuto giornalista professionista si occup\u00f2 della strage di Ciaculli, del processo ai corleonesi del 1969 a Bari, dell'omicidio del colonnello dei carabinieri Giuseppe Russo e fu l'unico giornalista a intervistare la moglie di Tot\u00f2 Riina, Antonietta Bagarella. Nelle sue inchieste entr\u00f2 profondamente nell'analisi dell'organizzazione mafiosa, delle sue spaccature, delle famiglie e dei capi, specie di quella corleonese legata a Luciano Liggio e Tot\u00f2 Riina. Fu un fervente sostenitore dell'ipotesi che quello di Cosimo Cristina fosse un assassinio di mafia.\nUn certo costruttore, don Peppino Garda, presunto \u201cboss\u201d di Monreale, vendette frettolosamente molti degli edifici, costruiti in via Sciuti in societ\u00e0 con Peppino Quartuccio, e si ritir\u00f2 in eremitaggio. Dalla vendita degli edifici si ricavarono circa cento milioni e questi soldi furono reinvestiti in un latifondo nei pressi del Lago Garcia. Il Garda realizzo cos\u00ec un progetto che, nel giro di dieci anni, avrebbe fatto intascare ai clan quasi un terzo dei 17 miliardi stanziati dallo Stato per la costruzione della \u201dfaraonica\u201d diga.\nCos\u00ec quando nel 1975, approvato il progetto dell'opera, cominciano le procedure per gli espropri, don Peppino e compagni vanno all'incasso: per i terreni pagati complessivamente due miliardi di lire, con i soldi della Cassa del Mezzogiorno ai nuovi e antichi proprietari, in tutto 240 possidenti, ne incassano diciassette, denaro che in gran parte finisce nelle casseforti mafiose in piccolissima parte agli altri proprietari e agli affittuari. Uno sfregio anche all'impegno di Danilo Dolci, che per la costruzione delle dighe si era battuto.\nL'affare per\u00f2 non riguarda solo i terreni, ci sono tanti altri soldi da agguantare: subappalti, forniture di cemento, pietrame e quant'altro, posti di lavoro da distribuire, mezzi meccanici da affittare. Un intreccio di appetiti che lascia sul suolo una dozzina di morti e una scia di attentati. Francese indaga, annota e scrive sul \"Giornale di Sicilia\", dove \u00e8 cronista giudiziario, quel che accade nel territorio, facendo nomi e cognomi; \u00e8 il primo a farlo ed \u00e8 ancora il primo a rivelare l'ascesa dei Corleonesi e a chiamare \"commissione\" il vertice della cupola. Collega anche alcuni morti ammazzati alla guerra nelle cave e uno dei primi delitti eccellenti, quello del colonnello Giuseppe Russo nel 1977 a Ficuzza, a controversie per i subappalti.\nFrancese paga con la vita, ad appena 54 anni, il suo coraggio e il suo fiuto di cronista. La sera del 26 gennaio 1979 venne assassinato a colpi di pistola a Palermo da Leoluca Bagarella, davanti a casa sua.\nPer il suo omicidio sono stati condannati: Tot\u00f2 Riina, Leoluca Bagarella (che sarebbe stato l'esecutore materiale del delitto), Raffaele Ganci, Francesco Madonia, Michele Greco e Bernardo Provenzano. Le motivazioni della condanna nella sentenza d'appello furono: \u00abIl movente dell'omicidio Francese \u00e8 sicuramente ricollegabile allo straordinario impegno civile con cui la vittima aveva compiuto un'approfondita ricostruzione delle pi\u00f9 complesse e rilevanti vicende di mafia degli anni '70\u00bb.\nIl 3 settembre 2002 si suicid\u00f2 il figlio trentaseienne Giuseppe, che per anni si era dedicato a inchieste sulla ricostruzione dell'omicidio del padre.\nRiconoscimenti.\nNel 1996 \u00e8 stato istituito un premio alla sua memoria, il Premio Mario Francese."}
{"id": "1238416", "revid": "767487", "url": "https://it.wikipedia.org/wiki?curid=1238416", "title": "Il gatto di Brooklyn aspirante detective", "text": "Il gatto di Brooklyn aspirante detective \u00e8 un film del 1973 diretto da Oscar Brazzi.\nTrama.\nTony Mangialafoglia detto \"La volpe della metropoli\" \u00e8 un investigatore privato con seri problemi economici. Un giorno decide di associarsi con lo spiantato Frank Lonego, alias \"Il gatto di Brooklyn\". La prima grande occasione investigativa riguarda Villa Allegra, una residenza a quanto pare infestata da fantasmi dispettosi. I due si installano nel maniero dei conti De Porcaris, famiglia capeggiata dall'autoritario conte Bacherozzo, e comincia cos\u00ec una lunga serie di apparizioni spettrali che terrorizzano Frank risparmiando, almeno inizialmente, Tony, che in compenso perde la testa per la bella Guendalina."}
{"id": "1238418", "revid": "2096950", "url": "https://it.wikipedia.org/wiki?curid=1238418", "title": "Gian Maria Fara", "text": "Biografia.\nHa conseguito baccellierato, licenza e dottorato in Scienze sociali presso la Pontificia universit\u00e0 \"San Tommaso d'Aquino\" (Angelicum) di Roma. Dal 1976 \u00e8 giornalista pubblicista.\nDal 1982 \u00e8 presidente dell'Eurispes - Istituto di studi, politici economici e sociali, istituto di ricerca totalmente privato italiano da lui stesso fondato. Dal 1990 \u00e8 'consultore' del Pontificio consiglio per le comunicazioni Sociali. \n\u00c8 membro del comitato scientifico della Fondazione Italia USA e del comitato scientifico di \u201cEuropa Contemporanea\u201d, rivista ufficiale della Accademia russa delle scienze.\nDal 1990 al 1993 ha insegnato Formazione dell'opinione pubblica ed etica della comunicazione presso l'Universit\u00e0 degli Studi di Salerno e Psicologia della Politica e dei Comportamenti di Massa presso la Facolt\u00e0 di Scienze Politiche dell'Universit\u00e0 G. D'Annunzio di Teramo.\nDal 1990 al 2002, ha insegnato \u201cScienze dell'Opinione Pubblica\u201d presso la Scuola Ufficiali Carabinieri di Roma.\nDal 2006 al 2010 ha insegnato \u201cScienze dell'opinione pubblica\u201d presso l'Universit\u00e0 LUMSA di Roma.\nNei primi anni Novanta sviluppa la teoria della \"societ\u00e0 eventuale\" e, ad inizio 2000, quella della \"societ\u00e0 dei tre terzi\".\nVicende giudiziarie.\nNel 2002 viene arrestato con l'accusa di distrazione di fondi della Regione Puglia destinati alla formazione e gestiti dall'Istituto Eurispes da lui presieduto, imputazione per la quale verr\u00e0 assolto con formula piena \"per non aver commesso il fatto\"."}
{"id": "1238427", "revid": "729019", "url": "https://it.wikipedia.org/wiki?curid=1238427", "title": "Emerson Radio", "text": "Emerson Radio Corporation \u00e8 una delle pi\u00f9 grandi distributrici, in volume, di elettronica di consumo degli Stati Uniti d'America ed \u00e8 risaputo che ha un marchio registrato in continuo uso fin dal 1912. La societ\u00e0 progetta, fa marketing e crea licenze per parecchie linee di prodotti a livello mondiale, inclusi i prodotti venduti (qualche volta in licenza) sotto il marchio con nome G Clef (la chiave di violino), un omaggio al logo della Emerson.\nStoria.\n1915 - 1920.\nEmerson Radio Corp. divent\u00f2 una \"corporation\" nel 1915 come Emerson Phonograph Co. (NAIC: 421620 Consumer Electronics Wholesaling), con base in New York, da uno dei primi ingegneri della registrazione ed executive, Victor Hugo Emerson, che fu a suo tempo impiegato di Thomas A. Edison. La prima fabbrica fu aperta in Chicago e Framingham, Long Island, in 1920. Nel dicembre di quell'anno, la societ\u00e0 cadde vittima dell'imprevisto crollo delle vendite per la musica dei giradischi che accompagn\u00f2 la recessione post-prima guerra mondiale e la crescita delle radio commerciali. Essa pass\u00f2 da auto acclamata terza pi\u00f9 grande produttrice di registrazioni ad un regime di amministrazione controllata.\n1921 - 1940.\nNel 1922 Emerson Phonograph Co. passa nelle mani di Benjamin Abrams e Rudolph Kanarak. Abrams, un venditore di giradischi e registrazioni, insieme con due suoi fratelli, diressero la societ\u00e0 e la rinominarono in Emerson Radio &amp; Phonograph Corp nel 1924 dopo essere entrati nel business delle radio. Gli interessi per le registrazioni della societ\u00e0 vennero di conseguenza venduti. Sebbene Emerson introdusse la prima combinazione radio-giradischi venduta negli Stati Uniti, la societ\u00e0 rimase nell'oscurit\u00e0 fino al 1932, quando, durante la Grande Depressione, introdusse la radio \"peewee\" (vedi \"Prodotti Storici\" pi\u00f9 sotto).\n1941 - 1950.\nEmerson Radio &amp; Phonograph si convert\u00ec alla produzione militare per la seconda guerra mondiale nel 1942, quando deteneva un sesto del mercato delle radio negli USA. Nel 1943, divenne una \"public corporation\", quando offr\u00ec oltre il 40 per cento del suo capitale sociale al pubblico con azioni da 12$ l'una. Nel 1947, tra i suoi primi prodotti post-guerra, Emerson offr\u00ec un televisore con un tubo catodico da 10-pollici. Sebbene il costo finale del televisore era circa pari ad uno stipendio per il lavoratore medio statunitense, mise Emerson al livello pi\u00f9 basso del mercato. Comunque, tra gli anni fiscali 1948 e 1950, l'alta domanda di televisioni permise ad Emerson a pi\u00f9 che raddoppiare le sue vendite. L'entrata netta raggiunse il record di 6,5 milioni di dollari nell'anno fiscale 1950, con vendite per 74,2 milioni $.\n1951 - 1960.\nNel 1953 Emerson Radio and Phonograph acquist\u00f2 Quiet Heet Corp., che fece entrare la societ\u00e0 nel settore dell'aria condizionata. Sebbene la radio (nel 1954) rappresentava solo il 15 per cento delle entrate di Emerson, la societ\u00e0 accredit\u00f2 se stessa di aver creato la prima radio sveglia che si accendeva da sola e la radio tascabile a transistor. La produzione di registratori a nastro inizi\u00f2 nel 1955.\nEmerson Radio and Phonograph pag\u00f2 $6 milioni per acquistare la divisione dei prodotti consumer di Allen B. DuMont Laboratories, Inc. nel 1958. Con l'acquisizione, un insieme di linee di televisioni di alta-fascia(alto costo), giradischi e strumenti ad alta fedelt\u00e0 e stereo, insieme con il marchio DuMont fu aggiunto ai prodotti Emerson. Sfortunatamente, in quel tempo, quasi ogni cliente USA che voleva un televisore, gi\u00e0 ne aveva uno, e parecchi clienti che avevano bisogno di un altro apparecchio televisivo, stavano aspettando per avere una televisione a colori piuttosto che acquistare un rimpiazzo di quello che gi\u00e0 avevano. Le vendite caddero da $87.4 milioni nell'anno fiscale 1955 a $73.9 milioni nell'anno fiscale 1956, quando la societ\u00e0 guadagn\u00f2 la cifra irrisoria di $84.852.\nAbrams impost\u00f2 una campagna per il taglio dei costi facendo rimbalzare le entrate nette che raggiunsero $2.7 milioni nell'anno fiscale 1959 con un totale vendite di $67.4 milioni. Nell'anno fiscale 1964 (l'ultimo anno di completa indipendenza di Emerson) guadagn\u00f2 $2.1 milioni su un totale di $68.2 milioni di vendite.\n1961 - 1980.\nNel 1965 la societ\u00e0 acquist\u00f2 Pilot Radio Corp. dalla Jerrold Corp. La sua linea di condizionatori d'aria Quiet Kool divennero una separata divisione della National Union Electric. Pi\u00f9 tardi nel 1965 Emerson Radio and Phonograph fu acquistata per approssimativamente $62 milioni in contanti e azioni da parte di National Union Electric Corp., un'azienda manifatturiera diversificata. Questa societ\u00e0 continu\u00f2 a produrre radio, televisioni e giradischi distribuendoli con i marchi Emerson e DuMont e i prodotti hi-fi con il marchio Pilot.\nTra il 1967 ed il 1971 la divisione National Union Electric perse circa $27 milioni dovuti ai troppo piccoli volumi di vendita per coprire i costi. La divisione fece produrre all'esterno le linee di televisori e alcuni altri prodotti di home entertainment ad Admiral Corp., e licenzi\u00f2 1800 impiegati. In aggiunta ad importare alcuni dei suoi prodotti di home entertainment dall'estremo oriente, Emerson continu\u00f2 ad essere responsabile per la progettazione, l'ingegnerizzazione ed il marketing.\nAlla fine del 1972 National Union Electric annunci\u00f2 che Emerson non avrebbe pi\u00f9 distribuito linee di televisori ed altri prodotti di home entertainment. Nel 1973 Emerson vendette la sua licenza per commercializzare prodotti con il marchio Emerson a Major Electronics Corp. Fondata nel 1948 da Melvin Lane e incorporated nel 1956, questa societ\u00e0 basata a Brooklyn originariamente produceva giradischi per ragazzi. La societ\u00e0, pi\u00f9 tardi, si diversific\u00f2 nella produzione e vendita di un'ampia gamma di prodotti per l'home entertainment a basso costo che includevano stereo, radio e radiosveglie. Nel 1971 Major inizi\u00f2 anche ad importare radio a basso costo. Nel 1975 la societ\u00e0 produceva unicamente giradischi portatili. Nel 1976 la societ\u00e0 spost\u00f2 i suoi quartier generali a Secaucus (New Jersey), e cambi\u00f2 il nome in Emerson Radio Corp. nel 1977.\nLe vendite salirono da $11.5 milioni nell'anno fiscale 1975 a $49.2 milioni nell'anno fiscale 1978, l'anno nel quale i giradischi, radio, registratori e lettori a nastro, stereo compatti, radiosveglie digitali ed altri prodotti di elettronica che partivano dal basso costo fino al medio costo furono importati, assemblati e venduti primariamente sotto il marchio Emerson. Circa il 60 per cento dei suoi componenti venivano importati dall'estremo oriente il 20 per dalla Gran Bretagna ed il 20 localmente. Venivano poi assemblati in Secaucus o Sun Valley (California).\nNel 1979, Emerson inizi\u00f2 a vendere Heart Aide (aiuti al cuore), dopo aver acquistato una larga porzione della Cardiac Resuscitator Corp.(societ\u00e0 vicina alla bancarotta) La societ\u00e0 invest\u00ec pesantemente per sviluppare e produrre sia un migliorato cardioregolatore-defibrillatore impiantabile e un pacemaker artificiale. In aggiunta, la societ\u00e0 prese un 18 percento nello sviluppo di uno scanner per la Tomografia assiale computerizzata (TAC). Dal momento che questa linea di prodotto non fece mai realizzare utili, Emerson si ritir\u00f2 dall'affare tra nel 1987-88.\nEmerson Radio abbandon\u00f2 anche il suo ultimo prodotto made in USA, la linea dei giradischi, nel 1980 che divenne non conveniente a causa dei crescenti costi per la mano d'opera. Malgrado la dura competizione, Emerson Radio increment\u00f2 le vendite ed i profitti nell'anno fiscale 1980 rispettivamente a $81.9 milioni e $1.6 milioni. I loro progetti erano di avere fornitori (principalmente in Taiwan e Corea del Sud) che imitassero i prodotti audio e video di Sony e Panasonic vendendoli ad un prezzo minore.\n1981 - 1990.\nLe vendite lievitarono da $94.8 milioni nell'anno fiscale 1983 a $181.6 milioni nell'anno fiscale 1984, quando le entrate nette passarono a $9.1 milioni a causa della reintroduzione delle linee di televisori nel 1983. Emerson li acquist\u00f2 da Goldstar Electric Co.(conosciuta ora come LG Electronics), una societ\u00e0 della Corea del Sud, ma li vendette ad un prezzo significativamente pi\u00f9 alto.\nNel 1984 Emerson firm\u00f2 un contratto decennale con Orion Electric per aggiungere una linea di prodotti VCR (videoregistratori) al suo gi\u00e0 esistente schieramento di prodotti.\nNel 1985 furono introdotti un lettore di compact disc e un forno a microonde causando, di nuovo, il raddoppio delle entrate nell'anno fiscale 1985 a $357.5 milioni, e le entrate nette sono salite a $13.3 milioni. Le linee di TV e VCR rappresentavano due terzi delle enreate di quell'anno. Pi\u00f9 tardi, quell'anno, Emerson Radio spost\u00f2 il suo quartier generale a North Bergen, New Jersey, e acquist\u00f2 H.H. Scott Inc., una societ\u00e0 che produceva strumenti audio e video ad alta fedelt\u00e0. I prodotti erano venduti sotto il marchio Scott fino al 1991, anno in cui la linea di prodotti fu interrotta.\nNel 1986 Emerson inizi\u00f2 ad importare e commercializzare condizionatori compatti. Videocamere, telefoni, e segreterie telefoniche furono aggiunte alla sua linea di prodotti nell'anno fiscale 1988. Nel 1990 personal computer e macchine fotocopiatrici furono aggiunti per avere una linea di prodotti pi\u00f9 completa per rifornire pi\u00f9 di 500 punti vendita Wal-Mart. Nel 1992 le vendite raggiunsero il picco di $891.4 milioni, ma, sfortunatamente, le entrate nette erano di soli $10.4 milioni.\nL'aggiunta da parte di Emerson dei personal computer si rivel\u00f2 essere una catastrofe per la societ\u00e0, che comport\u00f2 una perdita di $150 milioni. Questo, insieme alla recessione che inizi\u00f2 nel 1990, port\u00f2 la perdita totale per la societ\u00e0 alla cifra di $37.5 milioni negli ultimi nove mesi dell'anno. Le quote delle azioni caddero a picco a $2, partendo dalla cifra di $12.75 nel 1987. Parecchi azionisti accusarono alcuni dirigenti e funzionari di Emerson di aver rotto il dovere fiduciario verso gli azionisti e di self-dealing(aver mirato ai propri interessi piuttosto che a quelli dell'azienda). Alla fine dell'anno inoltre, Emerson cade nell'inadempienza finanziaria tecnica per il suo debito a lungo termine di $55.4 milioni.\n1991 - 2000.\nFidenas Investment Ltd., un'azienda svizzera con base nelle Bahamas, nel 1989 inizi\u00f2 a comprare azioni del pacchetto azionario di Emerson Radio. Nel 1992 essa possedeva il 20 per cento del pacchetto azionario (pi\u00f9 di quello detenevano Stephen e William Lane), quando iniziarono un tentativo di rilevare l'azienda. I fratelli Lane stavano mirando a ristrutturare $180 milioni in debiti, ma finirono con l'ammissione di sconfitta nel giugno 1992. Sfortunatamente, la situazione finanziaria di Emerson peggior\u00f2 ulteriormente e nell'anno fiscale 1993 la societ\u00e0 incapp\u00f2 in una perdita di $56 milioni con vendite pari a $741.4 milioni. Quando la societ\u00e0 si present\u00f2 per bancarotta nell'ottobre 1993, Emerson era inadempiente per i $223 milioni di debiti per i due anni passati.\nNel 1994, la societ\u00e0 emerse dalla bancarotta seguendo un piano di riorganizzazione grazie anche a $75 milioni di finanziamento forniti da Fidenas, che aveva assunto il 90 per cento del pacchetto azionario di Emerson. Essa emise poi 30 milioni di azioni, alcune delle quali furono reclamate dai creditori. Da qui scaturirono battaglie legali che proseguirono fino a met\u00e0 agosto 2001.\nAll'inizio del 1995, con uno sforzo di taglio dei costi, Emerson Radio diede in licenza la produzione di certi prodotti video con i marchi Emerson e G Clef per un periodo di tre anni a Otake Trading Co. Ltd. La societ\u00e0 diede in licenza la vendita di questi prodotti negli Stati Uniti e Canada per lo stesso periodo a Wal-Mart Stores, Inc. Come risultato, le vendite di Emerson caddero da $654.7 milioni nell'anno fiscale 1995 a $245.7 milioni nell'anno fiscale 1996; questo accordo commerciale forniva solo $4 milioni circa all'anno di entrata per le royalty.\nInoltre nel 1995, Emerson Radio entra nel campo degli home theater e delle autoradio, e nel mercato da $900-milioni all'anno della sicurezza della casa e personale con un sensore per il monossido di carbonio. La societ\u00e0 pianifico di prestare il proprio nome agli antifurto, sensori di movimento, allarmi per uso personale, sensori di fumo, e luci di sicurezza; comunque, la societ\u00e0 lasci\u00f2 questo campo nell'anno fiscale 1997. In pi\u00f9, Emerson annunci\u00f2 di voler dare in licenza il nome Emerson a pi\u00f9 di 250 audio e video accessori prodotti da Jasco Products Co., un'azienda dell'Oklahoma che vende cavi, telecomandi, e apparecchiatura per la pulizia dei dispositivi.\nLa societ\u00e0 acquist\u00f2 il 27 per cento del pacchetto azionario di Sport Supply Group, Inc., il pi\u00f9 grande distributore via posta di articoli sportivi nel mercato istituzionale degli USA, per $11.5 milioni, nel tardo 1996.\nDopo aver raggiunto un'entrata netta di $7.4 milioni nell'anno fiscale 1995, Emerson cadde di nuovo in rosso i seguenti tre anni. Essi persero rispettivamente $13.4 milioni, $24 milioni e $1.4 milioni negli anni fiscali 1996, 1997 e 1998, con entrate nette per $245.7 milioni, $178.7 milioni e $162.7 milioni.\nEmerson Radio Corp. annunci\u00f2 nel novembre 1998 che aveva firmato un accordo esclusivo con Team Products International, Inc. di Boonton, N.J., un distributore di audio, video e altri prodotti accessori dell'elettronica di consumo negli Stati Uniti d'America e nel Canada. Questi avrebbero promosso la vendita di un'ampia variet\u00e0 di prodotti e accessori di elettronica di consumo col marchio Emerson.\nIl proprietario di Fidenas's, Geoffrey P. Jurick, assunse la posizione di Chief Executive Officer (CEO) della societ\u00e0 nel 1992 e nel 1998 aggiunse il titolo di Presidente e Chairman of the Board. Nel dicembre 1998, quando egli possedeva il 60 per cento delle azioni(common stock) di Emerson's, Kenneth S. Grossman, un investitore privato, insieme con Oaktree Capital Management, un'azienda di investimenti con base a Los Angeles che possedeva un piccolo pacchetto azionario di Emerson Radio, proposero di comprare la fetta di Jurick nell'azienda per pi\u00f9 di $14.6 milioni, ma l'offerta fu rifiutata perch\u00e9 ritenuta \"inadeguata\". Emerson annunci\u00f2 nell'agosto 1999 che aveva in progetto di vendere a Oaktree per $28.9 milioni.\nIl giorno che l'accordo di licenza con Otake scadette, Emerson rimpiazz\u00f2 l'azienda con Daewoo Electronics Co. Ltd., che stipul\u00f2 un accordo quadriennale con Emerson per produrre e vendere televisioni e prodotti video riportanti i marchi Emerson e G Clef ai rivenditori USA. Nel 1999, Emerson firm\u00f2 anche un accordo di licenza e di fornitura per 5 anni con Cargil International per coprire i mercati dei Caraibi, dell'America Centrale e del Sud America, insieme a WW Mexicana per alcuni prodotti di consumo da vendere nel Messico. Avevano anche un accordo di licenza con Telesound Electronics per prodotti come telefoni, segreterie telefoniche e caller ID negli Stati Uniti e nel Canada.\nLe entrate nette per Emerson forono un magro $289.000 per entrate totali pari a $158.7 milioni nell'anno fiscale 1999 con un debito a lungo termine pari a $20.8 milioni alla fine dell'anno fiscale. Quell'anno, quasi l'84 per cento del suo merchandise era importato primariamente da Cina, Hong Kong, Malaysia, Corea del Sud e Thailandia. I suoi principali fornitori erano Tonic Electronics (32 per cento), Daewoo (22 per cento) e Imarflex (12 per cento). La societ\u00e0 dipendeva in modo pesante dai Wal-Mart Stores, che prendevano circa il 52 per cento delle sue merci nell'anno fiscale 1999, e Target Stores, Inc., che prendevano il 24 per cento.\n2001 - Presente.\nNel gennaio 2003, Emerson ha annunciato di aver redatto una lettera di intenti nominando il Sablian Group di Shandong, Cina l'esclusivo distributore di prodotti con marchio Emerson attraverso le sue succursali, Sanlian Household Electric Appliance Company (SHEAC). L'accordo contempla la fornitura e distribuzione delle categorie di prodotti originati da Emerson attraverso i 200 retail store SHEAC e i centri di manutenzione tanto quanto la sua estensiva rete di e-commerce BtoB e BtoC. Inoltre, Sanlian pu\u00f2 avere in licenza il marchio Emerson per categorie di prodotti addizionali se trovati adatti per un'ampia distribuzione in Cina e cooperare con Emerson nella progettazione, sviluppo e fornitura degli stessi.\nEmerson, si occupa anche della progettazione, produzione e installazione di sistemi d'automazione e controllo industriale distribuiti (DCS)\nProdotti.\nElettronica di Consumo.\nI prodotti includono televisioni (Tubo catodico e LCD), lettori e combinati VCR e DVD, altri prodotti video, home theater, impianti audio per casa e macchina, accessori audio, altoparlanti high-end, forni a microonde, prodotti per l'ufficio e prodotti wireless.\nIl principale obiettivo di Emerson \u00e8 la distribuzione e vendita di prodotti che partono da un basso costo fino ad un costo moderato; la loro distribuzione \u00e8 primariamente realizzata attraverso mercanti all'ingrosso, catene di discount (pi\u00f9 popolari negli USA), cataloghi specializzati, e Internet. Come marchio, Emerson globalmente sfrutta l'effetto leva attraverso vari accordi sulle licenze. Per esempio unit\u00e0 combinate di TV, DVD, TV/VCR/DVD col marchio Emerson sono prodotti da Funai.\nHD Radio.\nUn articolo su www.mediabuyerplanner.com, datato 9 gennaio, 2007 riporta che \"\u00c8 stata garantita ad Emerson Radio Corp. una licenza non esclusiva da iBiquity Digital Corporation per produrre e vendere ricevitori digitali HD Radio per il mercato consumer del Nord America.\" Emerson si attende il rilascio sul mercato della loro prima linea di prodotti nel 2007.\nSmartset.\nEmerson Radio \u00e8 stata pioniera nel produrre la radiosveglia Smartset che automaticamente setta il proprio orologio con data e ora esatta quando la radio viene accesa o dopo un black out. Negli ultimi anni la societ\u00e0 ha esteso la linea Smartset aggiungendovi funzionalit\u00e0 come la proiezione dell'ora sulle pareti, snooze(blocca e fa ripetere la sveglia) ad infrarossi touchless, CD-R/CD-RW, e una docking-station integrata sulla sommit\u00e0 \"Fatta per l'iPod\".\nProdotti storici.\nNel 1915, alla creazione della societ\u00e0, il prodotto principale della Emerson era il Universal Cut Records(giradischi), capace di esser fatto funzionare orizzontalmente o verticalmente. La musica offerta includeva un'ampia variet\u00e0 di pop music, musica per bande, opera, musica classica, religiosa e musica folk. Inoltre, durante i primi anni, Emerson offriva uno degli ultimi giradischi con \"corno esterno\": era venduto per soli 3 $.\nLa radio di tipo \"peewee\" (traduzione: \"insolitamente piccola\") fu introdotta dalle aziende nel dicembre 1932. Misura circa 8 1/2 pollici in lunghezza e 6 1/4 pollici di ampiezza. Circa il 60 per cento di tutte le radio vendute tra l'inizio del dicembre 1932 e la fine del maggio 1933 sono radio peewee, met\u00e0 delle quali furono prodotte da Emerson. La linea Universal Compact costava da 17,95$ a 32,50$. Emerson support\u00f2 la produzione e la vendita di questa classe di radio fino al 1938, avendone vendute fino ad allora pi\u00f9 di un milione.\nNel 1947 Emerson offri una televisione con un tubo catodico di 10 pollici, che fu venduto a 375$. Fu tra i primi prodotti venduti dopo la seconda guerra mondiale da parte di Emerson. Abbassarono il prezzo a 269,50$ nel giugno 1948, quando la nuova industria televisiva aveva venduto 375.000 televisori.\nNel 1953, Emerson Radio e Phonograph acquistarono Quiet Heet Corp., che fece entrare la societ\u00e0 nel settore dell'aria condizionata.\nSebbene nel 1954 gli apparecchi radio rappresentavano solo il 15 per cento delle entrate della Emerson, la societ\u00e0 accreditava se stessa come la creatrice della prima radiosveglia, che si accendeva da sola, e la radio a transistor da tasca.\nLa produzione di registratori a nastro inizi\u00f2 nel 1955.\nQuando Emerson acquist\u00f2 Allen B. DuMont Laboratories, Inc. nel 1958, una linea di televisori di alta fascia (prezzi alti), fonografi, apparecchi stereo e ad alta fedelt\u00e0, insieme al marchio DuMont fu aggiunto ai prodotti della Emerson.\nNel 1979, Emerson inizi\u00f2 a vendere Heart Aide (aiuti al cuore), dopo aver acquistato una larga porzione della Cardiac Resuscitator Corp. La societ\u00e0 invest\u00ec pesantemente per sviluppare e produrre sia un migliorato cardioregolatore-defibrillatore impiantabile e un pacemaker artificiale. In aggiunta, la societ\u00e0 prese un 18 percent nello sviluppo di uno scanner per la Tomografia assiale computerizzata (TAC). Dal momento che questa linea di prodotto non fece mai realizzare utili, Emerson si ritir\u00f2 dall'affare nel 1987-88.\nEmerson produsse la Arcadia 2001, la meglio conosciuta delle numerose varianti della console di gioco di seconda generazione ad 8-bit \"Emerson Arcadia 2001\". Sebbene era considerevolmente pi\u00f9 potente che l'allora dominante Atari 2600, la Arcadia 2001 non fu pubblicata fino a poco prima della uscita delle pi\u00f9 avanzate Atari 5200 e la ColecoVision, nella met\u00e0 del 1982 (negli USA fu quindi un flop). Essa fu comunque una console di successo in altri paesi. Dato che Atari aveva l'esclusiva dei diritti di parecchi giochi, era quasi impossibile per Emerson venderla negli Stati Uniti a causa della mancanza di popolarit\u00e0 dei suoi giochi che non violavano i diritti Atari.\nNel 1983, Emerson inizi\u00f2 a vendere televisioni Goldstar rimarchiate a prezzi gonfiati per ottenere un sostanziale profitto. Il lettore di compact disc e il forno a microonde furono introdotti nel 1985 raddoppiando le vendite. Nel 1986 Emerson inizi\u00f2 ad importare e commercializzare refrigeratori compatti. Videocamere, telefoni e Segreterie telefoniche furono aggiunte ai sue linee di prodotti nel 1988. I personal computer e i fax furono aggiunti nel 1990.\nNel 1995, Emerson Radio entra nei campi dell'home theater e del car audio, e nel mercato da 900 milioni di dollari l'anno della sicurezza personale e della casa con un sensore per il monossido di carbonio; ha comunque lasciato il campo nel 1997. Sempre nel 1995, Emerson annuncio di voler dare in licenza il proprio nome a pi\u00f9 di 250 accessori audio e video fatti da Jasco Products Co., un'azienda che vende cavi, telecomandi e dispositivi per la pulizia di dispositivi.\nEmerson inizi\u00f2 a produrre e vendere televisioni e prodotti video che portavano i marchi Emerson e G Clef ai rivenditori U.S.A. nel 1999. Inoltre avevano un accordo com Telesound Electronics per avere in licenza telefoni, segreterie telefoniche, e caller ID negli Stati Uniti e nel Canada."}
{"id": "1238442", "revid": "287204", "url": "https://it.wikipedia.org/wiki?curid=1238442", "title": "Peschiera (architettura)", "text": "La peschiera \u00e8 una vasca di grandi dimensioni, in genere realizzata in muratura o tramite scavo, che assolve alle esigenze legate alla raccolta e alla distribuzione delle acque.\nVi viene immessa con apposite canalizzazioni l'acqua proveniente da sorgenti che raccolta pu\u00f2 essere utilizzata per l'allevamento di pesci o uccelli acquatici.\nL'acqua in eccesso fuoriesce in canali successivi ed alimenta abbeveratoi e lavatoi ed infine viene utilizzata per l'irrigazione.\nIl territorio rurale italiano abbonda di questi elementi architettonici, che in qualche caso, nel tempo, hanno dato origine a borghi e quartieri."}
{"id": "1238449", "revid": "124899868", "url": "https://it.wikipedia.org/wiki?curid=1238449", "title": "Lou Costello", "text": "Biografia.\nCostello nacque a Paterson, nel New Jersey, il 6 marzo del 1906, figlio di Sebastiano Cristillo, un immigrato italiano originario di Caserta (quartiere Puccianiello) in Campania, e di Helen Rege, una casalinga statunitense di origini italiane, francesi ed irlandesi (il nonno di lei, Francesco Rege, era del Piemonte). Era membro della coppia comica \"Gianni e Pinotto\", in sodalizio con Bud Abbott dal 1939 fino al 1957, anno della definitiva rottura della coppia. Costello gir\u00f2 moltissimi film con Abbott, tra i pi\u00f9 famosi \"Il cervello di Frankenstein\" (1948), \"Gianni e Pinotto reclute\" (1941), \"Africa strilla\" (1949) e \"Gianni e Pinotto contro l'uomo invisibile\" (1951). \nNella maggior parte dei ruoli, Abbott e Costello interpretavano poliziotti o detective pasticcioni alle prese con banditi, mafiosi o addirittura mostri leggendari. Costello (doppiato in Italia prevalentemente da Carlo Romano) recitava sempre la parte del pi\u00f9 fifone e goffo, mentre Abbott era il pi\u00f9 coraggioso ma sempre poco pi\u00f9 intelligente di lui. Questi caratteri della coppia avevano molto in comune con il duo comico Laurel &amp; Hardy.\nDopo lo scioglimento della coppia, Costello, analogamente ad Abbott, ebbe seri problemi con la finanza per evasione fiscale e mor\u00ec nel 1959 a causa di un arresto cardiaco."}
{"id": "1238451", "revid": "287204", "url": "https://it.wikipedia.org/wiki?curid=1238451", "title": "Cappella Gondi", "text": "La cappella Gondi \u00e8 la prima cappella a sinistra nella basilica di Santa Maria Novella a Firenze. La cappella \u00e8 famosa per ospitare il \"Crocifisso\" di Filippo Brunelleschi, una delle rarissime opere scultoree dell'architetto della cupola di Santa Maria del Fiore, l'unica in legno policromo. \nStoria e descrizione.\nIn questa cappella si celebr\u00f2, nel giorno di San Luca del 1279, la cerimonia della \"Posa della prima pietra\" dell'intera basilica di Santa Maria Novella da parte del cardinale domenicano Latino Malabranca Orsini, giunto a Firenze per mediare le dispute tra Guelfi e Ghibellini. Da quel giorno la cappella \u00e8 intitolata proprio a san Luca. Resti di quel periodo sono i guastissimi affreschi della volta, raffiguranti i quattro evangelisti e risalenti agli anni '70 del secolo. Autori furono quei maestri bizantini di \"maniera greca\" dei quali parla Giorgio Vasari, anteriori alle rivoluzioni di Cimabue e Giotto.\nNel 1503 tre fratelli della famiglia Gondi, diventati proprietari del patronato della cappella, commissionarono a Giuliano da Sangallo il rifacimento architettonico della cappella. Il rivestimento \u00e8 in marmo bianco, nero e porfido rosso, con decorazioni geometriche scolpite e teschi ad altorilievo. Il progetto fu realizzato per\u00f2 solo per la parete di fondo. \nNel 1572 i frati domenicani, infastiditi della decorazione solo parziale della cappella, cedettero il celebre \"Crocifisso ligneo\" di Filippo Brunelleschi alla famiglia Gondi come incentivo a completare la decorazione della cappella. Furono allora rivestite, tra la fine del XVI secolo e l'inizio del successivo su un precedente progetto di Benedetto da Rovezzano, le due pareti laterali. Queste sono stilisticamente diverse rispetto alla parete di fondo di Giuliano da Sangallo, ma non tradiscono l'unit\u00e0 compositiva e l'uniformit\u00e0 di colore del tutto.\nPer quanto riguarda il \"Crocifisso ligneo\" di Filippo Brunelleschi, si tratta dell'unica opera lignea del grande scultore ed architetto fiorentino e risale al 1410-1415. Sembra che il crocifisso non fu realizzato per la cappella. Giorgio Vasari si sofferma su un aneddoto secondo il quale il crocifisso fu fatto in risposta al \"Crocifisso di Donatello\" che si trova oggi nella basilica di Santa Croce a Firenze, definito dal Brunelleschi troppo \"contadino\" per l'esasperato naturalismo. Non sappiamo se questo aneddoto del Vasari sia attendibile o meno, ma certamente il Brunelleschi non realizz\u00f2 il suo crocifisso su precisa commissione. Il Crocifisso rest\u00f2 nella sua casa o bottega fino ad un anno prima della sua morte, quando decise di donarlo ai frati domenicani di Santa Maria Novella. Questi lo posero sul pilastro tra la cappella di Filippo Strozzi e la cappella Bardi (dove ancora oggi sono visibili i chiodi per la sua affissione), per poi passare nel 1572 nella cappella Gondi, come detto sopra.\nGli angeli nelle nicchie laterali, in pietra dipinta, sono invece pi\u00f9 recenti. Anche la vetrata \u00e8 recente e risale al XIX secolo."}
{"id": "1238454", "revid": "709565", "url": "https://it.wikipedia.org/wiki?curid=1238454", "title": "Coorte equitata", "text": "La coorte equitata (latino: \"cohors equitata\"; plurale: \"cohortes equitatae\") fu un corpo di unit\u00e0 ausiliarie dell'esercito romano, composto sia da fanti che da cavalieri. Costituiva la combinazione tra una \"cohors peditata\" ed un\"ala\" di cavalleria. Poteva essere composta da 500 armati (\"quingenaria\") a 1.000 circa (\"milliaria\").\nStoria e struttura interna.\nEpoca repubblicana.\nUn primo esempio di unit\u00e0 mista di cavalieri e fanti viene racconto da Tito Livio nel corso dell'assedio di Capua durante la seconda guerra punica (212-211 a.C.). Poich\u00e9 i combattimenti equestri, che continuavano a susseguirsi durante l'assedio, avevano visto le truppe campane prevalere su quelle romane, fu cos\u00ec che, grazie all'iniziativa di un centurione, un certo Quinto Navio, venne adottata una nuova tattica di battaglia che permettesse agli assedianti di prevalere sugli assediati:\nQuando si ritenne che tale manovra poteva essere compiuta in sicurezza grazie ad un adeguato e quotidiano addestramento, i Romani avanzarono nella pianura che si trovava tra i loro accampamenti e le mura della citt\u00e0 assediata, pronti a combattere contro le forze di cavalleria campane. Giunti a tiro di giavellotto dalla cavalleria nemica, venne dato il segnale ed i \"velites\" scesero da cavallo all'improvviso; lanciarono quindi i loro numerosi giavellotti in modo cos\u00ec rapido e violento da ferire moltissimi cavalieri campani, totalmente impreparati ad un simile attacco. La rapidit\u00e0 dell'attacco gener\u00f2 tra le file campane pi\u00f9 spavento che un danno reale. I cavalieri romani allora, lanciatisi contro un nemico sbalordito, lo misero in fuga, facendone grande strage fino alle porte della citt\u00e0. Da quel momento venne stabilito presso le legioni vi fosse un reparto di \"velites\" pronti a dare sostegno alla cavalleria.\nIn seguito alla guerra sociale degli anni 91-88 a.C., il fatto di aver conferito a tutte le popolazioni dell'Italia antica la cittadinanza romana, non fece altro che eliminare le cosiddette \"Alae\" di \"socii\" (costituite da fanti e cavalieri). Fu, pertanto, una necessit\u00e0 crescente quella di impiegare formazioni di fanteria \"leggera\" e di cavalleria \"ausiliaria\" presa dagli stati clienti o alleati (fuori dai confini italici), tanto pi\u00f9 che con la riforma di Gaio Mario gli \"equites legionis\" erano stati soppressi. Non \u00e8 un caso che Gaio Giulio Cesare, abbia a pi\u00f9 riprese cominciato ad utilizzare contingenti di cavalieri di popolazioni alleate nel corso della conquista della Gallia. Reclut\u00f2 tra le sue file soprattutto Galli e Germani, inquadrando queste nuove unit\u00e0 sotto decurioni romani, con grado pari a quello dei centurioni legionari ed un \"praefectus equitum\". La stessa cosa avvenne anche nel corso della guerra civile che segu\u00ec tra Cesare e Pompeo degli anni 49-45 a.C.\nLa riorganizzazione augustea.\nAugusto, dopo la battaglia di Azio del 31 a.C., si vide costretto a decidere non soltanto quante legioni dovessero essere trattenute in servizio, ma anche quante truppe di \"auxilia\" fosse necessario inquadrare permanentemente nell'esercito. I loro reparti erano sottoposti al legato della legione pur rimanendo nettamente distinti da questa.\nGli \"auxilia\" costituivano la seconda componente fondamentale dell'esercito. In base al grado di specializzazione delle forze legionarie ed ai loro limiti tattici, \u00e8 chiaro che gli \"auxilia\" non erano solo delle forze aggiuntive, ma complementari rispetto alle legioni (cavalleria \"leggera\" o \"pesante\", arcieri \"a piedi\" o a cavallo, e \"fanteria leggera\"). Probabilmente molte di queste unit\u00e0 non esistevano prima della battaglia di Azio, ma i nomi di alcuni squadroni di cavalleria fanno pensare che siano stati reclutati in Gallia dagli ufficiali di Cesare.\nComposizione.\nDi loro abbiamo notizia fin dal principato di Augusto, da un'iscrizione rinvenuta a Venafro nel Sannio. Si caratterizzavano dalle normali coorti ausiliarie per essere unit\u00e0 militari miste. Erano, infatti, composte da sotto-unit\u00e0 di fanti e cavalleria per lo pi\u00f9 provinciali (nella condizione di \"peregrini\"), i quali aspiravano, al termine di un servizio lungo oltre un paio di decenni, ad ottenere la cittadinanza romana. Sebbene siano state utilizzate da Cesare nel corso della conquista della Gallia, la loro organizzazione, cos\u00ec come ci \u00e8 stata tramandata, appartiene al processo di messo in atto da Augusto dell'intero sistema militare romano.\nLe coorti \"equitatae\" avevano una struttura similare a quelle delle \"cohortes peditatae\" per la parte di fanteria, ed alle \"alae\" per quella di cavalleria. Erano inizialmente sottoposte ad un \"praefectus cohortis equitatae\" quando erano ancora \"quingenariae\" e formate da \"peregrini\", in seguito ad un \"tribunus militum\" se \"milliariae\" o se costituite da \"cives Romani\".\nErano formate da 6 centurie di 80 fanti ciascuna (secondo Giuseppe Flavio da 6 centurie di 100 fanti) e 4 \"turmae\" di cavalleria di 32 cavalieri ciascuna, per un totale di 480 fanti e 128 cavalieri.\nA partire dalla dinastia dei Flavi, furono introdotte per prime le unit\u00e0 ausiliarie \"milliariae\", ovvero composte da circa 1.000 armati (create \"ex novo\" oppure incrementandone gli armati da una preesistente \"quingenaria\").\nSecondo la tesi di G. L. Cheesman, i cavalieri di una \"cohors equitata\" potrebbero essere stati utilizzati soprattutto per veloci spostamenti (messaggeri), mentre normalmente combattevano a piedi: avrebbero costituito insomma una fanteria montata. R. W. Davies ritiene invece che formassero una vera e propria forza di cavalleria aggiuntiva, anche se di seconda linea, rispetto alle comuni \"alae\". Questa seconda opinione sembra essere confermata da alcuni passaggi dei discorsi pronunciati da Adriano in Africa. Le \"cohortes equitatae\" servivano in quanto corpo a s\u00e9 stante, e non facente capo a un esercito o a una legione. In caso di guerra su larga scala, cavalleria e fanteria, avrebbero combattuto con i loro rispettivi corpi e non come forze indipendenti afferenti alla \"cohors\".\nGerarchia interna: ufficiali, \"principales\" e \"immunes\".\nIn epoca augustea erano affidate al comando di un re o principe cliente nativo del posto, almeno fino a dopo Tiberio, quando furono poi sottoposte ad un \"praefectus cohortis equitatae\" dell'ordine equestre.\nIl corpo di truppa di una \"cohors equitata quingenaria\", oltre agli ufficiali (il \"praefectus cohortis\", a sei centurioni e 4 decurioni), si divideva in tre sotto-categorie:\nIn sostanza secondo i conteggi del Cheesman, in una \"Cohors equitata quingenaria\", c'erano a parte il \"praefectus cohortis equitatae\", 6 \"centuriones\" e 4 \"decuriones\" (ufficiali), 27 \"principales\" ed un numero imprecisato di \"immunes\".\nReparti di fanteria e cavalleria \"leggera\".\nLe \"cohortes equitatae\" dopo la riforma augustea erano costituite da differenti tipologie di cavalleria e fanteria \"leggera\", come segue:\nQuindi le forze di cavalleria della \"cohors equitata\" assolvevano sia alla funzione di cavalleria d'incalzo (con armi da lancio, quali frecce e giavellotti), utile ad azioni di disturbo delle truppe nemiche in fase di approccio allo scontro o durante la stessa battaglia, sia a quella di cavalleria di combattimento, anche se erano pi\u00f9 adattate al primo ruolo e difficilmente avrebbero potuto costituire un corpo di buona cavalleria d'urto (con la lunga lancia da cavaliere, il \"contus\").\nDurata servizio, paga e congedo.\nI fanti e cavalieri ausiliari prestavano servizio per 25 anni, al termine del quale ricevevano un \"diploma militare\" che ne attestava il congedo (\"honesta missio\"), oltre ad un premio (in denaro o un appezzamento di terra, quasi fosse una forma di pensione dei giorni nostri), la cittadinanza romana ed il diritto di sposarsi. La paga (\"stipendium\") per un fante di \"cohors equitata\" si aggirava attorno ai 150 denari (meno di un legionario che riceveva invece 225 denari annui), mentre per un cavaliere era meno di un cavaliere d\"Ala\" ma pi\u00f9 di un fante di \"cohors peditata\" (attorno ai 200 denarii). La paga fu successivamente aumentata di un quarto, sotto l'imperatore Domiziano, portando cos\u00ec il compenso annuo di un fante a 200 denari e di un cavaliere a 266 denari.\nLungo il \"limes\".\nLe unit\u00e0 miste delle \"cohortes equitatae\" furono distribuite lungo l'intero percorso del \"limes\" (la fanteria occupando le fortificazioni del sistema, la cavalleria sorvegliando le zone di confine), dalla provincia di Britannia a quelle orientali di Siria ed Egitto passando attraverso il \"limes renano\" e \"quello danubiano\". L'elenco completo lo potete trovare qui."}
{"id": "1238459", "revid": "287204", "url": "https://it.wikipedia.org/wiki?curid=1238459", "title": "Storia dell'Irlanda del Nord", "text": "L'Irlanda del Nord fu creata come entit\u00e0 politica solo nel 1921. Prima di quell'anno, la sua storia coincide di volta in volta con quella delle varie trib\u00f9 irlandesi e poi del Regno Unito. \u00c8 composta da sei contee delle nove che formano la regione dell'Ulster, ed \u00e8 rimasta unita alla corona britannica anche dopo l'indipendenza del resto dell'isola. Questo \u00e8 dovuto in buona parte alla forte colonizzazione inglese in questa regione, che ha creato di fatto molteplici differenze religiose, economiche e culturali tra l'Irlanda del Nord e la Repubblica d'Irlanda.\nStoria contemporanea.\nRisveglio nazionalista.\nSul finire del XIX secolo la maggioranza del popolo irlandese chiedeva l'indipendenza dal governo inglese; il Partito Nazionalista Irlandese chiese alla Camera dei comuni britannica (camera bassa del Parlamento del Regno Unito) l'istituzione dell'autogoverno (in inglese \"Home rule\") in tutto il territorio irlandese. Tale atto avrebbe garantito al Regno Unito il possesso dell'Irlanda nel suo immenso Commonwealth, ma avrebbe dato agli irlandesi la possibilit\u00e0 di gestire da soli la politica e l'economia interna della loro isola. Nel 1886 e nel 1893, questa proposta pass\u00f2 con voto favorevole alla Camera dei Comuni britannica, ma in entrambi i casi fu respinta dalla Camera dei Lord. Questo port\u00f2 a gravi conseguenze politiche, che costarono addirittura delle modifiche alla legislatura inglese: nel 1911, infatti, fu approvato un decreto che riduceva il potere della Camera dei Lord di rigettare le proposte di legge avanzate dalla Camera dei Comuni britannica: la firma sull'autogoverno sembrava imminente nel giro di poco tempo.\nLe minoranze irlandesi, particolarmente nell'Irlanda del Nord chiedevano tuttavia che fosse ripristinato il precedente Atto d'Unione del 1800, che sanciva l'unione definitiva dell'Irlanda al Regno Unito. Il 28 settembre del 1912 James Craig, capo degli unionisti, redasse un documento con cui chiedeva che l'Ulster fosse escluso dall'autogoverno raccogliendo ben 450.000 firme.\nIl gesto era significativo. L'Irlanda del Nord era la regione pi\u00f9 ricca dell'isola, e Belfast era un porto privilegiato per i traffici con Scozia ed Inghilterra; la massiccia colonizzazione inglese della regione aveva portato anche ad uno squilibrio religioso: in Ulster, la maggioranza era nettamente protestante, mentre il resto dell'isola \u00e8 sempre stato storicamente cattolico.\nPrima guerra mondiale.\nNel frattempo cambiava il governo inglese: i laburisti cedevano il passo ai Conservatori, che non vedevano di buon occhio l'autogoverno irlandese, e nel Parlamento veniva dato ampio spazio agli Unionisti. Spinti dalla situazione politica favorevole, nacque il primo gruppo armato paramilitare irlandese: gli unionisti del Volontari dell'Ulster. Ci\u00f2 port\u00f2 alla creazione di un altro gruppo paramilitare, stavolta indipendentista: i Volontari d'Irlanda. Ma mentre il paese sembrava sull'orlo della guerra civile, il 28 giugno del 1914, Gavrilo Princip uccise l'arciduca austriaco Francesco Ferdinando in visita a Sarajevo, dando il via ad una concatenazione d'eventi che porter\u00e0 il mondo nella Grande guerra. Gli Unionisti e gli Indipendentisti rinunciarono ad ogni pretesa per far fronte comune contro il nemico, e molti costituirono i battaglioni che combatterono poi sul continente.\nTuttavia, anche in piena guerra, qualcosa si continu\u00f2 a muovere. Durante le celebrazioni pasquali del 1916, ci fu la cosiddetta Sollevazione di Pasqua, durante la quale gli indipendentisti, guidati da Thomas Clarke e James Connolly chiedevano la fine dell'autogoverno, che secondo loro era troppo filo-inglese. La rivolta, che non suscit\u00f2 l'entusiasmo popolare, neppure negli ambienti repubblicani e nazionalisti, venne repressa dopo pochi giorni (si dice che molti dublinesi salutarono la fine dei combattimenti sventolando la bandiera inglese). Fu la brutale esecuzione di alcuni insorti, tra cui uno dei principali esponenti della rivolta, James Connolly, avvenuta nel carcere di Kilmainham nelle settimane successive, a mutare radicalmente l'atteggiamento della pubblica opinione sulla Sollevazione di Pasqua, chiamata successivamente anche \"Pasqua di Sangue\". Nel 1917 i Volontari Irlandesi assunsero le leve del comando del partito Sinn F\u00e9in, rimasto senza capi, e nel 1919 cambiarono il nome delle loro truppe in Esercito Repubblicano Irlandese (in lingua: \"Irish Republican Army\", da cui l'acronimo IRA).\nLa prima guerra mondiale termin\u00f2 nel 1918, e la crisi tra Irlanda e Regno Unito si fece pi\u00f9 acuta. Alle elezioni per il rinnovo del Parlamento, il nuovo partito irlandese ottenne 23 dei 30 seggi destinati ai rappresentanti dell'isola. Ma questi si rifiutarono di entrare nel Parlamento inglese di Westminster e ne aprirono uno fuorilegge, il D\u00e1il \u00c9ireann. Questo proclam\u00f2 l'indipendenza, che per\u00f2 non fu riconosciuta da nessun paese; fu cos\u00ec che inizi\u00f2 la Guerra d'indipendenza irlandese.\nGuerra d'indipendenza irlandese.\nDopo un'aspra guerra di indipendenza, nel 1921 i rappresentanti del governo britannico ed i rappresentanti del parlamento fuorilegge irlandese negoziarono la pace.\nIn ambito internazionale fu riconosciuto uno Stato irlandese con il nome di Stato Libero d'Irlanda (in gaelico \"Saorst\u00e1t \u00c9ireann\", in inglese \"Irish Free State\"). Il nuovo Stato libero avrebbe dovuto coprire in teoria l'intera isola, ma le due parti concordarono che l'Irlanda del Nord (che era gi\u00e0 diventata un'entit\u00e0 autonoma) potesse scegliere se rimanere sotto il Regno Unito, cosa che fece. Il D\u00e1il \u00c9ireann approv\u00f2 il trattato di pace.\nRepressione nord-irlandese.\nUna volta assicuratasi la fedelt\u00e0 al Regno Unito, l'Irlanda del Nord mise in atto una feroce vendetta verso tutti quelli che, in un modo o nell'altro, venivano considerati troppo vicini alla politica dell'Eire: furono ridisegnati i confini elettorali, in modo da inserire i cattolici in distretti a maggioranza schiacciante protestante, estromettendoli cos\u00ec dal potere; l'insegnamento del gaelico era stato quasi proibito, in favore dell'inglese, e cos\u00ec via. La minoranza cattolica e nazionalista restava cos\u00ec in secondo piano. Negli anni 50 l'IRA cominci\u00f2 a commettere attentati. Nel 1968 i disordini divennero generalizzati e il governo britannico invi\u00f2 l'esercito per separare le fazioni. Nel 1969 fu ucciso il primo soldato britannico. I cattolici si schierarono cos\u00ec contro l'esercito ben prima della \"domenica di sangue\". Un'ennesima manifestazione cattolica contro l'esercito sfoci\u00f2 nell'uccisione di tredici manifestanti disarmati, a Derry, da parte di paracadutisti britannici il 30 gennaio del 1972 (eccidio passato alla storia come \"domenica di sangue\" o \"Bloody sunday\").\nApparve per la prima volta la Provisional IRA (un gruppo di fuoriusciti dall'IRA), e la campagna di violenza condotta da gruppi terroristici lealisti quali l'Ulster Defence Association e altri, port\u00f2 l'Irlanda del Nord sull'orlo della guerra civile. Lungo tutti gli anni settanta e ottanta, gli estremisti di entrambi gli schieramenti, portarono avanti una serie di brutali omicidi, spesso di civili innocenti. \nFu cambiata la legge elettorale, con l\"'Accordo del Venerd\u00ec Santo\", propriamente conosciuto come \"Accordo di Belfast\", che ora prevedeva che ogni partito che raggiungesse un determinato livello di supporto, avesse titolo per nominare un proprio membro nel governo e per reclamare un ministero. Il leader unionista David Trimble divenne primo ministro dell'Irlanda del Nord. \nL'assemblea e l'esecutivo sono attualmente sospesi a causa della minaccia unionista circa il presunto ritardo da parte dell'IRA nell'implementare lo smantellamento del proprio arsenale e la scoperta di una rete di spionaggio dell'IRA operante all'interno delle istituzioni. Ancora una volta il governo \u00e8 condotto dal segretario di stato per l'Irlanda del Nord Peter Hain e da una commissione ministeriale britannica che ad esso risponde.\nIl cambiamento di clima venne rappresentato dalla visita di Elisabetta II alla sede del Parlamento a Stormont, dove incontr\u00f2 i rappresentanti unionisti cos\u00ec come quelli nazionalisti, e parl\u00f2 del diritto dei cittadini nordirlandesi che si sentono irlandesi di essere trattati con eguali diritti di quelli che si sentono britannici. Allo stesso modo, il presidente irlandese Mary McAleese durante la sua visita si incontr\u00f2 con i ministri unionisti a con i locali rappresentanti della corona di ogni contea.\nNuovo parlamento di Stormont (2007).\nDall'8 maggio 2007 si \u00e8 insediato il nuovo Parlamento di Stormont. Il primo ministro \u00e8 l'unionista Ian Paisley del Partito Unionista Democratico, mentre il vice ministro \u00e8 Martin McGuinness dello Sinn F\u00e9in.\nLe elezioni che hanno portato a questo risultato, avvenute il 7 marzo, hanno visto la vittoria dei due maggiori partiti della provincia. Il Partito Democratico Unionista di Ian Paisley si \u00e8 attestato sopra il 30% dei consensi, guadagnando 36 seggi. Dietro lo Sinn Fein, con il 26% dei voti e 28 seggi. Il Partito Unionista dell'Ulster \u00e8 crollato al 14% delle preferenze con la conquista di 18 parlamentari. Ai socialdemocratici di Mark Durkan \u00e8 rimasto il 15% dei voti e 17 membri eletti. Si \u00e8 assistito inoltre alla crescita dell'Alliance Party con 7 seggi e l'elezione della prima parlamentare straniera nella provincia (Ann Lo, di origini cinesi).\nn \nIl Democratic Unionist Party di Ian Paisley, vincitore assoluto delle elezioni, ha scelto i propri ministeri in modo da gestire le decisioni chiave del futuro governo nord-irlandese. La scelta del leader unionista \u00e8 caduta sul ministero delle finanze affidato a Peter Robinson; su quello per lo sviluppo, commercio e investimento guidato da Nigel Dodds; sul ministero dell'ambiente diretto da Arlene Foster, mentre Edwin Poots sar\u00e0 a capo del ministero della cultura e delle arti. Inoltre Ian Paisley sar\u00e0 alla guida del parlamento nord-irlandese, con il figlio Ian Junior aggregato all'ufficio di Presidenza. Altri ruoli chiave affidati ai fedelissimi dei Paisley saranno le presidenze dei vari comitati dell'Assemblea di Stormont, che dovranno vigilare su molte questioni relative al funzionamento del governo provinciale.\nLo Sinn Fein, secondo partito della provincia, fornir\u00e0 alla nuova Assemblea il vice primo ministro, Martin McGuinness, e poi occuper\u00e0 i ministeri dell'educazione (per la seconda volta), quello dello sviluppo regionale e il ministero dell'agricoltura e sviluppo rurale. Le persone prescelte da Gerry Adams per portare avanti tali ruoli sono, rispettivamente Michelle Gildernew, Conor Murphy e Caitriona Ruane. Nell'ufficio di presidenza verr\u00e0 aggregato l'ex portavoce del settore sicurezza Gerry Kelly.\nIl Partito Unionista dell'Ulster ha scelto di guidare l'importante ministero della salute - che gestisce quasi il 46% del budget per l'Irlanda del Nord - affidandolo a Michael McGimpsey mentre il leader, sir Reg Empey, guider\u00e0 il ministero per l'occupazione e l'apprendimento. Quest'ultimo \u00e8 un dicastero a rischio perch\u00e9 potrebbe venire inglobato nel ministero per l'educazione.\nL'unico ministero a disposizione dell'SDLP di Mark Durkan \u00e8 quello per lo sviluppo sociale, dove i socialdemocratici presentano Margareth Ritchie che, nelle parole del leader, \"\u00e8 una dei migliori membri del nostro partito, con la reputazione di essere una grande lavoratrice. Poi \u00e8 donna. Non ci sono dubbi che sar\u00e0 un ottimo ministro e guider\u00e0 gli sforzi di cambiamento dell'SDLP nello sviluppo sociale\"."}
{"id": "1238465", "revid": "9929037", "url": "https://it.wikipedia.org/wiki?curid=1238465", "title": "Diocesi di Velletri", "text": ""}
{"id": "1238470", "revid": "123544040", "url": "https://it.wikipedia.org/wiki?curid=1238470", "title": "Pallamano Romagna", "text": "Pallamano Romagna \u00e8 la societ\u00e0 sportiva nata nel luglio 2019 dalla fusione delle squadre di pallamano di Imola-Mordano e Faenza.\nLe precedenti societ\u00e0 si chiamavano \u00abRomagna Handball\u00bb e \u00abPallamano Faenza\u00bb. Il nuovo sodalizio gestisce due squadre senior, iscritte ai campionati di Serie A2 e di Serie B. Nel settembre 2019 anche la Pallamano Lugo si \u00e8 unita alla pallamano romagna aggiungendo 2 squadre dilettantistiche (U15 e U13).\nCronistoria Romagna Handball.\nLa \"Romagna Handball\" era nata nel 2001 dalla fusione tra \"H.C. Imola 1973\" e \"U.S. Mordano 1978\"."}
{"id": "1238471", "revid": "1086846", "url": "https://it.wikipedia.org/wiki?curid=1238471", "title": "Cagliari Calcio 2007-2008", "text": "Questa pagina raccoglie i dati riguardanti il Cagliari Calcio nelle competizioni ufficiali della stagione 2007-2008.\nStagione.\nCon le cessioni di Mauro Esposito (alla Roma), Antonio Langella (all'Atalanta) e David Suazo (all'Inter). Proprio nell'affare Suazo il Cagliari riesce a ottenere dall'Inter (oltre a un robusto conguaglio economico) la met\u00e0 del cartellino del giovane Robert Acquafresca, autore di un buon girone di ritorno l'anno prima in prestito al , in Serie B, il quale si riveler\u00e0 decisivo per la conquista della salvezza grazie ai suoi 10 gol.\nLa rosa viene ridisegnata puntando su un gruppo di giocatori giovani, adatti al 4-4-2 utilizzato da Marco Giampaolo cui la societ\u00e0 sembra aver concesso massima fiducia dopo le incomprensioni della stagione precedente.\nL'inizio \u00e8 promettente, il Cagliari raccoglie un successo (2-0) sul campo del Napoli; in Coppa Italia la squadra supera il primo turno eliminando il nonostante una formazione con diverse riserve, mentre nella seconda di campionato esce tra gli applausi malgrado la sconfitta arrivata nei minuti finali contro la Juventus.\nDi l\u00ec a poco scoppia il caso Foggia-Marchini, con i due giocatori che, causa una non chiara lite fra loro, finiscono fuori rosa a poche ore da Atalanta-Cagliari (2-2 il risultato finale). Foggia viene poi reintegrato in rosa ma la situazione non migliora. Infatti dopo soli 9 punti in 11 partite e dopo la disfatta casalinga per 0-3 contro la , a farne le spese \u00e8 il tecnico Giampaolo, esonerato il 12 novembre 2007.\nAl suo posto viene chiamato in panchina Nedo Sonetti, alla terza esperienza sulla panchina rossobl\u00f9 dopo quella del 2002 e il 2006. Il cambio di guida tecnica non apporta cambiamenti nei risultati. Sonetti ottiene un solo punto in 5 gare, cos\u00ec il 19 dicembre 2007, prima della trasferta di Firenze contro la Fiorentina, il tecnico di Piombino \u00e8 destituito dall'incarico. Viene richiamato Marco Giampaolo, ancora sotto contratto, che rifiuta e poi rescinde il contratto con la societ\u00e0 isolana. Il 20 dicembre Nedo Sonetti \u00e8 ancora sulla panchina del Cagliari ma dopo la sconfitta per 5-1 contro la Fiorentina viene definitivamente esonerato.\nA sorpresa Massimo Cellino affida l'incarico a Davide Ballardini, gi\u00e0 ingaggiato ed esonerato nella stagione 2005-2006 dopo quattro pareggi e cinque sconfitte in nove gare.\nNella finestra di mercato vengono ingaggiati il portiere Marco Storari (che subentrer\u00e0 a Marco Fortin) e l'attaccante Jeda, mentre fa ritorno dall'Hellas Verona il trequartista cagliaritano Andrea Cossu.\nNelle prime due uscite, nonostante i rinforzi, Ballardini non raccoglie punti e la pesante sconfitta sul campo della , penultima per 2-0, sembra il preludio verso la retrocessione in Serie B perch\u00e9 chiude all'ultimo posto con soli 10 punti a -7 dalla zona salvezza.\nDomenica 27 gennaio 2008 lo Stadio Sant'Elia, affollato grazie a una offerta promozionale della societ\u00e0, ospita la sfida Cagliari-Napoli. A inizio ripresa il Napoli passa in vantaggio con una rete dello slovacco Marek Ham\u0161\u00edk; i sardi cominciano quindi ad attaccare, costringendo la squadra ospite a rinchiudersi nella propria met\u00e0 campo. I tentativi dei padroni di casa di segnare risultano per\u00f2 vani, anche grazie a diversi interventi del portiere avversario Matteo Gianello, che sostituisce l'infortunato Gennaro Iezzo. Negli ultimi due minuti di recupero, per\u00f2, le reti di Alessandro Matri prima e di Daniele Conti poi consegnano al Cagliari l'insperata vittoria per 2-1.\nNella giornata successiva la squadra \u00e8 in trasferta allo Stadio Olimpico di Torino, ospite della Juventus. La gara si chiuder\u00e0 sull'1-1, con gol di Paolo Bianco e pareggio, un minuto dopo, dello juventino Nedv\u011bd. Nei turni seguenti i rossobl\u00f9 continuano a guadagnare punti (15 in dieci partite) e proseguono nella loro rimonta nonostante una penalizzazione di 3 punti (poi ritirata). Grazie all'imbattibilit\u00e0 tra le mura amiche e ai successi negli scontri diretti contro il Livorno (2-1 all'Armando Picchi), l'Empoli (2-0 a Cagliari) e il Torino per 3-0, anzich\u00e9 i successi contro squadre come la Lazio (1-0 al 90'), (2-1 in rimonta), l'Atalanta (1-0 su rigore di Robert Acquafresca) e la per 2-1, gli isolani conquistano la salvezza con una giornata di anticipo, liquidando 2-0 l'Udinese a Udine e totalizzando 42 punti (di cui ben 32 fatti nel girone di ritorno) e il 14\u00ba posto.\nMaglie e sponsor.\nLo sponsor tecnico per la stagione \u00e8 stata la Umbro, il Main sponsor Tiscali.\nSulle maglie compariva anche il logo della piattaforma satellitare Sky.\nI completi di gioco: classica a quarti rossobl\u00f9 il primo, bianco il secondo. Entrambi presentavano sulle spalle la croce simbolo della Umbro. Il Terzo completo, per la prima volta nella storia della squadra era color Oro anch'esso presentava la croce sulle spalle."}
{"id": "1238476", "revid": "182396", "url": "https://it.wikipedia.org/wiki?curid=1238476", "title": "Truppe ausiliarie", "text": ""}
{"id": "1238493", "revid": "81646", "url": "https://it.wikipedia.org/wiki?curid=1238493", "title": "Androgeni", "text": ""}
{"id": "1238496", "revid": "1305772", "url": "https://it.wikipedia.org/wiki?curid=1238496", "title": "Umbrella", "text": ""}
{"id": "1238498", "revid": "167080", "url": "https://it.wikipedia.org/wiki?curid=1238498", "title": "Cohors equitata", "text": ""}
{"id": "1238502", "revid": "729019", "url": "https://it.wikipedia.org/wiki?curid=1238502", "title": "Anemia megaloblastica", "text": "Le anemie megaloblastiche sono anemie caratterizzate da eritropoiesi inefficace.\nPatogenesi.\nIl midollo risulta ricchissimo di reticolociti, ma questi non riescono a raggiungere la maturazione. L'organismo, per effetto compensativo, stimola l'eritropoiesi ma il soggetto risulter\u00e0 comunque anemico per aumentata emocateresi: fisiologicamente evidente risulter\u00e0 essere l'ipertrofia midollare, dove il midollo osseo si espande verso le diafisi delle ossa lunghe.\nL'anemia generata risulta ipercromica - macrocitica, cio\u00e8 con produzione di eritrociti di forma anomala e di dimensioni maggiori. Il solo termine \"anemia ipercromica\", ormai caduto in disuso se utilizzato da solo, indica in realt\u00e0 le anemie megaloblastiche. Il termine \"anemia megaloblastica\" sottolinea la caratteristica asincronia della maturazione tra nucleo e citoplasma dell'eritrocita.\nEziologia.\nPossono essere dovute a:\nLa carenza di vitamina B12 e di Folati determinano un'alterata sintesi di DNA che si manifesta a livello dei tessuti rapidamente proliferanti (tra cui il midollo osseo). La causa del deficit di cobalamina pu\u00f2 essere una dieta vegetariana per insufficiente apporto; l'aumentato consumo (ad esempio nella gastrite cronica atrofica o nei malassorbimenti da patologia ileale), o l'aumentato fabbisogno in gravidanza e allattamento. Le cause di carenza di folati sono, invece: l'insufficiente introduzione (anziani e alcolisti), l'aumentato fabbisogno (gravidanza, allattamento), l'alterato metabolismo (a causa di farmaci inibitori della diidrofolatoreduttasi).\nLe donne in gravidanza e con deficit di B9 possono generare un figlio affetto da spina bifida, dato che la B9 \u00e8 una vitamina che serve alle cellule per rigenerarsi. \u00c8 pertanto consigliabile, prima di intraprendere una gravidanza, assumere delle dosi di B9 al fine di evitare alterazioni a carico del nevrasse (S.N.C.).\nSe si ha carenza di vitamina B12 dato che nella reazione di trasformazione dell\"N\"-5 metil THF (derivato della B9) in THF ad opera della omocisteina metiltransferasi che serve a trasformare l'omocisteina in metionina l\"'N\"-5 metilTHF si serve di B12, il derivato della B9 rimarr\u00e0 all'interno della cellula inattivato data la sua metilazione. In questo caso il soggetto avr\u00e0 un deficit secondario di vitamina B9 (pur essendoci la B9 non potr\u00e0 essere utilizzata). Il deficit secondario deve essere distinto da quello primario dato che quest'ultimo \u00e8 dovuto a mancanza di B9 nella nostra dieta. Solo in quest'ultimo caso il medico proceder\u00e0 alla cura del paziente con dosi di folato (B9) e non nel caso del deficit secondario, il che potrebbe causare ingenti danni al soggetto affetto da carenza di B12 e non di B9.\nTrattamento.\nil trattamento si basa sull'integrazione di Vitamina b12 mediante terapia orale nei casi meno gravi e in casi pi\u00f9 gravi si rende necessaria la somministrazione mediante fleboclisi . Nei casi di anemia perniciosa in cui \u00e8 presente uno stato infiammatorio della membrana gastrica per insulto autoimmune che provoca una carenza di fattore intrisenco indispensabile per l'assorbimento della suddetta vitamina si rende necessario l'utilizzo di immunosoppressori e corticosteroidi ad alte dosi ."}
{"id": "1238505", "revid": "729019", "url": "https://it.wikipedia.org/wiki?curid=1238505", "title": "Viktoriapark", "text": "Il Viktoriapark \u00e8 un parco di Berlino, nel quartiere di Kreuzberg.\nStoria.\nIl parco venne ampliato e ridisegnato tra il 1884 e il 1894 su progetto di Hermann M\u00e4chtig, allora direttore civico dei giardini di Berlino (\"St\u00e4dtischer Gartendirector zu Berlin\", in tedesco) succeduto nel 1877 a Gustav Meyer, primo a ricoprire questo incarico. Il Tesoro prussiano trasfer\u00ec i terreni gratuitamente alla citt\u00e0 e finanzi\u00f2 il progetto con 134.000 marchi. Nel 1894 l'opera venne inaugurata con una spesa totale di 2.8 milioni di marchi e venne intitolata all'imperatrice Vittoria. Il parco venne realizzato ai piedi della collinetta di Kreuzberg, sormontata dal neogotico \"Monumento Nazionale Prussiano\", opera di Karl Friedrich Schinkel, costruito tra il 1817 e il 1821, suo principale landmark e punto di osservazione panoramico. Il progetto \u00e8 caratterizzato inoltre da alcune cascate artificiali e solcato da vari sentieri."}
{"id": "1238506", "revid": "363629", "url": "https://it.wikipedia.org/wiki?curid=1238506", "title": "Bypass (elettrotecnica)", "text": "Un by-pass (o bypass) \u00e8 un ramo di un circuito (generalmente idraulico o elettrico) utilizzato per evitare e passare oltre (\"bypassare\") un apparecchio, un impianto o un dispositivo. Attraverso il bypass si pu\u00f2 quindi regolare il flusso (ad esempio di fluido o elettricit\u00e0) che passa attraverso il ramo principale.\nCircuiti di bypass.\nI circuiti di questo tipo sono di molteplici tipo, alcuni di questi sono:\nCircuiti in idraulica.\nNegli impianti di riscaldamento, tra i tubi partenza/ritorno dell'acqua alla caldaia, un dispositivo automatico di by-pass (valvola differenziale) permette di garantire costantemente un flusso d'acqua minima nel corpo di riscaldamento, anche se tutte le valvole termostatiche dell'impianto sono chiuse simultaneamente.\nCircuiti dei pannelli fotovoltaici.\nI diodi di bypass elettronici sono dei diodi presenti all'interno dei moduli fotovoltaici. Essi evitano che le celle possano essere attraversate da una eventuale corrente inversa (per esempio se il modulo viene parzialmente ombreggiato), danneggiando cos\u00ec i moduli stessi o riducendo la potenza erogata."}
{"id": "1238511", "revid": "339392", "url": "https://it.wikipedia.org/wiki?curid=1238511", "title": "Campagna Alleata in Africa Orientale", "text": ""}
{"id": "1238512", "revid": "287204", "url": "https://it.wikipedia.org/wiki?curid=1238512", "title": "Lucien-Louis-Joseph-Napoleon Bonaparte", "text": ""}
{"id": "1238520", "revid": "1543377", "url": "https://it.wikipedia.org/wiki?curid=1238520", "title": "Nerjungri", "text": "Nerjungri () \u00e8 una citt\u00e0 della Russia, nella Sakha-Jacuzia, ed \u00e8 il centro amministrativo del Nerjungrinskij rajon. Lo \"status\" di citt\u00e0 gli \u00e8 stato concesso nel 1975, e si \u00e8 evoluta in un tempo da record, \u00e8 la seconda citt\u00e0 pi\u00f9 grande della Jakuzia. \nSi trova sulla riva destra del fiume \u010cul'man, a 70\u00a0km dalla confluenza con il Timpton e alla distanza di 820\u00a0km (lungo la strada A360) da Jakutsk.\nSociet\u00e0.\nEvoluzione demografica.\nLa popolazione di Nerjungri \u00e8 diminuita negli ultimi anni: secondo i censimenti del 1989, Nerjungri contava 72.540 abitanti, mentre secondo i censimenti del 2010, contava solo 62.333 abitanti.\nInfrastrutture e trasporti.\nTreno.\nNerjungri ha una fermata sulla direttrice ferroviaria Amur-Jakutsk, aperta nel 1984 come parte delle infrastrutture per il bacino carbonifero del sud Jakuzia e che si collega con la ferrovia transiberiana e con la ferrovia Bajkal-Amur.\nAereo.\nLa citt\u00e0 di Nerjungri \u00e8 servita dall'Aeroporto di \u010cul'man con i voli di linea effettuati dalle compagnie aeree russe l'Aeroflot-Don, la KrasAir, la Jakutavia. L'aeroporto \u00e8 inoltre la base tecnica delle compagnie aeree locali: la Diamonds-Sakha Airlines e la Delta-K Airlines."}
{"id": "1238524", "revid": "33689", "url": "https://it.wikipedia.org/wiki?curid=1238524", "title": "Edio Lolliano Terenzio Genziano", "text": "Era probabilmente originario di \"Pollentia\" (moderna Pollenzo, Liguria); suo padre era Quinto Edio Rufo Lolliano Genziano, console suffetto nel 186 circa, mentre suo fratello, Quinto Edio Lolliano Plauzio Avito fu console nel 209; la sorella, Terenzia Flavula, fu gran sacerdotessa di Vesta. Ebbe come moglie Pomponia Petina.\nGenziano fu \"vir clarissimus\", \"flamen dialis\", legato propretore d'Arabia (209), console ordinario nel 211."}
{"id": "1238525", "revid": "125015059", "url": "https://it.wikipedia.org/wiki?curid=1238525", "title": "Frank Williams", "text": "Biografia.\nFiglio di un ufficiale della RAF e di una maestra, Williams venne allevato per gran parte della sua infanzia dagli zii materni a Jarrow, dopo che i suoi genitori si separarono. In seguito studi\u00f2 al St. Joseph's College di Dumfries, in Scozia. Verso la fine degli anni cinquanta un suo amico gli fece guidare una Jaguar XK150; quell'esperienza stimol\u00f2 in lui la passione per il mondo dei motori.\nDopo una breve carriera di pilota e meccanico, Williams fond\u00f2 nel 1966 una propria scuderia, la Frank Williams Racing Cars. Per diversi anni il team automobilistico gareggi\u00f2 in Formula 2 e Formula 3, con piloti come Piers Courage, Richard Burton, Tetsu Ikuzawa e Tony Trimmer. Nel 1969 Williams pass\u00f2 alla Formula 1: acquist\u00f2 il telaio di un vecchio modello di Formula 1 della Brabham e mise alla guida della vettura Courage, ottenendo due volte il secondo posto nelle prime gare disputate.\nNel 1970 Williams intraprese un breve periodo di collaborazione con Alejandro de Tomaso, che termin\u00f2 subito dopo la morte di Courage nel Gran Premio d'Olanda di quell'anno. Nel 1971 Henri Pescarolo prese il posto del pilota inglese, guidando una vettura ricavata da un telaio fornito dalla March. Nel 1972 la Williams costru\u00ec la prima vettura progettata dalla scuderia stessa, la Politoys FX3 su progetto di Len Bailey, poi schiantatasi nella gara d'esordio, con a bordo Pescarolo. Williams, a corto di soldi in quel periodo (tant'\u00e8 vero che conduceva gli affari della scuderia da una cabina telefonica, dopo che gli staccarono le linee del telefono per non aver pagato le bollette), riusc\u00ec a risolvere i problemi finanziari grazie alle sponsorizzazioni della Marlboro e dell'Iso Rivolta.\nCiononostante, dopo il fallimento dell'Iso, nel 1976 Williams dovette cedere al magnate petrolifero Walter Wolf, che si era detto disposto ad aiutare la scuderia acquistando il 60% della propriet\u00e0. L'anno successivo Frank Williams, assieme all'ingegnere Patrick Head, lasci\u00f2 definitivamente la scuderia. I due acquistarono un negozio di tappeti abbandonato a Didcot, nell'Oxfordshire, e da l\u00ec fondarono una nuova scuderia, la \"Williams Grand Prix Engineering\" (ossia l'attuale Williams), che gareggia ancora oggi in Formula 1 con il nome di \"Williams Racing\". Grazie a essa, Williams ottenne nel 1979 la prima vittoria con Clay Regazzoni, il primo titolo del Campionato mondiale piloti di Formula 1 nel 1980 con Alan Jones e il secondo nel 1982 con Keke Rosberg, oltre ai due titoli consecutivi del Campionato mondiale costruttori di Formula 1 nel 1980 e nel 1981.\nDopo questa prima stagione di successi Frank Williams port\u00f2 la sua scuderia alla consacrazione come top team. Dopo i motori Cosworth arrivarono i motori Honda, a cui fecero seguito i Judd, i Renault, i Mecachrome e i Bmw nei primi anni 2000. La Williams Honda fu la vettura da battere dalla fine del 1985 al 1987, dopo una parentesi con i motori Judd la squadra inglese fu quindi equipaggiata dai V10 Renault con i quali fu instaurato un dominio tecnico che sarebbe durato dal 1991 al 1997. Proprio nel 1997, con gli ultimi due titoli mondiali a oggi vinti dal Team, Frank Williams pot\u00e9 fregiarsi del record di essere stato il primo costruttore della storia ad aver toccato il traguardo dei 9 mondiali costruttori conquistati. Il record \u00e8 rilevante soprattutto se si considera che la Williams nel 1997 correva da 20 stagioni, molte meno rispetto alle rivali principali McLaren e Ferrari.\nNel marzo del 1986, a causa di un incidente automobilistico in Francia, Williams sub\u00ec la rottura della spina dorsale, che da allora gli ha paralizzato le gambe, costringendolo su una sedia a rotelle. Ci\u00f2 accadde perch\u00e9, mentre si stava recando dal circuito Paul Ricard all'aeroporto di Nizza, Williams perse il controllo dell'automobile che si ribalt\u00f2 atterrando sul tetto. Williams, nonostante le cinture di sicurezza allacciate, rimase schiacciato tra il proprio sedile e il tetto piegato e riport\u00f2 una frattura tra la quarta e la quinta vertebra. Il suo compagno di viaggio Peter Windsor ne usc\u00ec con ferite lievi, dato che il tetto della macchina si pieg\u00f2 prevalentemente dal lato del guidatore.\nNel 1987 la regina Elisabetta II del Regno Unito confer\u00ec a Williams il titolo di Commendatore dell'Ordine dell'Impero Britannico (e successivamente di cavaliere nel 1999). Williams ha ricevuto, inoltre, il titolo di Cavaliere della Legion d'Onore francese, come riconoscimento per la fornitura dei motori Renault nella sua scuderia, che ha consentito la conquista di ben 5 titoli costruttori. Nel maggio del 1994, in seguito alla morte di Ayrton Senna, venne accusato di omicidio colposo, accusa poi ritirata durante le indagini.\nSposato dal 1976 con Virginia Berry fino alla morte di quest'ultima nel 2013, ebbe tre figli, Jonathan, Jamie e Claire, che lo affianc\u00f2 nella gestione del team. \nMor\u00ec a Londra il 28 novembre 2021 a 79 anni."}
{"id": "1238529", "revid": "23885", "url": "https://it.wikipedia.org/wiki?curid=1238529", "title": "Internazionale Democratica Cristiana", "text": ""}
{"id": "1238532", "revid": "466539", "url": "https://it.wikipedia.org/wiki?curid=1238532", "title": "Njurba", "text": "Njurba (in lingua sakha \u041d\u044c\u0443\u0440\u0431\u0430 - traslitterato \"N'urba\" - , ) \u00e8 una citt\u00e0 della Russia situata nell'estremo oriente russo, nella Sakha-Jacuzia, nella Siberia settentrionale.\nGeografia fisica.\nTerritorio.\nLa citt\u00e0 \u00e8 situata sul fiume Viljuj, 846 chilometri a nordest dalla capitale della Sacha-Jacuzia, Jakutsk.\nStoria.\nLa citt\u00e0 fu fondata nel 1930; ricevette lo status di villaggio urbano nel 1958 e lo status di citt\u00e0 nel 1998. \nSociet\u00e0.\nEvoluzione demografica.\nNjurba ha avuto un lieve calo demografico negli ultimi anni: contava 11.934 nel 1989 e 9.508 abitanti nel 2010."}
{"id": "1238538", "revid": "767487", "url": "https://it.wikipedia.org/wiki?curid=1238538", "title": "That's So Raven Too!", "text": "That's so Raven Too! \u00e8 il secondo album di colonne sonore estratte dallo show televisivo That's So Raven dopo \"That's So Raven Soundtrack\" del 2004. Contiene molte canzoni eseguite dalla star del programma, l'attrice e cantante Raven-Symon\u00e9, ma anche di altri artisti come Jesse McCartney."}
{"id": "1238539", "revid": "125439465", "url": "https://it.wikipedia.org/wiki?curid=1238539", "title": "Isaiah Washington", "text": "Biografia.\nCresce orfano del padre, che \u00e8 stato ucciso quando aveva 13 anni, e si diploma alla Willowridge High school per poi continuare gli studi, in Teatro, alla Howard University. Prima di dedicarsi al cinema ha cercato di fare carriera nell'esercito americano dove sognava di diventare il secondo \u201cGenerale Washington\". Il 14 febbraio 1999 ha sposato Jenisa Marie Garland da cui ha avuto tre figli. \u00c8 divenuto famoso grazie al personaggio di Preston Burke nella serie tv \"Grey's Anatomy\", anche se gi\u00e0 dagli anni 90 inizia a farsi conoscere in qualit\u00e0 di attore feticcio del regista Spike Lee, apparendo nelle pellicole Crooklyn, Clockers, Girl 6 - Sesso in linea e Bus in viaggio.\n\u00c8 altrettanto conosciuto in televisione anche per il ruolo del Cancelliere Thelonious Jaha nella serie televisiva The 100.\nControversia in Grey's Anatomy.\nDurante la terza stagione, Washington fu al centro di una notizia trapelata dal backstage, quando nell'ottobre del 2006 si diffuse la notizia secondo la quale Washington, durante una lite, aveva afferrato per il collo l'attore Patrick Dempsey. La lite si era scatenata a causa di alcune offese da parte di Washington nei confronti dell'attore T. R. Knight circa la sua sessualit\u00e0. Poco dopo i dettagli sulla situazione divennero pubblici e Knight dichiar\u00f2 di essere gay. La situazione sembr\u00f2 in qualche modo risolta quando Washington chiese pubblicamente scusa ammettendo di aver usato parole inappropriate durante un alterco.\nLa controversia si rianim\u00f2 quando il cast apparve alla consegna del Golden Globe nel gennaio del 2007. Intervistato sul tappeto rosso prima di entrare nel teatro, Washington scherz\u00f2 dicendo: \"Io amo i gay. Io volevo essere gay. Per favore fatemi diventare gay.\" Dopo che lo show vinse come miglior dramma, Washington, in risposta alle domande della stampa sulla lite avvenuta con Dempsey, disse di non aver mai definito Knight un \"frocio\" (\"a faggot\"), comunque in un'intervista ammise di aver usato l'ingiuria.\nDopo essere stato rimproverato dalla ABC (Stati Uniti d'America) fece una nuova dichiarazione dove chiedeva nuovamente scusa per l'ingiuria, dichiarando di aver bisogno d'aiuto per dover convivere con un'affermazione che doveva esaminare nella sua stessa anima. Il 30 gennaio 2007 una fonte disse che l'attore sarebbe tornato nel cast di \"Grey's Anatomy\".\nEcco per intero le sue scuse: \u201cChiedo scusa a T.R., ai miei colleghi, ai fan dello show e in particolare alle comunit\u00e0 gay e lesbiche per aver usato ci\u00f2 che \u00e8 inaccettabile in ogni contesto e circostanza. [...] Non posso n\u00e9 difendere n\u00e9 spiegare il mio atteggiamento. Non posso neanche negare a me stesso che ci sono uscite che ovviamente devo esaminare con la mia stessa anima, e chiedo aiuto. Conosco il potere delle parole, in particolare quelle cattive. Capisco che usarne una carica di offesa ho offeso pi\u00f9 che T.R. e i miei colleghi. Con una parola, ho fatto del male a coloro i quali combattono per un rispetto che molti di noi considerano una garanzia. Accolgo con piacere la possibilit\u00e0 di incontrarmi con i leader delle comunit\u00e0 omosessuali per chiedere scusa personalmente e parlare su come posso fare per guarire le ferite che ho aperto. Il coraggio di T.R. in questa situazione parla a nome della sua fortissima personalit\u00e0. [...]\nIn ogni caso il 7 giugno 2007 l'ABC ha annunciato di non voler rinnovare il contratto di Washington e che sarebbe uscito dallo show. Washington, nel tardo giugno del 2007, asser\u00ec che il motivo del suo licenziamento era dovuto al razzismo. Il 2 luglio 2007 apparve al \"Larry King Live\" sulla CNN, per presentare la sua opinione sulla controversia. Secondo Washington, lui non ha mai usato quella parola riferendosi a T. R. Knight, ma che era venuta fuori in una discussione con Dempsey."}
{"id": "1238540", "revid": "28776140", "url": "https://it.wikipedia.org/wiki?curid=1238540", "title": "Trattato di pace di Addis Abeba", "text": ""}
{"id": "1238541", "revid": "45927", "url": "https://it.wikipedia.org/wiki?curid=1238541", "title": "Giuseppe Di Matteo", "text": ""}
{"id": "1238543", "revid": "1873140", "url": "https://it.wikipedia.org/wiki?curid=1238543", "title": "Mirafiori", "text": "Mirafiori (\"Mirafior\" in piemontese, pronuncia ), anticamente anche Millefiori (\"Milafior\", pr. ), \u00e8 il nome di un territorio situato nella periferia sud della citt\u00e0 di Torino, in Piemonte. \nDeve il nome a un antico castello, di cui oggi non permangono che pochi ruderi, che sorgeva nell'attuale quartiere di Mirafiori Sud, nei pressi del torrente Sangone al confine con il Parco Miraflores di Nichelino. Il castello fu eretto nel 1585 dal duca sabaudo Carlo Emanuele I di Savoia per la moglie spagnola Caterina Michela d'Asburgo, ricco di giardini e fioriture, da cui il nome di \"Miraflores\" (o, meno usato, \"Milleflorum\", in latino). \nIl castello cadde in rovina nel corso del XIX secolo, ma ne rimane il nome nelle attuali denominazioni dei due quartieri torinesi di Mirafiori Nord e Mirafiori Sud."}
{"id": "1238545", "revid": "2166047", "url": "https://it.wikipedia.org/wiki?curid=1238545", "title": "Ol\u00ebkminsk", "text": "Ol\u00ebkminsk (, talvolta anche \"Oljokminsk\") \u00e8 una citt\u00e0 della Russia situata nella Sakha-Jacuzia, nella Siberia orientale, nell'Estremo Oriente russo, sulla sponda sinistra del fiume Lena, a 651 chilometri a sud ovest dalla capitale del territorio, Jakutsk. La citt\u00e0 fu fondata nel 1635 da P\u00ebtr Ivanovi\u010d Beketov e ricevette lo status di citt\u00e0 nel 1783. La citt\u00e0 dopo il crollo dell'Unione Sovietica ha avuto un lieve calo demografico: nel 1989 contava 11.478 abitanti, mentre nel 2007 contava solo 9.100 abitanti."}
{"id": "1238551", "revid": "486946", "url": "https://it.wikipedia.org/wiki?curid=1238551", "title": "E tu vivrai nel terrore - L'aldil\u00e0", "text": ""}
{"id": "1238556", "revid": "793215", "url": "https://it.wikipedia.org/wiki?curid=1238556", "title": "Pomponio Basso (console 211)", "text": "Figlio probabilmente di Gaio Pomponio Basso Terenziano, console suffetto nel 193 circa, Basso divenne console ordinario \"posterior\" nel 211; tra il 212 e il 217 fu legato (governatore) della provincia della Mesia (Inferiore o Superiore).\nEra sposato con Annia Faustina, imparentata con l'imperatore Marco Aurelio. Eliogabalo, intenzionato a sposare Faustina per rafforzare i suoi diritti dinastici, fece giustiziare Basso nel 221; pochi mesi dopo l'imperatore spos\u00f2 la vedova."}
{"id": "1238560", "revid": "729019", "url": "https://it.wikipedia.org/wiki?curid=1238560", "title": "Aeroporto di San Paolo-Congonhas", "text": "L'aeroporto di Congonhas sorge in mezzo all'abitato di San Paolo del Brasile. Viene usato per voli interni.\nIncidenti.\nIl 17 luglio 2007 lo scalo aeroportuale \u00e8 stato oggetto di un incidente aereo tra i pi\u00f9 gravi in territorio brasiliano. Il volo TAM 3054 operato da un Airbus A320 con 187 persone a bordo, a causa di un errore del pilota che lasci\u00f2 il motore destro alla massima potenza e il motore sinistro al minimo attivando l'unico inversore di spinta funzionante, si schiant\u00f2 contro un edificio e una pompa di benzina. Non ci furono superstiti. Sulla pista erano presenti pozzanghere a causa dell'assenza di scanalature che avrebbero dovuto far defluire l'acqua dalla pista al terreno circostante, ma questo particolare non influ\u00ec sull'incidente che si verific\u00f2 per altri motivi. In seguito all'incidente vennero aggiunte le scanalature sotto la pista per evitare l'accumulo d'acqua su quest'ultima.\nAltre sei volte in quattro anni l'aeroporto brasiliano \u00e8 stato al centro d'incidenti causati dagli spazi limitati. Nel 1996 un Fokker usc\u00ec di pista andando a schiantarsi contro un palazzo: morirono novantanove persone."}
{"id": "1238561", "revid": "110157", "url": "https://it.wikipedia.org/wiki?curid=1238561", "title": "Pokrovsk (Sacha)", "text": "Pokrovsk (russo: \u041f\u043e\u043a\u0440\u043e\u0432\u0441\u043a) \u00e8 una citt\u00e0 della Russia situata nella Sacha-Jakuzia, nella Siberia settentrionale, nell'estremo oriente russo, sul fiume Lena, 70 chilometri a sud della capitale del territorio, Jakutsk.\nPokrovsk fu fondata dai cosacchi nel 1682 con il nome di Karaulnyj Mys (). In seguito il nome fu tramutato in Pokrovskoe ().\nLa citt\u00e0 ricevette lo status di villaggio urbano e le venne tramutato il nome in quello di oggi, Pokrovsk, nel 1941, mentre lo status di citt\u00e0 lo ricevette nel 1998. La popolazione, secondo il censimento del 2007 ammonta a 10.100 abitanti."}
{"id": "1238566", "revid": "287204", "url": "https://it.wikipedia.org/wiki?curid=1238566", "title": "Associazione Sportiva Livorno Calcio 2002-2003", "text": "Questa voce raccoglie le informazioni riguardanti lAssociazione Sportiva Livorno Calcio nelle competizioni ufficiali della stagione 2002-2003.\nMaglie e sponsor.\nIl fornitore di materiale tecnico per la stagione 2002-2003 fu Asics, mentre lo sponsor ufficiale fu \"Cassa di Risparmio di Livorno Gruppo Bipielle\".\nOrganigramma societario.\nArea direttiva\nArea tecnica\nArea sanitaria"}
{"id": "1238567", "revid": "113665472", "url": "https://it.wikipedia.org/wiki?curid=1238567", "title": "Cavanella d'Adige", "text": "Cavanella d'Adige \u00e8 una frazione del comune di Chioggia, in provincia di Venezia.\nGeografia fisica.\nIl paese sorge sulla riva sinistra del fiume Adige che sfocia una decina di chilometri pi\u00f9 ad est, e al confine tra le province di Venezia e Rovigo. Dal capoluogo comunale dista 13\u00a0km.\nStoria.\nFino al XVI secolo era conosciuta come \"Fosson\" da un'antica diramazione del Po sul cui alveo sarebbe poi confluito l'Adige dopo la Rotta della Cucca. Attualmente si chiama \"Porto Fossone\" la localit\u00e0 posta presso la foce del corso d'acqua.\nMonumenti e luoghi d'interesse.\nCanale di Valle.\nIl Canale di Valle \u00e8 il nome che assume l'argine, un tempo uno dei percorsi della Romea Medievale, che univa i due importanti monasteri benedettini del territorio, il Monastero di San Michele Arcangelo di Brondolo e il Monastero di San Giorgio di Fosson (ora Cavanella d'Adige).\nDurante la dominazione austriaca, l'argine del Canale di Valle era l'unica via che dal \u201cCampo Trincerato\u201d di Brondolo portava alla Fortificazione di Cavanella d'Adige, due delle pi\u00f9 importanti strutture costruite dagli austriaci a difesa del territorio.\nLa strada del Canal di Valle era cos\u00ec importante che gli austriaci l'avevano chiamata \u201cRegia Strada Romea\u201d.\nAree naturali.\nNei pressi dell'abitato si trova la Riserva naturale Bosco Nordio; a pochi chilometri di distanza, a Rosolina Mare, si trova il giardino botanico litoraneo di Porto Caleri fra la foce dell'Adige e quella del Po di Levante.\nInfrastrutture e trasporti.\nStrade.\nPer raggiungere Cavanella d'Adige da Chioggia, si percorre la Strada Romea (SS 309) in direzione Ravenna sino ad arrivare al ponte sull'Adige: la strada che conduce al paese inizia alla destra prima del ponte percorrendo l'argine.\nDa Chioggia \u00e8 possibile arrivare a Cavanella anche attraverso un altro percorso: superato Brondolo e il ponte sul fiume Brenta, sempre sulla destra, si dirama una strada che conduce al paese.\nFerrovie.\nCavanella d'Adige conta anche una stazione ferroviaria sulla linea regionale Rovigo-Chioggia.\nMobilit\u00e0 urbana.\nIl servizio \u00e8 garantito da ACTV"}
{"id": "1238570", "revid": "599013", "url": "https://it.wikipedia.org/wiki?curid=1238570", "title": "Andrea Pilotti", "text": "Carriera.\n\u00c8 un'ala piccola di 196 centimetri, cresciuto cestisticamente nell'ASL Lesmo (societ\u00e0 di Lesmo, comune prima in provincia di Milano, ora in provincia di Monza e Brianza). Con la maggiore et\u00e0 si trasferisce all'Olimpia Milano. Tra il 1999 e il 2002 fa parte dell'organico della Mens Sana Siena, ma viene ceduto in prestito al Patavium Padova in Serie B.\nIn seguito veste le canotte di formazioni di Legadue e Serie B d'Eccellenza, tra le quali quella di Montecatini (2002-03), Veroli (2003-04), Upea Capo D'Orlando (2004-2005), Banco Sardegna Sassari (2005-06) e Omegna (2006-07).\nPer la stagione 2007-08 viene ingaggiato da Latina, squadra di Serie A Dilettanti, dove resta anche l'anno successivo contribuendo alla vittoria del campionato con conseguente promozione in Legadue.\nDisputa la Serie A Dilettanti FIP 2009-2010 con la squadra di Ostuni, raggiungendo il secondo posto in Regular Season ma uscendo al primo turno dei playoffs contro la Virtus Siena. Nella stagione 2010/2011 gioca sempre in A Dilettanti con il Ruvo di Puglia Basket.\nHa disputato la stagione 2011-12 con la maglia dell'Olimpia Basket Matera. Passa poi alla neopromossa Pallacanestro Primavera.\nNella stagione 2013-14 si trasferisce al Basket Latina, dove disputa la Divisione Nazionale B con la squadra pontina ricoprendo il ruolo di capitano."}
{"id": "1238572", "revid": "88740", "url": "https://it.wikipedia.org/wiki?curid=1238572", "title": "Il cavaliere e la morte", "text": "Il cavaliere e la morte \u00e8 un romanzo breve di Leonardo Sciascia, scritto nel 1988. Si tratta del suo penultimo lavoro (prima di \"Una storia semplice\"), uscito pochi mesi prima della sua morte presso l'editore Adelphi.\nIl titolo.\n Il cavaliere, la morte e il diavolo. \nNel sottotitolo, il romanzo \u00e8 definito \"sotie\". Si tratta di un genere letterario le cui origini si collocano fra tramonto del medioevo e sorgere del rinascimento: \u00e8 una satira allegorica in forma di dialogo, ambientata in un mondo pieno di stupidit\u00e0 e follia che parafrasa la stupidit\u00e0 e la follia del mondo dei potenti. \nTrama.\nIn un imprecisato paese dell'Italia settentrionale un commissario di polizia dai modi isolati e appartati, Vice, deve indagare sulla morte di un noto avvocato, tale Sandoz. Arriva subito ad individuare il colpevole: \u00e8 il potente industriale Aurispa, regista ben noto di diverse trame criminose che coinvolgono l'Italia. Naturalmente il Vice non ha prove concrete, \u00e8 aiutato solo dalle confidenze con alcuni personaggi (la signora De Matis, di cui quasi si innamora, la logorroica signora Zorni e il dottor Rieti, ex-agente dei servizi segreti che pagher\u00e0 con la vita). Non pu\u00f2 avere alcun aiuto dal commissario capo che indaga solo sulla falsa pista di un'organizzazione terroristica rivoluzionaria chiamata \u201ci figli dell'ottantanove\u201d. \nCos\u00ec il Vice combatte la sua battaglia contro la grave malattia che lo affligge e contro degli avversari pi\u00f9 forti di lui che, capendo che potrebbero essere sconfitti, finiranno per eliminarlo con un colpo di pistola.\nLe tematiche.\nIl tema pi\u00f9 ricorrente \u00e8 quello della malattia, un cancro che affligge il protagonista ma anche la societ\u00e0 corrotta in cui vive. Vi \u00e8 l'introduzione di elementi cupi e crepuscolari, insoliti in Sciascia e di un barocchismo che mancava nelle opere precedenti, tanto che la sua mancanza gli veniva rimproverata da Italo Calvino. \nVi \u00e8 poi una riflessione sulla creazione di capri espiatori pubblici, sulle dietrologie e la manipolazione dell'informazione.\nAll'interno del libro si trovano numerose citazioni letterarie, tra cui Tolstoj, Pirandello, Proust, Ungaretti, Gadda, Alfieri e molti altri."}
{"id": "1238575", "revid": "92723", "url": "https://it.wikipedia.org/wiki?curid=1238575", "title": "Battaglia di V\u011bstonice", "text": "La battaglia di V\u011bstonice, o battaglia di Wisternitz, fu combattuta il 5 agosto 1619, durante la fase boema della guerra dei trent'anni, tra una forza protestante boema ed una asburgica al comando del conte di Dampierre. Lo scontro si risolse con la vittoria dei boemi.\nAllo scoppio del conflitto, la citt\u00e0 di \u010cesk\u00e9 Bud\u011bjovice rimase fedele alla causa asburgica, e venne per questo cinta d'assedio, nel 1619, da forze protestanti al comando del generale Hohenlohe; tuttavia, la sconfitta subita dai protestanti nella battaglia di Z\u00e1blat\u00ed, il 10 giugno dello stesso anno, costrinse i boemi a levare l'assedio cinque giorni pi\u00f9 tardi. Hohenlohe decise di ritirarsi verso Sob\u011bslav, dove intendeva riunirsi con i rinforzi guidati dal conte Heinrich Matthias von Thurn.\nIl vincitore di Z\u00e1blat\u00ed, il generale asburgico Buquoy, invio un contingente agli ordini del conte di Dampierre in Moravia, regione che si era unita ai ribelli; vicino al villaggio di Doln\u00ed V\u011bstonice (in tedesco, \"Wisternitz\"), egli fu battuto dalle forze boeme riunite, lasciando la Moravia nelle mani dei protestanti."}
{"id": "1238581", "revid": "767487", "url": "https://it.wikipedia.org/wiki?curid=1238581", "title": "Negreni", "text": "Negreni (in ungherese \"K\u00f6r\u00f6sfeketet\u00f3\") \u00e8 un comune della Romania di 2.584 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: Bucea, Negreni, Prelucele."}
{"id": "1238584", "revid": "767487", "url": "https://it.wikipedia.org/wiki?curid=1238584", "title": "Mica (Cluj)", "text": "Mica (in ungherese \"Mikeh\u00e1za\") \u00e8 un comune della Romania di 3.841 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 7 villaggi: D\u00e2mbu Mare, M\u0103n\u0103stirea, Mica, Nire\u0219, S\u00e2nm\u0103rghita, Valea Cire\u0219oii, Valea Luncii."}
{"id": "1238585", "revid": "767487", "url": "https://it.wikipedia.org/wiki?curid=1238585", "title": "Luna (Cluj)", "text": "Luna (in passato \"Luna de Arie\u015f\", in ungherese \"Aranyosl\u00f3na\", in tedesco \"Lohne\") \u00e8 un comune della Romania di 4.690 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: Gligore\u0219ti, Luna, Luncani."}
{"id": "1238586", "revid": "767487", "url": "https://it.wikipedia.org/wiki?curid=1238586", "title": "Sic (Cluj)", "text": "Sic (in ungherese \"Sz\u00e9k\", in tedesco \"Secken\") \u00e8 un comune della Romania di 2.539 abitanti (dati 2009) ubicato nel distretto di Cluj, nella regione storica della Transilvania.\nSociet\u00e0.\nEvoluzione demografica.\nDi seguito l'evoluzione della popolazione e delle etnie:"}
{"id": "1238587", "revid": "287204", "url": "https://it.wikipedia.org/wiki?curid=1238587", "title": "Nea Filadelfia", "text": "Nea Filadelfia () \u00e8 un ex comune della Grecia nella periferia dell'Attica (unit\u00e0 periferica di Atene Centrale) con 24.122 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Filadelfia-Chalkidonia."}
{"id": "1238588", "revid": "767487", "url": "https://it.wikipedia.org/wiki?curid=1238588", "title": "Vad (Cluj)", "text": "Vad (in ungherese \"R\u00e9vkolostor\") \u00e8 un comune della Romania di 2.029 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 7 villaggi: Bogata de Jos, Bogata de Sus, Calna, Cetan, Curtuiu\u0219u Dejului, Vad, Valea Gro\u0219ilor.\nDi particolare interesse \u00e8 la Chiesa ortodossa, tradizionalmente attribuita all'iniziativa del Principe \u015etefan cel Mare (XV secolo), in pietra grezza con una facciata in stile gotico, peraltro parzialmente distrutta nonostante i restauri pi\u00f9 volte effettuati. Accanto alla chiesa si trova un ex monastero che, dal 1523, \u00e8 stata residenza vescovile della Diocesi ortodossa di Vad e Feleacu."}
{"id": "1238589", "revid": "75142", "url": "https://it.wikipedia.org/wiki?curid=1238589", "title": "Nea Filadelfeia", "text": ""}
{"id": "1238590", "revid": "767487", "url": "https://it.wikipedia.org/wiki?curid=1238590", "title": "Suatu", "text": "Suatu (in ungherese \"Magyarszov\u00e1t\") \u00e8 un comune della Romania di 1.842 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: Aruncuta, D\u00e2mburile, Suatu."}
{"id": "1238591", "revid": "9930665", "url": "https://it.wikipedia.org/wiki?curid=1238591", "title": "Numeri amici", "text": ""}
{"id": "1238592", "revid": "1272592", "url": "https://it.wikipedia.org/wiki?curid=1238592", "title": "Val d'Asta", "text": "La Val d'Asta corrisponde all'alta valle del Secchiello nell'alto Appennino reggiano situata nel comune di Villa Minozzo.\nSi compone di numerosi borghi, raggruppati nella frazione di Asta, nel comune di Villa Minozzo (Governara, Deusi, Castiglione, Case Stantini, Case Bagatti, Case Balocchi, Febbio, Roncopianigi, Riparotonda, Pian Del Monte, Monte Orsaro).\nLa storia del nome dato a questa valle risale al 1164 quando l'imperatore Federico I Barbarossa assegnava il possedimento di questi territori all'abbazia di Frassinoro: nel documento si cita un castello \"Montis Astae\" che oggi non esiste pi\u00f9, ma che ha lasciato la denominazione alla chiesa nel borgo di Case Bagatti."}
{"id": "1238594", "revid": "126257", "url": "https://it.wikipedia.org/wiki?curid=1238594", "title": "Nea Chalchidona", "text": "Nea Chalchidona () \u00e8 un ex comune della Grecia nella periferia dell'Attica (unit\u00e0 periferica di Atene Centrale) con 10.112 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Filadelfia-Chalkidonia.\nIl sobborgo \u00e8 situato a 5\u00a0km a nord del centro di Atene. La sua area edificata \u00e8 continua con quella di Atene e con le periferie settentrionali circostanti di Agioi Anargyroi. Per il sobborgo passano l'autostrada A1 (da Atene a Salonicco) e la strada nazionale EO1. La stazione della metropolitana pi\u00f9 vicina \u00e8 Ano Patissia."}
{"id": "1238595", "revid": "75142", "url": "https://it.wikipedia.org/wiki?curid=1238595", "title": "Nea Chalkidona", "text": ""}
{"id": "1238602", "revid": "767487", "url": "https://it.wikipedia.org/wiki?curid=1238602", "title": "Neo Psichik\u00f2", "text": "Neo Psichik\u00f2 () \u00e8 un ex comune della Grecia nella periferia dell'Attica (unit\u00e0 periferica di Atene Settentrionale) con 10.848 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Filothei-Psychiko."}
{"id": "1238603", "revid": "75142", "url": "https://it.wikipedia.org/wiki?curid=1238603", "title": "Neo Psychiko", "text": ""}
{"id": "1238604", "revid": "287204", "url": "https://it.wikipedia.org/wiki?curid=1238604", "title": "Neo Psichiko", "text": ""}
{"id": "1238607", "revid": "118218818", "url": "https://it.wikipedia.org/wiki?curid=1238607", "title": "Palaio Faliro", "text": "Palaio Faliro () \u00e8 un comune della Grecia situato nella periferia dell'Attica (unit\u00e0 periferica di Atene Meridionale) con 67.160 abitanti secondo i dati del censimento 2001.\nLa sede del comune si trova nella parte vecchia della citt\u00e0 di Falirou, mentre la parte nuova della citt\u00e0, denominata Nea Falirou, con la zona portuale appartiene al comune del Pireo.\nIn antichit\u00e0 si trovava qui il demo attico di Falero."}
{"id": "1238608", "revid": "15756", "url": "https://it.wikipedia.org/wiki?curid=1238608", "title": "Cappella Tornabuoni", "text": "La cappella Tornabuoni \u00e8 la cappella maggiore della basilica di Santa Maria Novella a Firenze. Contiene uno dei pi\u00f9 vasti cicli di affreschi di tutta la citt\u00e0, realizzato da Domenico Ghirlandaio e bottega dal 1485 al 1490.\nStoria.\nLa cappella maggiore di Santa Maria Novella venne affrescata una prima volta verso la met\u00e0 del XIV secolo dall'Orcagna. Resti di questi affreschi pi\u00f9 antichi furono rinvenuti durante i restauri degli anni '40 del Novecento, quando, soprattutto nella volta, riemersero figure di personaggi dell'Antico Testamento sotto gli affreschi successivi, che vennero a loro volta staccate ed oggi sono esposte nell'ex-refettorio che fa parte del Museo di Santa Maria Novella.\nLa famiglia Sassetti, ricchi banchieri legati ai Medici, aveva acquistato da molte generazioni i diritti di decorazione sull'altare principale della chiesa, mentre le pareti della cappella e il coro erano prerogativa della famiglia Ricci, i quali per\u00f2 ormai non navigavano pi\u00f9 in buone acque, non essendosi pi\u00f9 ripresi del tutto dal crollo finanziario delle compagnie fiorentine del 1348. Per questo gli affreschi dell'Orcagna erano nella seconda met\u00e0 del Quattrocento gi\u00e0 gravemente compromessi, non avendo potuto i Ricci provvedere nel tempo al loro restauro e manutenzione. Durante una cerimonia ufficiale il diritto di patronato sul coro venne ceduto ai Sassetti. Il capofamiglia Francesco tuttavia, avendo come santo protettore l'omonimo Francesco d'Assisi, voleva far realizzare un ciclo di affreschi con le storie di san Francesco. La mai troppo celata rivalit\u00e0 fra domenicani e francescani, per\u00f2, fece s\u00ec che i frati si opponessero fermamente all'idea di avere la cappella maggiore della loro chiesa decorata con scene di un santo non del loro ordine, per cui ne nacque una lunga disputa legale, che fin\u00ec a dar ragione ai frati domenicani. Fu cos\u00ec che il Sassetti dovette ripiegare sulla chiesa di Santa Trinita, dove Domenico Ghirlandaio dipinse quello che \u00e8 considerato il suo capolavoro, la Cappella Sassetti.\nIl Ghirlandaio per\u00f2 non perse la commissione, perch\u00e9 nel 1485, quando gli affreschi in Santa Trinita non erano ancora ultimati, Giovanni Tornabuoni lo chiam\u00f2 per affrescare la stessa cappella maggiore di Santa Maria Novella (il contratto \u00e8 datato 1\u00ba settembre), questa volta con scene della vita di Maria e di san Giovanni Battista (patrono di \"Giovanni\" Tornabuoni e della citt\u00e0 di Firenze stessa, per cui benvisto da tutti i cittadini), che probabilmente ricalcavano le precedenti scene dell'Orcagna. Il Tornabuoni infatti aveva negoziato con i Ricci il patronato per la cappella perso dal Sassetti cinque anni prima. Riporta il Vasari un aneddoto circa i patti tra Tornabuoni e Ricci: questi ultimi avevano spuntato nel contratto che il loro stemma figurasse comunque \"nel pi\u00f9 evidente et onorato luogo che fusse in quella cappella\"; il Tornabuoni per\u00f2 alla fine lo fece inserire solo dismessamente nella cornice della pala d'altare presso il tabernacolo del Sacramento, che nonostante tutto venne dichiarato luogo \"evidente et onorato\" al magistrato degli Otto, essendo sopra al contenitore delle ostie e quindi di Cristo stesso.\nIl contratto per l'esecuzione degli affreschi fu minuzioso, descrivendo la scene una per una, soffermandosi sulla decorazione degli sfondi e delle partiture architettoniche, con un ampio ricorso a colori costosi come gli azzurri e le dorature. Nelle scene devono comparire figure, citt\u00e0, monti, specchi d'acqua, rocce, animali, ecc. Ogni bozzetto deve essere sottoposto preventivamente al giudizio di Giovanni, che vi pu\u00f2 apporre aggiunte vincolanti per l'autore. Il compenso previsto era di 1100 fiorini, anche se Vasari riporta la cifra di 1200 con la clausola di 200 extra in caso di piena soddisfazione del committente, che Ghirlandaio, sempre secondo lo storico aretino, avrebbe poi rifiutato.\nIl Ghirlandaio comp\u00ec il lavoro monumentale negli anni previsti dal contratto. Egli, che all'epoca era il pi\u00f9 famoso artista presso l'abbiente classe mercantile fiorentina, vi lavor\u00f2 quindi tra il 1485 e il 1490 (come testimonia l'iscrizione sopra la scena dell\"Annuncio a Zaccaria\" , cio\u00e8 \"L'anno 1490 in cui la citt\u00e0 bellissima per ricchezze, vittorie e attivit\u00e0, celebre per i suoi monumenti, godeva di abbondanza, buona salute, pace\"), con l'aiuto della sua bottega nella quale figuravano altri artisti quali i fratelli David e Benedetto, suo cognato Sebastiano Mainardi e anche il giovanissimo Michelangelo Buonarroti, all'epoca appena adolescente, la cui mano non \u00e8 per\u00f2 riscontrabile con certezza in nessuna scena. Vista la grandezza dell'impresa molto venne dipinto con l'ausilio degli aiuti, ma al maestro Domenico spett\u00f2 il disegno di tutto il ciclo e la sorveglianza affinch\u00e9 lo stile finale risultasse omogeneo. Anche le vetrate furono fatte su suo disegno, e il tutto era completato da una magnifica pala d'altare a pi\u00f9 scomparti, che oggi \u00e8 divisa tra pi\u00f9 musei.\nStoria recente.\nGli affreschi vennero pi\u00f9 volte restaurati; nel XVIII secolo se ne occup\u00f2 probabilmente Agostino Veracini, che cur\u00f2 anche quelli del vicino Cappellone degli Spagnoli.\nNel 1804 la cappella maggiore venne ristrutturata; in quell'occasione and\u00f2 dispersa la \"Pala Tornabuoni\", che fin\u00ec sul mercato antiquario approdando, smembrata, nei musei di Monaco e Berlino. Nel 1861 l'altare principale della basilica venne sorprendentemente messo in posizione avanzata nella cappella, al posto dell'antica collocazione a ridosso della parete. Si venne cos\u00ec a perdere il punto di vista ideale degli affreschi, che era proprio dove si trova l'altare.\nStruttura del ciclo di affreschi.\nGli affreschi hanno come tema le \"Scene della vita della Vergine e di san Giovanni Battista\", inquadrate da finte architetture (pilastri con capitelli corinzi dorati e trabeazioni con dentelli, sulle tre pareti disponibili. Le scene si leggono dal basso verso l'alto, da destra a sinistra, secondo uno schema che gi\u00e0 all'epoca doveva risultare un po' arcaico.\nLe due pareti principali, a destra e a sinistra, presentano tre file di scene ciascuna, a sua volta divise in due scene rettangolari, ed una grande lunetta sulla sommit\u00e0, per un totale di sette scene a parete.\nLa parete di fondo presenta la grande trifora con vetrate policrome, eseguite nel 1492 da Alessandro Agolanti su disegno di Ghirlandaio stesso; rappresenta i principi degli apostoli, \"Pietro e Paolo\", poi due santi particolarmente venerati a Firenze, \"Giovanni Battista e Lorenzo\", e a seguire due santi domenicani \"Domenico di Guzman e Tommaso d'Aquino\", per culminare al centro con due miracoli della Madonna: il \"Sacro cingolo\" e il \"Miracolo della neve\".\nIn basso, tra gli affreschi, i due committenti inginocchiati, Giovanni Tornabuoni e sua moglie Francesca Pitti, mentre nei due registri superiori ai fianchi della finestra si trovano due coppie di scene pi\u00f9 piccole, sormontate da un'unica grande lunetta che conclude il ciclo con l\"Incoronazione della Vergine\".\nNelle vele della volta a crociera costolonata si trovano i quattro \"Evangelisti\".\nParete sinistra.\nNella parete di sinistra iniziano le \"Storie di Maria\" che hanno termine nella lunetta della parete di fondo con l\"Incoronazione\". Scene:\nCacciata di Gioacchino dal Tempio.\nIl primo episodio \u00e8 la \"Cacciata di Gioacchino dal Tempio\", dove varie persone si stanno recando a effettuare un sacrificio con in braccio agnelli o altri animali sacrificali, ma in primo piano Gioacchino ne viene allontanato a causa della sua presunta sterilit\u00e0: infatti chi non aveva discendenti diretti non era ammesso alla cerimonia.\nGhirlandaio ambient\u00f2 la scena in una sontuosa loggia a croce greca, perfettamente scorciata in profondit\u00e0 con una serie di archi in sequenza, con al centro un altare ottagonale dove brucia il fuoco e un prelato riceve gli animali da sacrificare. L'architettura occupa gran parte della scena (in maniera esclusiva per quanto riguarda la met\u00e0 superiore), che per il resto segue un'impostazione piuttosto tradizionale. Interessante \u00e8 lo studio naturalistico della luce, che si diffonde sui personaggi dall'alto, cercando di imitare la reale illuminazione della cappella.\nLa scena \u00e8 impostata secondo un'elegante macchina teatrale simmetrica, con due gruppi di fiorentini ai due lati, che fanno da spettatori alle scena, ritratti in varie pose eleganti: essi hanno un abbigliamento pi\u00f9 alla moda dei personaggi biblici. Nel gruppo di sinistra dovrebbero essere raffigurati, tra gli altri, Lorenzo Tornabuoni, figlio del committente, e Piero di Lorenzo de' Medici, cugino nonch\u00e9 amico dell'altro; gli altri due giovani dovrebbero essere Giannozzo Pucci o un Bartolini Salimebni e Alessandro Nasi, quest'ultimo promesso sposo di Ludovica Tornabuoni. In quello di destra si riconosce l'autoritratto dell'artista (il penultimo, che guarda verso chi osserva) e altri suoi familiari: secondo la testimonianza del Vasari, il fanciullo dietro di lui sarebbe Sebastiano Mainardi, l'uomo di spalle suo fratello David e l'uomo anziano suo padre, l'orefice Tommaso Bigordi, oppure il suo maestro Alesso Baldovinetti, secondo l'annotazione di Vasari. La loggia sullo sfondo assomiglia (ma non \u00e8) al vicino Ospedale di San Paolo, che a quell'epoca era in costruzione sul lato opposto di piazza Santa Maria Novella, con i medaglioni sulle arcate recanti figure a mezzo busto. I due palazzi laterali invece non corrispondono a nessun edificio in particolare, ma seguono una tipologia molto frequente all'epoca, con il bugnato e la loggetta superiore.\nNativit\u00e0 di Maria.\nLa seconda scena \u00e8 quella della \"Nativit\u00e0 di Maria\", capolavoro del tono \"intimo e quotidiano\" di Ghirlandaio: nonostante gli arredi sontuosi prevale infatti un'atmosfera poetica e raccolta. La scena \u00e8 ambientata in una lussuosa stanza con pilastri istoriati, con una scala in perfetta prospettiva sulla sinistra, e un armadio con intarsi dorati (forse su cuoio), sormontato da una bassorilievo di putti classicheggiante, che ricorda le cantorie del Duomo di Firenze di Donatello e di Luca della Robbia, mentre al centro si trova il letto con sant'Anna: Mentre una nutrice versa scenograficamente dell'acqua in una bacinella, altre due tengono Maria in braccio. Un corteo di donne infine, magnificamente abbigliate, si accinge a fare visita. In cima alla scala avviene la scena dell'abbraccio tra Gioacchino e Anna, una semplificazione dell'episodio dell'incontro alla Porta d'Oro di Gerusalemme.\nLa scena \u00e8 ritenuta una delle pi\u00f9 riuscite della cappella, con la complessa architettura che crea come una scena teatrale nella quale prendono posto i personaggi. Nella cornice degli armadi corre un'iscrizione latina che recita \"\" (\"La tua nascita, o Vergine madre di Dio, annunzi\u00f2 la gioia a tutto l'universo\"), mentre negli intarsi a grottesche degli armadi l'artista pose la sua firma: (cio\u00e8 il suo vero cognome Bigordi) e (il soprannome storpiato alla fiorentina). Anche qui Ghirlandaio studi\u00f2 la luce naturale del luogo, mettendo per esempio in ombra il fregio sulla destra, poich\u00e9 opposto alla finestra (mentre quello frontale \u00e8 illuminato sin dall'inizio grazie ad una finestrella dipinta sapientemente collocata).\nLa donna che apre il corteo \u00e8 Ludovica Tornabuoni, figlia del committente, che viene ritratta di profilo, in posa perfettamente eretta, con uno straordinario vestito di ricchissimo broccato dorato. Essa ricompare anche nella scena della \"Visitazione\" con lo stesso abito, ma con le maniche estive, che non coprono la mano. \u00c8 accompagnata da una fantesca e da una fanciulla con le lentiggini che si vede anche, pi\u00f9 bambina, in primo piano nell'affresco sopra l'altare della Cappella Sassetti (\"Miracolo della resurrezione del fanciullo\"). Pi\u00f9 dietro forse le sorelle di Giovanni, Dianora o Lucrezia.\nSolo la nutrice in ginocchio si accorge della presenza delle donne. La rigidit\u00e0 di queste figure, tutte immobili, in un'altera compostezza, \u00e8 contrastata dall'unica figura in movimento dell'ancella che versa l'acqua (della quale resta un disegno preparatorio al Gabinetto dei Disegni e delle Stampe degli Uffizi), con un movimento aggraziato e vestita di uno svolazzante abito, forse in seta, e una sciarpa ondeggiante.\nA differenza dell'episodio precedente qui sono pi\u00f9 rare le figure dipinte dalla bottega dai lineamenti affrettati (come le figure di sfondo nell'episodio della \"Cacciata di Gioacchino\") e se si escludono le due figure in cima al pianerottolo, i ritratti sono tutti curatissimi. Particolarmente notevoli sono i visi delle ancelle, sia di quella che versa (che \u00e8 in ombra) sia di quella che tiene la bambina, piegata in scorcio e con un vivo sorriso gioioso.\nA questa scena fa da contraltare, sulla parete opposta, la \"Nascita di San Giovanni\", composta secondo uno schema simmetrico.\nPresentazione al Tempio della Vergine.\nLa \"Presentazione al Tempio della Vergine\" \u00e8 una scena notevolmente complessa, con molti personaggi collocati in pi\u00f9 gruppi su piani diversi. La giovane Maria, con un libro tra le mani, sale le scale del Tempio verso le braccia del sacerdote, ma guarda verso l'osservatore. Il panneggio \u00e8 realistico, ma i movimenti sono piuttosto impacciati, forse volutamente sottintendenti una certa timidezza dell'adolescente, e la resa pittorica non \u00e8 eccelsa, come capita pi\u00f9 frequentemente nelle scene pi\u00f9 alte e quindi meno percepibili.\nNella notevole struttura delle complesse architetture, attinte al repertorio \"sontuoso\" della classicit\u00e0 romana, con l'innesto sullo sfondo di una semplice strada fiorentina, sono disposti vari personaggi il cui ruolo e significato non \u00e8 ancora stato pienamente compreso.\nA sinistra il gruppo che osserva la scena, tra le quali spiccano tre giovani donne in primo piano, ritratte con grande cura, \u00e8 probabilmente un gruppo di donne contemporanee al pittore, che come in altre scene sono ritratte come testimoni dell'episodio sacro. Accanto ad esse si trovano in secondo piano Sant'Anna e Gioacchino, con le aureole, che indicano la figlia Maria. Dal Tempio escono due fanciulle di corsa, forse partecipanti alla cerimonia di presentazione, e sono dipinte molto pi\u00f9 sbrigativamente, da artisti di bottega.\nLe due piccole figure di spalle al centro del dipinto sono un enigma. Forse vogliono rappresentare dei bambini, ma hanno sembianze di adulti, o per lo meno di ragazzi. Di certo a Ghirlandaio non mancava la capacit\u00e0 di disegnare bambini pi\u00f9 naturalistici. Una possibile spiegazione compositiva \u00e8 che il pittore volesse mettere delle figure a coprire lo spigolo troppo vivo della scalinata, senza per\u00f2 coprire la figura di Maria, anche se \u00e8 un'argomentazione debole. \u00c8 anche vero per\u00f2 che guardando gli affreschi dal basso essi acquistano in scorcio delle forme pi\u00f9 simili a quelle di adolescenti, per cui si potrebbe trattare solo di un espediente tecnico.\nA destra per esempio alcuni giustificano sempre con esigenze compositive la figura dell'uomo nudo seduto sui gradini con una fiaschetta, anche se sicuramente deve avere un ruolo simbolico chiaro per i contemporanei, ma che oggi ci sfugge.\nAccanto a lui infine due anziani (a completare la serie delle et\u00e0 qui rappresentate), che per\u00f2 non dovrebbero essere personaggi contemporanei, per il loro abbigliamento antiquato e per le barbe lunghe.\nSposalizio della Vergine.\nLo \"Sposalizio della Vergine\" \u00e8 pure ambientato in un'architettura classica, con un cortile sul quale si aprono nicchie con volte a botte e lacunari. Lo svolgimento della scena \u00e8 tradizionale, con pochissima integrazione tra personaggi e sfondo. Al centro il sacerdote del Tempio (lo stesso della scena della \"Presentazione\") suggella il matrimonio tra Giuseppe e Maria sostenendo le loro braccia mentre viene messo l'anello a Maria. Un corteo di donne sulla sinistra, tra cui alcuni bei ritratti, ed uno di uomini sulla destra. Gli uomini sono arrabbiati perch\u00e9 non sono stati scelti per sposare Maria perch\u00e9 i loro bastoni non erano fioriti come quello di san Giuseppe, per cui alcuni lo spezzano, altri alzano il pugno per protesta. La mazza di san Giuseppe, aggiunta a secco, \u00e8 quasi del tutto invisibile, e ne resta solo una traccia del gambo sopra la spalla di Giuseppe. Sullo sfondo un tamburino e un flautista apportano una nota colorita.\nNotevole \u00e8 il bilanciamento della composizione della scena, sia per la collocazione delle figure che per gli effetti ritmici dovuti all'uso dei colori. Se i ritratti delle figure sono piuttosto sommari, grandissimo realismo \u00e8 dato ad alcuni volti in secondo piano vicino al sacerdote: un viso pensoso, uno sorridente, uno spensierato.\nDi questa scena esiste un disegno preparatorio ad inchiostro su carta presso il Gabinetto dei Disegni e Stampe agli Uffizi, dove non compare la figura centrale dell'alto prelato; inoltre vennero fatte due ipotesi per la figura di Maria e tre tentativi per l'uomo con il pugno alzato. Anche qui compaiono alle estremit\u00e0 le misteriose figure di altezza dimezzata in primo piano, anche se quella di destra sembra pi\u00f9 verosimilmente un bambino.\nAdorazione dei Magi.\nLa scena dell\"Adorazione dei Magi\" ricorda in alcuni particolari la pala della Cappella Sassetti: rovine antiche, colline attraversate dal corteo esotico dei magi, ecc. La scena ha subito una notevole perdita di intonaco nella parte centrale e si presenta quindi come la pi\u00f9 danneggiata del ciclo. L'arco di trionfo spezzato, dove si legge , \u00e8 un tipico elemento che simboleggia la rovina del paganesimo da cui sorse la religione cristiana, e fa \"pendant\" con quello della scena successiva dell\"Adorazione dei Magi\".\nMaria e il Bambino sono al centro. Notevole \u00e8 la resa dei Magi, tra i quali spicca quello giovane a sinistra, che si sta togliendo la corona in segno di rispetto; quello pi\u00f9 anziano davanti a lui ha gi\u00e0 deposto il prezioso segno di regalit\u00e0 ai piedi della Vergine. In questa scena vi \u00e8 un largo uso di incrostazioni per rendere l'aspetto di gemme e metalli preziosi: nelle vesti dei magi e nei loro doni, nelle bardature dei cavalli sulla sinistra, nella stella cometa guardata dai piccoli pastori in alto a sinistra.\nIl pavone sull'arco \u00e8 un simbolo di immortalit\u00e0, perch\u00e9 fin dall'epoca paleocristiana si riteneva che le sue carni non marcissero mai, per questo veniva associato alla vittoria sulla morte di Cristo.\nGli uomini a destra sono probabilmente spettatori contemporanei al Ghirlandaio, le cui vesti ricordano forse quelle di ambasciatori stranieri, anche se i ritratti sono stemperati in tipi di stereotipo, trattai con pennellate sommarie e poco incisive. lo stesso Vasari parl\u00f2 di scena \"accomodata\", cio\u00e8 meno libera e spontanea, con qualche forzatura. Nel corteo sulla collina destra compare anche una giraffa, rappresentata con notevole realismo: si tratta di una citazione della famosa giraffa dei Medici ricevuta in dono da Lorenzo de' Medici che suscit\u00f2 il vivissimo interesse della popolazione fiorentina, arrivando ad essere richiesta nei monasteri clausura e imponendo quindi all'animale un singolare \"tour\".\nStrage degli Innocenti.\nLa \"Strage degli Innocenti\" \u00e8 la scena che mostra i limiti di Ghirlandaio nell'affrontare scene drammatiche. Nonostante la complessa composizione e gli accenti di frenesia dell'episodio, ispirati probabilmente alle battaglie su rilievi romani (come quello rappresentato proprio sull'arco nello sfondo), fece scrivere a proposito Razeto di un pittore \"incapace per temperamento di rappresentare la scena e l'azione. [Ghirlandaio] non \u00e8 il reporter di guerra, ma il cronista che si occupa prevalentemente dei vip\". Nonostante le perplessit\u00e0 della critica moderna, la scena fu la pi\u00f9 lodata dal Vasari dell'intero ciclo, condotta \"con giudizio, on ingegno e arte grande\". In effetti \u00e8 \"una convulsa carneficina da \"Grand Guignol\", su un tappeto di corpicini fatti a pezzi\", che lo storico aretino trovava consono ai suoi gusti, come denotano anche gli affreschi del Salone dei Cinquecento.\nIn primo piano due madri lottano per salvare i propri figli: quella di sinistra fugge atterrita da un soldato a cavallo che minaccia il figlio che tiene in braccio con uno stiletto, inciampando in una testa di infante grottescamente mozzata; la seconda, a destra, afferra per i capelli un soldato, dipinto come un bel giovane dalla splendida armatura (si notino le costole del soldato), il quale tiene in mano il figlio della donna appena rapito. Colpiscono subito i vividi colori delle vesti e il notevole movimento dei panneggi.\nA terra giacciono gi\u00e0 molti corpi di bambini ancora in fasce, orrendamente mutilati: braccini, teste e corpicini inermi giacciono a terra in pozze di sangue. In secondo piano infuria la strage, con i soldati a sinistra che si avventano verso le madri a destra. Un soldato cade da cavallo vicino al centro e la bestia compie una drammatica torsione ricadendo su un uomo sdraiato di spalle che si copre con uno scudo dove si legge a lettere dorate .\nCompletamente diverso \u00e8 lo sfondo, che con la sua classica geometria equilibrata contrasta con l'impeto delle figure. Un maestoso arco di trionfo domina la scena, con rilievi di scene militari; ai suoi fianchi due arconi che portano ai due palazzi sui fianchi, presentano sulle sommit\u00e0 delle terrazze dalle quali alcune figure assistono alla scena del massacro.\nMorte e Assunzione della Vergine.\nLa parete si conclude con la grande lunetta, che presenta la scena della \"Morte e assunzione della Vergine\". La qualit\u00e0 pittorica della scena \u00e8 piuttosto sommaria rispetto alle altre pitture: poich\u00e9 situata in alto il Ghirlandaio ne lasci\u00f2 probabilmente l'esecuzione in larga parte alle maestranze della bottega.\nIl corpo dell'anziana Vergine si trova su un giaciglio in un prato, circondata da vari santi, vestiti da ampi mantelli, che sostituiscono i frati e i dignitari delle scene simili, come le \"Esequie di santa Fina\" a San Gimignano o quelle \"di san Francesco\" nella Cappella Sassetti, opere anteriori dell'artista che a sua volta si ispirano agli affreschi di Giotto nella Cappella Bardi di Santa Croce. Questi personaggi, apostoli e padri della Chiesa, baciano mani e piedi di Maria in segno di deferenza, piangono (come la donna vestita di bianco che si copre gli occhi con i pugni sotto la veste) e pregano. Angeli reggono delle fiaccole, con andamenti lineari di linee ondulate che compongono un ritmo come di danza. Un santo (uno degli apostoli presenti alla scena) regge una palma, simbolo di Resurrezione.\nIn alto, oltre un paesaggio di colline toscane punteggiate di castelli, borghi fortificati e una villa (a destra, che \u00e8 la villa Medici di Fiesole) la Vergine appare di nuovo, giovane e bella, entro una mandorla sorretta da angeli; sopra di lei Dio la accoglie a braccia aperte. L'impostazione di questa scena \u00e8 arcaico, senza nessuna interazione con la met\u00e0 inferiore (nessuno degli apostoli si accorge dell'evento miracoloso che avviene in cielo), con qualche errore di proporzione nella prospettiva falsata, nell'eccessiva lunghezza delle braccia di Maria e nel corpo troppo ristretto.\nLe storie di Maria si concludono nella lunetta della parete centrale con l\"Incoronazione della Vergine\".\nParete destra.\nNella parete di destra hanno inizio le \"Storie di San Giovanni Battista\", con un punto di contatto con le \"Storie della Vergine\" nella scena della \"Visitazione\".\nApparizione dell'angelo a Zaccaria.\nQuesta scena, come le altre tre nel registro pi\u00f9 basso, \u00e8 una delle pi\u00f9 belle e curate del ciclo. L'episodio biblico dell\"Annuncio dell'angelo a Zaccaria\" \u00e8 ambientato in una magnifica architettura di una chiesa rinascimentale aperta verso l'esterno, con un'abside al centro dove si trova Zaccaria occupato a spargere l'incenso mentre gli appare l'angelo. Ghirlandaio decor\u00f2 le pareti con finti rilievi classici, che proseguono all'estremit\u00e0 sinistra su un monumento che prosegue senza soluzione di continuit\u00e0 nella scena successiva della \"Visitazione\". Il Vangelo di Luca ricorda come Zaccaria fosse un sacerdote del Tempio di Gerusalemme che, ormai in et\u00e0 avanzata, durante una funzione ricevette l'annuncio dell'Arcangelo Gabriele che avrebbe ricevuto un figlio. Siccome non gli credette egli divenne muto finch\u00e9 non si fosse compiuto l'annuncio. L'altare ricorda l'ara classicheggiante di scuola verrocchiesca, presente anche nell\"Annunciazione\" di Leonardo da Vinci.\nLa scena \u00e8 affollata da sei gruppi di personaggi su livelli diversi: a parte il gruppo di fanciulle appena abbozzate sulla destra, gli altri personaggi sono tutti dei magnifici ritratti di notabili fiorentini dell'epoca, tutti ripresi con un notevole rilievo psicologico, e molti di essi vennero aggiunti per esplicita richiesta del Tornabuoni, che fece modificare il bozzetto originale pi\u00f9 sintetico. I due gruppi in primo piano sono collocati in strane cavit\u00e0, uno stratagemma per disporre pi\u00f9 figure su piani diversi. A sinistra si distingue il gruppo degli umanisti dell'Accademia neoplatonica, tra i quali figurano nell'ordine (da sinistra) Marsilio Ficino, Cristoforo Landino (di spalle con il colletto nero), Agnolo Poliziano e Demetrio Calcondila detto \"il Greco\",citato dal Vasari, e la cui immagine si trova in un'incisione degli Elogia di Paolo Giovio assieme a quelle del Poliziano e del Ficino. La loro presenza \u00e8 un omaggio esplicito alla cultura laurenziana.\nNel gruppo di personaggi a figura intera \u00e8 rappresentato il \"gotha\" dell'economia fiorentina: a destra ci sono familiari del committente quali Giuliano, Giovanni Tornaquinci e Giovan Francesco Tornabuoni; altri personaggi appartengono ai Sassetti, ai Medici e ai Ridolfi. Da sinistra sono stati elencati Giambattista e Luigi Tornabuoni, Vieri Tornaquinci, Benedetto Dei e un prelato di san Lorenzo (primo gruppo); poi Giovanni Tornabuoni, Pietro Popolesci, Girolamo Giacinotti e Leonardo Tornabuoni; Seguono sull'altro lato Giuliano Tornabuoni, Giovanni Tornaquinci, Gianfrancesco, Girolamo e Simone Tornabuoni; secondo un'altra ipotesi gli ultimi due sarebbero un autoritratto del Ghirlandaio e di suo cognato, poco plausibile per la presenza degli stessi nell'affresco sulla parete opposta; infine, davanti a un gruppo di donne dai lineamenti generici, tre figure a mezzobusto legate al Banco dei Medici, Federico Sassetti (figlio di Francesco), Andrea de' Medici e Gianfrancesco Ridolfi: presentano un'espressione realisticamente impacciata, come in imbarazzo davanti ai padroni.\nLo sfondo \u00e8 solenne ma artificioso, che serve soprattutto ad amplificare la dignit\u00e0 dei ritratti secondo quello stile \"solenne\" dell'arte del Ghirlandaio. L'iscrizione sull'arco a sinistra celebra una data simbolica del completamento della cappella (1490), accompagnata da una citazione di Agnolo Poliziano.\nVisitazione.\nLa scena della \"Visitazione\" mostra l'incontro della giovane Maria con l'anziana Elisabetta. La composizione della scena \u00e8 molto complessa: al centro l'episodio chiave \u00e8 incorniciato e rafforzato dalle linee convergenti di un muro in scorcio (che sfonda in profondit\u00e0 dando uno straordinario effetto di spazio) e di un dirupo sullo sfondo. Dietro Elisabetta stanno due fanciulle, mentre alle due estremit\u00e0 appaiono due gruppi di donne. Il gruppo di sinistra, tre figure aureolate, \u00e8 forse la stessa fisionomia ritratta in tre diverse angolazioni. Il gruppo di destra \u00e8 formato dai ritratti di nobildonne contemporanee al pittore: la prima, di profilo e magnificamente abbigliata, con un'elegante capigliatura e in una nobile postura eretta \u00e8 Giovanna degli Albizzi, maritata a Lorenzo Tornabuoni (nel 1486, lo stesso matrimonio per cui Botticelli decor\u00f2 ad affresco la loggia di Villa Lemmi): essa era la moglie del figlio del committente, Lorenzo, raffigurato nell'episodio di \"Gioacchino scacciato dal Tempio\". Vasari la scambi\u00f2 per Ginevra de' Benci, nobildonna oggetto di un ritratto di Leonardo da Vinci. Giovanna indossa lo stesso abito indossato nella scena della \"Nascita della Vergine\", ma con un paio di maniche diverse, quelle estive che scoprono anche la mano. La seguono, in vesti pi\u00f9 semplici, Dianora Tornabuoni, sposa di Pier Soderini, e una ragazza riccamente ingioiellata, con acconciatura elaborata. Poco pi\u00f9 avanti, due ragazze dei volti generici, sono le accompagnatrici di Elisabetta.\nStraordinario \u00e8 lo sfondo, dove il Ghirlandaio fuse le due sue fonti di ispirazione: l'antichit\u00e0 e la pittura fiamminga. Sulla destra si trova infatti un edificio antico coperto da rilievi classici, mentre a sinistra \u00e8 raffigurato uno straordinario paesaggio oltre la citt\u00e0, di gusto fiammingo. Notevole \u00e8 l'idea della terrazza al centro, dove si vedono girati due giovani che si affacciano (anche questa una citazione dell'arte delle Fiandre, ripresa forse dalla \"Madonna del cancelliere Rolin\" dipinta nel 1436 da Jan van Eyck, oggi al Louvre, o dal \"San Luca dipinge la Madonna\" di Rogier van der Weyden, a Boston), e quella della discesa verso la porta della citt\u00e0, dove salgono due figure. Anche l'apertura tra il dirupo e l'edificio classico, coperta da un passaggio ligneo, \u00e8 un notevole espediente per dilatare l'orizzonte spaziale della scena. La citt\u00e0 rappresentata \u00e8 una fantasia dell'artista: vi si riconoscono per\u00f2 la torre di Palazzo Vecchio e il campanile di Santa Maria Novella di Firenze, e il Colosseo di Roma. La porta cittadina assomiglia vagamente a Porta San Miniato a Firenze. Il muro di sfondo e l'edificio classico si saldano senza soluzione di continuit\u00e0 alla scena precedente di Zaccaria al Tempio.\nTutti gli elementi richiesti al Ghirlandaio nel contratto con Giovanni Tornabuoni sono qui presenti: il paesaggio, la citt\u00e0, animali, piante, uso della prospettiva, edifici classici e ritratti. L'atmosfera \u00e8 rarefatta, intonata a un \"incantato stupore\", con le protagoniste assorte nel doppio miracolo del loro concepimento, tra le astanti che sembrano attonite, ma comunque non assenti. Nello sfondo si vedono due uccelli che volano uniti, un riferimento ai cicli naturali che si trova in numerose opere d'arte dell'epoca.\nNascita del Battista.\nQuesta scena rimanda a quella sulla parete opposta, la \"Nascita della Vergine\", della quale riprende la composizione con il grande letto, collocato simmetricamente. Si tratta del registro \"sommesso\" dell'artista, improntato a un tono domestico e raccolto. La stanza \u00e8 meno sontuosa di quella dell'altra scena, ma pure rispecchia la ricchezza di ambienti interni probabilmente realmente esistiti nelle case dei ricchi mercanti fiorentini.\nAnche qui \u00e8 notevole l'uso della luce, che staglia fortemente i personaggi in primo piano, colpiti dai raggi diretti della finestra sulla sinistra, e che invece non interessa la serva sullo sfondo, nella penombra. Elisabetta \u00e8 sdraiata sul letto rialzato, in una maestosa tranquillit\u00e0, con un libro nella mano sinistra e con le gambe ben modellate dalla coperta che le copre. Colori brillanti sono accostati nella scena: rosso della coperta, verde degli intonaci, arancione, azzurro, rosa e verde cangiante per le vesti dei personaggi. Le due balie in primo piano sono al centro di linee di forza che attirano lo sguardo dell'osservatore: una allatta il bambino e l'altra allunga le mani desiderosa di fare un bagno al bambino nella vicina bacinella verde. Notevolissima \u00e8 la resa del piede della balia, leggermente scoperto dal panneggio.\nTre donne in piedi recano visita a Elisabetta. La prima \u00e8 magnificamente vestita e guarda verso l'osservatore: probabilmente si tratta di una familiare dei Tornabuoni; tiene un fazzoletto tra le mani in maniera elegante ed \u00e8 abbigliata con gioielli e ricami in oro. Delle due donne che la seguono, la pi\u00f9 anziana potrebbe rappresentare Lucrezia Tornabuoni, che all'epoca della realizzazione degli affreschi era gi\u00e0 deceduta, ma la cui memoria era ancora viva nel committente, che era suo fratello.\nInfine entra in scena una leggiadra ancella che reca un cesto di frutta sulla testa ed una brocca d'acqua, il cui movimento, un po' forzato, salta agli occhi tra tanta compostezza. Lo svolazzante abito di seta, mosso dal rapido entrare in scena, cita un dipinto di Filippo Lippi, secondo uno schema divenuto frequente nell'arte fiorentina dell'epoca: si ritrova ad esempio sia una delle Grazie botticelliane, sia nelle figure di alcune Salom\u00e8; a tal proposito esiste un disegno della Gem\u00e4ldegalerie di Berlino, attribuito a un vicinissimo seguace di Ghirlandaio (il Mainardi o suo fratello Davide), nel quale la stessa figura \u00e8 ripresa come Salom\u00e8, con la testa del Battista al posto del cesto di frutta.\nInteressanti sono anche i dettagli pi\u00f9 minuti, che danno un'area di quotidiana familiarit\u00e0 alla scena, come le due bottiglie di acqua e di vino che porge l'ancella, la \"natura morta\" della frutta sulla testa dell'ancella, la scatola con il vaso e i due melograni sulla spalliera del letto o le preziose stoviglie sbalzate, in primo piano sulla sinistra. In questa attenzione agli oggetti si rivela l'influenza della pittura fiamminga che in quegli anni arrivava a Firenze, influenzando gli artisti locali, tra i quali il Ghirlandaio stesso (che per esempio copi\u00f2 nella pala di Santa Trinita il gruppo del pastori del \"Trittico Portinari\").\nImposizione del nome.\nLa scena dell\"Imposizione del nome al Battista\" torna a un registro pi\u00f9 solenne. Mostra Zaccaria che, essendo muto, scrive il nome da dare al figlio su un pezzo di carta. La scena \u00e8 ambientata in un ampio porticato con due avancorpi laterali, previsto dal contratto, che si apre su un paesaggio, creato secondo le leggi della prospettiva aerea (con gli elementi pi\u00f9 lontani in dissolvenza).\nLe figure non interagiscono con lo sfondo e sono marcatamente asimmetriche per contrastare con il portico ben centrato. La scena principale \u00e8 al centro, con Zaccaria seduto con una gamba accavallata per creare un appoggio per la pergamena, mentre guarda il figlio in fasce tra le braccia di Elisabetta. Altre figure si trovano sulla sinistra, rompendo la simmetria, ma bilanciate comunque da un gruppo di due donne sulla destra. Con questo stratagemma il centro esatto della composizione \u00e8 il bambino, che \u00e8 sull'asse del pilastro centrale dello sfondo.\nGli anziani dietro Zaccaria si stanno chinando per leggere il nome, mentre un giovane in abiti moderni \u00e8 ritratto di spalle. Delle due donne sulla destra esiste uno studio preparatorio al Gabinetto dei Disegni e delle Stampe degli Uffizi: esse non hanno nessun ruolo nella scena, se non quello di bilanciare la composizione e di indirizzare con il loro sguardo l'attenzione verso il gruppo centrale dell'episodio; Ghirlandaio vi ritrasse la stessa donna, di fronte e di spalle.\nPredicazione del Battista.\nNella scena della \"Predicazione del Battista\" venne ritratto San Giovanni al centro della scena, su una roccia, che istruisce una gran folla assiepata a cerchio attorno a lui. \u00c8 vestito dalle tipiche pelli ed indica la croce con la mano destra. Dal sentiero in alto sulla sinistra appare Ges\u00f9 in ascolto.\nTipico della bottega del Ghirlandaio \u00e8 il gruppo delle donne sulla sinistra, tra le quali spicca la figura di spalle. Al centro si distingue anche la donna seduta, sempre di spalle, e il bambino che sta ai piedi del Battista.\nLe altre figure sono invece rese piuttosto sommariamente e denunciano l'intervento della bottega, molto marcato nelle scene nei registri superiori. In generale comunque tutti i personaggi sono tipi umani comuni, senza espressione. L'ambientazione paesistica prosegue anche nella scena successiva.\nBattesimo di Cristo.\nLa scena del \"Battesimo di Cristo\" \u00e8 impostata secondo canoni tradizionali. Riprende per esempio, sebbene con minore intensit\u00e0, la figura dell'ignudo che aspetta sulla sinistra dalla Cappella Brancacci di Masaccio, oppure la figura del Cristo dalla tavola dipinta agli Uffizi di Verrocchio e Leonardo da Vinci. Gli ignudi sono stati attribuiti anche al giovane Michelangelo, di uno dei quali (quello con le gambe incrociate) esiste un disegno nelle collezioni di Casa Buonarroti.\nNotevole \u00e8 la figura del giovane inginocchiato a destra, che si sta togliendo le scarpe e guarda curioso la scena, mentre \u00e8 pi\u00f9 tradizionale la figura del Dio Padre benedicente tra angeli, in alto, di sapore quasi tardo gotico.\nMolto aggraziato \u00e8 il paesaggio sullo sfondo, diviso in due parti da uno sperone al centro che incornicia la figura del Cristo.\nLe due coppie di figure ai lati sono dipinte piuttosto sommariamente, molto probabilmente disegnate dal Ghirlandaio stesso e realizzate dalla bottega.\nBanchetto di Erode.\nLa scena del \"Banchetto di Erode\", nel lunettone, chiude il ciclo delle storie del Battista. L'ambientazione \u00e8 una delle pi\u00f9 complesse ed efficaci dell'intero ciclo: una stanza realistica dalle forme maestosamente classiche non fa da semplice quinta, ma crea uno spazio reale nel quale si dispongono le varie figure. L'arco dipinto, sostenuto da due colonne, si fonde con l'architettura reale della cappella, come se si trattasse di una stanza sfondata spazialmente. L'architettura, vera protagonista della scena, con le volte a botte con lacunari, ricorda la Basilica di Massenzio a Roma. Due tavoli ai lati sottolineano la composizione prospettica: in quello di sinistra stanno le donne, in quello di destra gli uomini; magnifiche stoviglie in metalli preziosi sono sfoggiate su un ripiano, mentre sul lato opposto sono sistemati i musici.\nAl centro sta il tavolo di Erode, dietro al quale si trova una balaustra e un'apertura verso il paesaggio esterno, che sfonda la composizione in profondit\u00e0. In primo piano Salom\u00e8 danza sinuosamente (ma la sua figura \u00e8 pi\u00f9 rigida di quella che fece probabilmente da modello, negli affreschi di Filippo Lippi nel Duomo di Prato del 1452-1466), mentre altri personaggi (un uomo a destra, un nano al centro, due uomini a sinistra) di spalle guardano a sinistra, dove un servo sta porgendo la testa del Battista a Erode entro una bacinella. Un uomo l\u00ec vicino ha un sussulto di sorpresa o di ribrezzo ed alza una mano. Il senso di partecipazione dei personaggi \u00e8 comunque scarso e non si raggiunge la drammaticit\u00e0 della scena del Lippi, n\u00e9 tantomeno delle prove di Donatello su questo soggetto. Anche in questa scena, come le altre nei registri superiori, \u00e8 infatti molto frequente la mano di figure della bottega.\nNelle vesti dei personaggi compaiono numerose applicazioni che imitano le gemme e i metalli preziosi.\nParete di fondo.\nSul muro posteriore sono raffigurate le scene di:\nAmbientata in una realistica stanza dove si apre una finestra che lascia scorgere un mite paesaggio, ha i gesti dell'angelo e della Vergine che ricordano l'Annunciazione di Leonardo da Vinci.\nQuando era ancora giovinetto il Battista si rec\u00f2 in penitenza nel deserto. Qui \u00e8 ritratto in un paesaggio rigoglioso, reso un po' aspro solo dalle pietre sul sentiero e dal dirupo, oltre il quale si vede una citt\u00e0 portuale situata a ridosso di un ripido sperone roccioso. Il Battista \u00e8 ritratto in un movimento scattante che ne agita le vesti, con il volto rivolto verso le scene dove compaiono i suoi genitori, quasi volesse salutarli. Alcuni hanno voluto vedere in questa figura un ritratto di Michelangelo adolescente, all'epoca apprendista nella bottega del Ghirlandaio, ma l'ipotesi appare piuttosto forzata e priva di conferme.\nMentre il Tornabuoni \u00e8 ritratto con notevole realismo, i lineamenti di sua moglie sono molto pi\u00f9 rozzi, con pennellate dense e poco sfumate. Il suo pallore emaciato pu\u00f2 essere dovuto al fatto che essa era gi\u00e0 morta da qualche anno.\nLa pala d'altare, collocata dopo la morte di Ghirlandaio ed oggi smembrata, si trovava anticamente pi\u00f9 a ridosso della parete di fondo, come se fosse tra i committenti.\nVolta.\nNella volta a crociera sono raffigurati i quattro \"Evangelisti\" seduti, libro alla mano mentre scrivono o mostrano la loro opera (tranne San Marco che affila il pennino con un coltello), affiancati dai loro simboli con i quali talvolta interagiscono:\nCome nella Cappella Sassetti, sebbene si tratti di figure lontane dall'osservatore, furono molto curate e sono in larga parte di mano del maestro stesso. I volti e panneggi sono infatti dipinti con cura, e notevole realismo si riscontra per esempio anche nel bue di San Luca.\nStile degli affreschi.\nLa popolarit\u00e0 del Ghirlandaio stava nella sua maestria nell'ambientare le scene sacre nella vita sociale dell'epoca e nella sua ineguagliabile abilit\u00e0 nel ritrarre i membri della migliore societ\u00e0 fiorentina, della quale i Tornabuoni, stretti alleati dei Medici, erano allora una delle famiglie pi\u00f9 importanti. Il racconto evangelico appare cos\u00ec trasposto in ambiente vicino e familiare per fruitori degli affreschi, in cui il committente e la sua cerchia sono glorificati nelle proprie virt\u00f9 morali e religiose, con una certa ostentazione che \u00e8 testimonianza di fede e di moralit\u00e0 ufficiale. Il \"popolo grasso\" presente tra i santi rassicura cos\u00ec il \"popolo minuto\" sul fatto che chi li governa \u00e8 pio e virtuoso, sottolineando come il potere della classe dominante non sia frutto del solo potere economico, ma anche della grazia divina.\nTutto sommato il risultato finale fu discontinuo: le scene pi\u00f9 basse, curate direttamente dal maestro pi\u00f9 vicine allo spettatore, hanno ritratti meravigliosi, composizioni equilibrate e magnifici dettagli; le scene superiori invece sono pi\u00f9 statiche, mostrano movimenti impacciati, una composizione sommaria e disparit\u00e0 nella resa delle figure, che fanno pensare a un massiccio intervento della bottega; questa discontinuit\u00e0 influ\u00ec negativamente, in un certo senso, presso la critica circa il valore da dare all'opera del Ghirlandaio, che alcuni non esitarono a ridimensionare come un importante \"ritrattista\" e niente pi\u00f9 (presupponendo una gerarchia implicita tra i vari soggetti della pittura), mentre solo nella seconda met\u00e0 del Novecento \u00e8 stato rivalutato. La minore cura dei dettagli nelle scene superiori \u00e8 comunque bilanciata da maggiori aperture paesistiche e un registro pi\u00f9 sciolto e veloce, con alcune figure appena tracciate che riprendono lo stile della pittura compendiaria romana.\nLa presenza di Michelangelo.\nArgomento tuttora aperto, nonostante gli studi ripetuti in merito, \u00e8 l'individuazione di eventuali apporti del giovane Michelangelo Buonarroti, all'epoca apprendista adolescente nella bottega di Ghirlandaio, dove rest\u00f2 forse per tre anni o poco meno. Se da un lato la giovane et\u00e0 del fanciullo (che al termine degli affreschi aveva quindici anni) lo relegherebbe a mestieri da garzone (preparazione dei colori, riempimento di partiture semplici e decorative), dall'altro \u00e8 noto che egli era il migliore dei giovani allievi e non \u00e8 da escludere che gli fossero affidati alcuni compiti pi\u00f9 di rilievo. Vasari, precisissimo sulla biografia del grande Michelangelo, riport\u00f2 come Domenico avesse sorpreso il fanciullo a \"ritrarre di naturale il ponte con alcuni deschi, con tutte le masserizie dell'arte, et alcuni di que' giovani che lavoravano\", tanto che fece esclamare al maestro \"Costui ne sa pi\u00f9 di me\".\nFineschi attribuisce al giovane pittore le figure affacciate di spalle nella \"Visitazione\", mentre altri si sono spinti oltre assegnandogli alcuni ignudi, come l'uomo pensoso col barroccio nella \"Presentazione al Tempio\" (da alcuni accostato al ritratto di Lorenzo nella Sagrestia Nuova), o il gruppo di battezzandi nel \"Battesimo di Cristo\", che richiamerebbero alcuni gesti tipici dei garzoni di bottega, come l'accovacciarsi per macinare i colori. Il giovane di spalle, con le gambe leggermente incrociate riappare dopotutto in un disegno del \"Corpus\" michelangiolesco di Casa Buonarroti, sul foglio 3 del Volume II,3, sicuramente opera giovanile e autografa.\nAltri infine gli hanno attribuito il paffuto \"San Giovannino nel deserto\" della parete centrale, dagli accenti scultorei cos\u00ec diversi dalla serenit\u00e0 solenne dell'arte di Ghirlandaio.\nIl coro.\nIl magnifico coro ligneo venne intagliato e intarsiato da Baccio d'Agnolo nello stesso periodo in cui venivano eseguiti gli affreschi (1485-1490), con un ricco ornamento \"all'antica\" del postergali, tra i quali quello con \"San Giovanni nel deserto\" e quello con \"San Lorenzo\" sono attribuiti a Filippino Lippi, impegnato all'epoca nella vicina Cappella di Filippo Strozzi.\nIl Vasari per\u00f2 fece rimaneggiare completamente il coro nel 1566, quando furono rifatti i braccioli, i sedili e le mensole degli stalli del primo ordine. Il grande leggio ligneo, usato per appoggiare i codici miniati con i canti liturgici, risale al Cinquecento e reca lo stemma dei Minerbetti.\nAltri arredi.\nL'altare centrale \u00e8 un'opera neogotica del XIX secolo. Il \"Crocifisso\" centrale \u00e8 invece del Giambologna. Il candelabro per il cero pasquale di destra, con colonnina tortile, \u00e8 attribuito a Piero di Giovanni Tedesco (fine del XIV secolo), mentre il suo gemello di sinistra \u00e8 una riproduzione moderna."}
{"id": "1238609", "revid": "810736", "url": "https://it.wikipedia.org/wiki?curid=1238609", "title": "Total Electron Content", "text": "Il Total Electron Content tradotto come \"contenuto totale di elettroni\", abbreviato con l'acronimo TEC, \u00e8 un importante parametro descrittivo della ionosfera terrestre.\nRappresenta il numero totale di elettroni presenti lungo un cammino tra due punti, misurati in unit\u00e0 di elettroni per metro quadro, con 1 TEC unit (TECU) = 1016 elettroni/m2\nIl TEC \u00e8 fondamentale per determinare la scintillazione ed il ritardo di gruppo di un'onda elettromagnetica attraverso un mezzo.\nPer la misurazione del TEC si utilizzano satelliti satelliti GPS sfruttando la tecnica di radio-occultazione.\nIl TEC \u00e8 fortemente influenzato dall'attivit\u00e0 solare."}
{"id": "1238611", "revid": "1788047", "url": "https://it.wikipedia.org/wiki?curid=1238611", "title": "Mesoregioni del Brasile", "text": "Le mesoregioni del Brasile costituiscono una suddivisione territoriale interna alle regioni e, al pari di queste, hanno un rilievo esclusivamente statistico, essendo prive di valenza amministrativa; entrambe le suddivisioni sono state istituite dall'Instituto Brasileiro de Geografia e Estat\u00edstica. Le mesoregioni, pari complessivamente a 137, si configurano al contempo come partizione dei diversi stati federati del Paese e si suddividono a loro volta in microregioni."}
{"id": "1238613", "revid": "729019", "url": "https://it.wikipedia.org/wiki?curid=1238613", "title": "Battaglia di Mingolsheim", "text": "La battaglia di Mingolsheim fu combattuta il 27 aprile 1622 nelle vicinanze del villaggio tedesco di Wiesloch, precisamente a Migolsheim (odierna Bad Sch\u00f6nborn), 14 miglia a sud di Heidelberg. Vide coinvolti l'esercito protestante sotto il comando di Ernst von Mansfeld e quello della Lega Cattolica agli ordini del conte di Tilly; le forze protestanti ottennero una vittoria tattica.\nAll'inizio della primavera del 1621, un gruppo di mercenari protestanti al comando del margravio del Baden, Giorgio Federico di Baden-Durlach, attraversarono il fiume Reno provenienti dall'Alsazia, per riunirsi alle forze protestanti del duca di Mansfeld che operavano nel Palatinato; l'obiettivo di queste due armate era quello di impedire il congiungimento tra le forze della Lega Cattolica gi\u00e0 presenti nella regione, sotto il comando del conte di Tilly, ed un forte esercito spagnolo proveniente dai Paesi Bassi, circa 20.000 uomini guidati da Gonzalo de C\u00f3rdoba.\nTilly, il 27 aprile, si scontr\u00f2 con la retroguardia delle forze protestanti, e decise di sferrare un assalto; tale attacco ebbe successo fino a quando non intervenne il corpo principale dell'esercito avversario, che riusc\u00ec a respingere i cattolici. Tilly si ritir\u00f2, ed evit\u00f2 le forze protestanti congiungendosi con gli spagnoli nel corso del mese stesso; Mansfeld, pur avendo riportato una vittoria tattica, si trov\u00f2 in gravi difficolt\u00e0 dal punto di vista strategico, fino all'arrivo da nord dell'esercito protestante di Cristiano di Brunswick. Le due armate si sarebbero nuovamente scontrate, pi\u00f9 tardi nello stesso mese, nella battaglia di Wimpfen."}
{"id": "1238615", "revid": "838137", "url": "https://it.wikipedia.org/wiki?curid=1238615", "title": "Papagos", "text": "Papagos () \u00e8 un ex comune della Grecia nella periferia dell'Attica (unit\u00e0 periferica di Atene Settentrionale) con 13.207 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Papagou-Cholargos."}
{"id": "1238617", "revid": "75142", "url": "https://it.wikipedia.org/wiki?curid=1238617", "title": "Papagou", "text": ""}
{"id": "1238618", "revid": "256896", "url": "https://it.wikipedia.org/wiki?curid=1238618", "title": "Microregioni del Brasile", "text": "Le microregioni del Brasile sono raggruppamenti di comuni limitrofi del Brasile istituiti dalla Costituzione brasiliana. La loro finalit\u00e0 \u00e8 quella di integrare l'organizzazione, la pianificazione e l'esecuzione delle funzioni pubbliche di interesse comune, come definite attraverso leggi dello Stato federale cui la microregione appartiene.\nLe \"microregioni\" cos\u00ec costituite sono rare.\nIl termine \u00e8 tuttavia assai pi\u00f9 noto in funzione dell'uso pratico fattone dall'Instituto Brasileiro de Geografia e Estat\u00edstica, l'istituto nazionale brasiliano di geografia e statistica, per soli fini statistici e basandosi su similarit\u00e0 economiche e sociali, pertanto non individuando necessariamente entit\u00e0 ufficialmente definite come politiche o amministrative. Queste microregioni sono raggruppate in mesoregioni."}
{"id": "1238619", "revid": "2150350", "url": "https://it.wikipedia.org/wiki?curid=1238619", "title": "Parco faunistico Le Cornelle", "text": "Il parco faunistico Le Cornelle \u00e8 un giardino zoologico privato fondato il 19 aprile 1981 a Valbrembo da Angelo Ferruccio Benedetti. Primo parco faunistico della provincia di Bergamo, fin dalla sua nascita ha aderito al programma europeo per le specie minacciate, che ha come scopo quello di introdurre nelle popolazioni selvatiche animali nati e allevati nei giardini zoologici. Il parco \u00e8 inoltre membro dell'European Association of Zoos and Aquaria che mette in collegamento gli zoo europei aderenti in modo da perfezionare conoscenze sulle specie protette ed evitare l'\"inbreeding\".\nEsteso su una superficie di funge da casa a circa 1200 animali appartenenti a 120 specie diverse. Il parco ha assunto una discreta notoriet\u00e0 a partire dal 1994 quando \u00e8 divenuto il primo giardino zoologico europeo a disporre della tigre bianca del Bengala, successivamente divenuta simbolo del parco. \nStoria.\nIl parco fu fondato da Angelo Ferruccio Benedetti, nato da un panettiere di Ponte San Pietro, si dedic\u00f2 inizialmente alla vendita di armi e uccelli da richiamo per cacciatori. Con l'espansione dell'attivit\u00e0 acquist\u00f2 un terreno a Mozzo dove diede vita a una ditta di import-export di animali esotici che tra i clienti aveva gli zoo di tutta Europa e successivamente con un mutuo acquist\u00f2 un terreno a Valbrembo, detto delle \"cornelle\", il nome locale dato ai sassi levigati dalla corrente del fiume Brembo. In seguito all'acquisto di un leone e di un cammello il 19 aprile 1981 il parco apr\u00ec ufficialmente ai visitatori.\nInizialmente abitato da poche specie animali alla fine degli anni ottanta partecip\u00f2 a progetti internazionali di conservazione delle specie animali e nel 1988 introdusse nello zoo la tartaruga gigante di Aldabra e tra il 1989 e il 2000 import\u00f2 dal Sudafrica numerose giraffe, andando a costituire uno dei maggiori branchi europei. Il parco raggiunse un discreto successo nel 1994 in seguito all'introduzione della tigre bianca del Bengala che gi\u00e0 l\u2019anno successivo al suo arrivo diede alla luce i primi cuccioli. Nel 2011 alla morte del fondatore la propriet\u00e0 \u00e8 stata ereditata dalla famiglia e la maggioranza delle quote \u00e8 andata ai figli Nadia ed Emanuele Benedetti, che \u00e8 anche direttore generale della struttura. \nNel 2009 ha inaugurato un ambulatorio veterinario per tutti gli animali che ospita e la nuova area orsi, mentre nel 2010 la nuova area foche. Continuando con questo progetto il parco, con il compimento del 30\u00ba anniversario, inaugurer\u00e0 la serra \"Isola di Aldabra\". \nNel 2015 \u00e8 stata realizzata la quarta area tematica di 10.000\u00a0m\u00b2, la Savana: in cui sono ospitate zebre, rinoceronti, antilopi e gru coronate. Oltre a essere stata progettata per garantire un alto standard di benessere e tutela per gli animali, la Savana offre condizioni di osservazione ottimali per il visitatore che, passeggiando su terrapieni, si trova immerso nell'habitat ideale degli animali ospitati.\nNel 2017 \u00e8 stata realizzata l'area \"Pinnawala: l\u2019oasi degli elefanti\"; il nome Pinnawala vuole essere un omaggio al lavoro che viene fatto presso il Pinnawala Elephant Orphanage per gli elefanti asiatici. Il parco faunistico Le Cornelle partecipa con donazioni annuali al grande progetto del Pinnawala Elephant Orphanage.\nNel 2019 viene inaugurato il nuovo rettilario, che grazie a moderni sistemi di illuminazione e di riscaldamento a pavimento crea ambienti adatti a quattro nuove specie animali:la rara iguana cornuta, il pitone reticolato (ancestrale e albino), il pitone verde e il varano delle rocce, che vivono in cinque grandi teche con vasche d'acqua e piante tipiche dell'ambiente naturale di questi rettili.\nNel 2021 il parco aggiunge alla collezione diverse specie nuove: le zebre di Grant ospitate nella savana cedono il posto a Chris e Ulani, l'unica coppia di zebre di Hartmann in Italia. Lo storico recinto degli orsi bruni viene riconvertito in un exhibit misto per ospitare una coppia di otocioni, Kwando e Kasai, e una di potamoceri dai ciuffetti, Rocky e Desy. Tra gli uccelli della \"Selva tropicale\" il parco vede l'arrivo di otto cicogne di Abdmin e otto spatole europee. Ai grandi felini si aggiunge Fuyu, una femmina di tigre reale del Bengala dal mantello bianco proveniente dalla Francia. Tra le nascite si vedono una femmina di bongo, una di pinguino africano, una di sitatunga e una di antilope di Maria Gray. Ultime nascite dell'anno, avvenute il 4 dicembre 2021, sono di un maschio ed una femmina di otocioni, i primi in Italia.\nAttrazioni e aree.\nSimbolo per eccellenza del parco \u00e8 la tigre bianca, mentre pi\u00f9 recente \u00e8 l'introduzione di numerose altre specie, tra cui il bongo (\"Tragelaphus eurycerus\") e il leone bianco.\nLe Cornelle ha inoltre la voliera pi\u00f9 vasta d'Italia, chiamata \"Selva tropicale\": si tratta di un'area di 7000\u00a0m\u00b2, chiusa da una rete posizionata su alti pali per evitare la fuga degli uccelli, che vivono in stato di semilibert\u00e0. Una passerella consente l'accesso ai visitatori. L'ambiente della \"Selva tropicale\" riproduce fedelmente le foreste pluviali e vi scorre un piccolo fiume, in cui vivono anatidi, ibis, aironi, cicogne bianche e alligatori del Mississippi, mentre piccole isole ospitano i katta, i muntjak (\"Muntiacus muntjak\") e la damigella di Numidia (\"Grus virgo\").\nProgramma didattico.\nIl parco offre un articolato programma didattico per gli alunni di tutte le fasce di et\u00e0.\nLe visite guidate sono della durata di una, due o quattro ore e sono organizzate in collaborazione con un'\u00e9quipe di naturalisti con l'intento di rispondere ad un duplice obiettivo: far conoscere gli animali e sensibilizzare i ragazzi, attraverso questa conoscenza, alla comprensione di tematiche pi\u00f9 ampie che riguardano l'ambiente e la natura nel suo insieme.\nAnimali presenti nel parco.\nIl parco ospita 1000 animali, appartenenti a 120 specie differenti, tra mammiferi, uccelli e rettili. Ogni anno nascono 200 nuovi cuccioli.\nQui sotto un elenco degli animali al 2021:"}
{"id": "1238620", "revid": "599013", "url": "https://it.wikipedia.org/wiki?curid=1238620", "title": "Vaggel\u012bs Moras", "text": "Caratteristiche tecniche.\nDifensore centrale abile nelle chiusure e nel gioco aereo.\nCarriera.\nClub.\nAEL Larissa.\nInizia la carriera nella serie B ellenica nella squadra del suo paese, l'AEL Larissa, squadra famosa per essere l'unica squadra n\u00e9 di Atene n\u00e9 di Salonicco ad aver vinto il campionato greco e per aver lanciato e rilanciato giocatori come Theofanis Gekas, Nikos Dabizas, giocatore del Newcastle per cinque anni, Stylianos Venetid\u012bs e Stelios Giannakopoulos del Bolton. Con la maglia dell'AEL Larissa segna anche un goal in 19 partite.\nProodeftiki.\nPassa poi nel 2001 ancora in serie B al Proodeftiki, con il quale ottiene una promozione nella massima serie.\nAEK Atene.\nDopo un biennio, nel 2003 si accasa all', dove resta per quattro anni. Qui gioca in Champions League contro il Milan battendolo per 1-0 nello Stadio olimpico Spyros Lou\u012bs nella penultima partita del girone.\nBologna.\nNell'estate del 2007 passa a titolo definitivo al Bologna, in Serie B, dove ottiene la promozione nel massimo campionato. Arrivato al Bologna ha scelto la maglia numero 18, la stessa che indossava nell'AEK Atene. Nella sua prima stagione italiana segna anche 2 gol, di cui uno realizzato il 6 maggio 2008 contro il che risulter\u00e0 decisivo per la promozione del Bologna in serie A.\nIl 4 ottobre 2008 segna il suo primo gol in Serie A con la maglia del Bologna, nella trasferta contro l'Inter terminata con la sconfitta dei felsinei per 2-1. Nella sua prima stagione in massima serie segna due reti, ottenendo pi\u00f9 volte la fascia di capitano della propria squadra.\nNel campionato successivo gioca 20 partite, ottenendo la salvezza. Nell'estate 2010, con l'arrivo di Alberto Malesani al Bologna, stenta a trovare spazio nella prima parte della stagione, chiuso nel ruolo di difensore centrale da Miguel \u00c1ngel Britos e Daniele Portanova. Riesce a ritrovare spazio nella formazione rossoblu venendo impiegato come laterale destro. A fine stagione non rinnova il suo contratto con il Bologna e rimane quindi svincolato.\nSwansea City e Cesena.\nIl 29 settembre 2011 approda allo , in Premier League, firmando un contratto di un anno con opzione per il secondo.\nIl 22 ottobre seguente fa il suo esordio con la nuova maglia, nel pareggio per 2-2 sul campo del Wolverhampton. Nel gennaio 2012 si svincola dalla squadra gallese e viene ingaggiato dal , con cui firma un contratto di sei mesi. La stagione si conclude con la retrocessione della squadra romagnola in Serie B.\nHellas Verona.\nTerminata la breve esperienza al , il 9 agosto 2012 viene tesserato dall'Hellas Verona. Con 35 presenze in campionato ed una rete, realizzata il 23 febbraio 2013 contro il (2-0), contribuisce alla promozione in Serie A della squadra scaligera. Nelle stagioni successive \u00e8 titolare fisso anche in Serie A, dal 2014 affianca l'esperto Rafael M\u00e1rquez. Segna la sua decima rete in carriera il 29 novembre 2015 contro il Frosinone, che vincer\u00e0 comunque il match 3-2.\nIl 30 giugno 2016, in seguito alla retrocessione della squadra in Serie B, in scadenza di contratto, lascia dopo quattro stagioni il club gialloblu.\nBari.\nIl 5 luglio 2016 passa al dove firma un contratto biennale diventando sin da subito il capitano dei biancorossi. Termina la stagione al 12\u00ba posto in classifica.\nNazionale.\nFa il suo debutto con la nazionale ellenica, l'11 febbraio 2009 nell'amichevole contro la nazionale danese. \u00c8 stato convocato per la fase finale dei Mondiali sudafricani, dove \u00e8 sceso in campo nell'ultima partita del girone di qualificazione. Viene successivamente convocato anche per i Mondiali 2014 in Brasile.\nVita privata.\nNel marzo del 2014, suo fratello Dimitri ha scoperto di essere affetto da una forma di leucemia. Nel luglio dello stesso anno, Vaggelis, unico donatore compatibile, si \u00e8 recato a Melbourne, dove il fratello si \u00e8 sottoposto alle cure necessarie, per donargli il proprio midollo osseo. L'operazione, perfettamente riuscita, non ha avuto conseguenze per la carriera sportiva di Vaggelis, che ha potuto fare ritorno a Verona in tempo per l'inizio della stagione 2014/2015. Il fratello comunque non sopravviver\u00e0 alla malattia e muore nella notte fra il 17 e il 18 luglio 2015.\nIl 30 marzo 2015 \u00e8 rimasto coinvolto in un incidente stradale nei pressi di Budapest insieme ai compagni di nazionale Panagi\u014dt\u012bs Tachtsid\u012bs e Giann\u012bs Fetfatzid\u012bs. I tre giocatori si stavano recando all'Aeroporto di Budapest-Ferihegy per fare ritorno a Verona dopo una partita della loro nazionale quando il taxi sul quale viaggiavano si \u00e8 scontrato con un'altra auto, probabilmente a causa di un colpo di sonno di uno dei due conducenti. I tre giocatori sono stati ricoverati in ospedale con escoriazioni di lieve entit\u00e0, mentre il conducente dell'altra auto \u00e8 deceduto.\nStatistiche.\nPresenze e reti nei club.\n\"Statistiche aggiornate al 2 settembre 2018.\"\nCronologia presenze e reti in nazionale.\n \n \n "}
{"id": "1238622", "revid": "1543377", "url": "https://it.wikipedia.org/wiki?curid=1238622", "title": "Penteli", "text": "Penteli () \u00e8 un comune della Grecia situato nella periferia dell'Attica (unit\u00e0 periferica di Atene Settentrionale) con 30.956 abitanti secondo i dati del censimento 2001.\nIl suo territorio si trova nella zona occupata dall'antica Pentele.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 36 km\u00b2 e la popolazione \u00e8 passata da 4.829 a 30.956 abitanti."}
{"id": "1238626", "revid": "729019", "url": "https://it.wikipedia.org/wiki?curid=1238626", "title": "Squadre della North American Soccer League", "text": "In questa pagina sono elencate tutte le squadre che hanno preso parte ad almeno una edizione della North American Soccer League."}
{"id": "1238631", "revid": "293377", "url": "https://it.wikipedia.org/wiki?curid=1238631", "title": "Rick Davis", "text": "Carriera.\nClub.\nNato a Denver, in Colorado, ma cresciuto in California, Rick Davis inizi\u00f2 a giocare a calcio a sette anni, in un club giovanile di Claremont e, pi\u00f9 tardi, durante il liceo, inizi\u00f2 la carriera dilettantistica. Nel 1977 disput\u00f2 una stagione di campionato universitario nelle file della squadra di calcio dell'Universit\u00e0 di Santa Clara e, nel 1978, pass\u00f2 al professionismo, firmando un contratto con i Cosmos freschi vincitori della NASL.\nNei Cosmos vinse tre campionati nordamericani (NASL 1978, 1980 e 1982), venendo selezionato come prima scelta per il team \"All stars\" nel 1979.\nDavis si trasfer\u00ec ai St. Louis Steamers (MISL I) nel 1983, poco prima del fallimento societario dei Cosmos. riusc\u00ec a contribuire al raggiungimento della finale del campionato, poi persa. Dopo un'altra stagione, torn\u00f2 a New York, nel N.Y. Express, altra squadra affiliata alla MISL I, e composta in gran parte da ex-Cosmos. L'avventura dur\u00f2 una stagione, dopodich\u00e9 Davis fu ingaggiato dai Tacoma Stars (Stato di Washington). abbandon\u00f2 l'attivit\u00e0 nel 1990.\nNazionale.\nIn Nazionale, Davis comp\u00ec tutta la trafila dalle giovanili. Inizialmente selezionato per la squadra Olimpica e poi per l'Under-20, sfior\u00f2 la qualificazione al campionato mondiale di categoria del 1977. Esord\u00ec nel settembre dello stesso anno nella selezione maggiore, alternandosi alla squadra Olimpica che guadagn\u00f2 la qualificazione al torneo calcistico dei Giochi Olimpici di Mosca (1980). Tuttavia, a causa del boicottaggio ai Giochi imposto dal presidente Carter (che faceva seguito all'invasione sovietica dell'Afghanistan del 1979) la squadra non pot\u00e9 partecipare al torneo. Fece parte della squadra che prese parte al torneo dei Giochi di Los Angeles (1984) e di quello di Seul (1988). A causa del citato infortunio, rimase fuori dalla Nazionale ma acceler\u00f2 il recupero per poter sperare di essere convocato tra i 22 che avrebbero preso parte al in Italia, ma il tecnico Bob Gansler non lo convoc\u00f2 e la carriera in Nazionale termin\u00f2 nel 1988 dopo Seul.\nDopo il ritiro.\nDopo il suo ritiro, David intraprese una breve carriera da allenatore, ai Los Angeles Salsa (APSL), dei quali divenne successivamente direttore generale. Nel 2004 fu nominato direttore operativo dell'American Youth Soccer Organization, un'organizzazione senza scopo di lucro per la promozione e lo sviluppo del calcio giovanile negli Stati Uniti; dal 2006 ne \u00e8 divenuto il direttore esecutivo nazionale. Parallelamente all'attivit\u00e0 di promozione del calcio giovanile Davis ha intrapreso quella di commentatore sportivo: a parte i commenti tecnici per le partite di Lega, collabor\u00f2 con la ABC in occasione dei campionati del mondo del 1994 negli Stati Uniti e del 1998 in Francia. Attualmente \u00e8 commentatore degli incontri dei Los Angeles Galaxy.\nNel 2001 Rick Davis entr\u00f2 nella \"Hall of Fame\" del calcio statunitense, per i suoi meriti nella promozione della disciplina nel Paese."}
{"id": "1238632", "revid": "767487", "url": "https://it.wikipedia.org/wiki?curid=1238632", "title": "Petroupoli", "text": "Petroupoli () \u00e8 un comune della Grecia situato nella periferia dell'Attica (unit\u00e0 periferica di Atene Occidentale) con 51.559 abitanti secondo i dati del censimento 2001."}
{"id": "1238637", "revid": "968255", "url": "https://it.wikipedia.org/wiki?curid=1238637", "title": "Ganesh Chaturthi", "text": "Nell'induismo il Ganesh Chaturthi, o Vinayaka Chaturthi, \u00e8 una festa per celebrare la nascita di Ganesh, figlio di Shiva e Parvati. Cade il quarto giorno dopo la luna nuova del mese di Bhadrapada, corrispondente al periodo che va dal 23-24 agosto al 22-23 settembre, lo stesso durante il quale, nell'astrologia occidentale, il sole transita nel segno della vergine."}
{"id": "1238641", "revid": "767487", "url": "https://it.wikipedia.org/wiki?curid=1238641", "title": "Pefki", "text": "Pefki () \u00e8 un ex comune della Grecia nella periferia dell'Attica (unit\u00e0 periferica di Atene Settentrionale) con 19.887 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Lykovrysi-Pefki."}
{"id": "1238645", "revid": "767487", "url": "https://it.wikipedia.org/wiki?curid=1238645", "title": "Tavros", "text": "Tavros () \u00e8 un ex comune della Grecia nella periferia dell'Attica (unit\u00e0 periferica di Atene Meridionale) con 14.963 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Moschato-Tavros."}
{"id": "1238649", "revid": "228587", "url": "https://it.wikipedia.org/wiki?curid=1238649", "title": "Gliceraldeide-3-fosfato deidrogenasi", "text": "Il nome generico di gliceraldeide-3-fosfato deidrogenasi \u00e8 utilizzato per indicare alcuni tipi di ossidoreduttasi, la pi\u00f9 nota delle quali \u00e8 la gliceraldeide-3-fosfato deidrogenasi (fosforilante), coinvolta nella glicolisi.\nGli altri enzimi sono:"}
{"id": "1238651", "revid": "767487", "url": "https://it.wikipedia.org/wiki?curid=1238651", "title": "Ymetto", "text": "Ymetto () \u00e8 un ex comune della Grecia nella periferia dell'Attica (unit\u00e0 periferica di Atene Centrale) con 11.139 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Dafni-Ymittos."}
{"id": "1238652", "revid": "75142", "url": "https://it.wikipedia.org/wiki?curid=1238652", "title": "Ymittos", "text": ""}
{"id": "1238656", "revid": "1543377", "url": "https://it.wikipedia.org/wiki?curid=1238656", "title": "Occhio di Horo", "text": "L'Occhio di Horus \u00e8 nella religione egizia il simbolo di protezione, della prosperit\u00e0, del potere regale e della buona salute, ed \u00e8 personificato dalla dea \"Wadjet\" (o \"Wedjat\", \"Uadjet\", \"Wedjoyet\", \"Edjo\" o \"Uto\"). In seguito al sincretismo tra Horus e Ra nella divinit\u00e0 di Ra-Harakhti, l'\"Occhio di Horus\" viene associato all'Occhio di Ra, di cui diventa sinonimo, nonostante in origine i due occhi facessero riferimento a rappresentazioni grafiche ben distinte.\nLingua egizia.\nNella lingua egizia il geroglifico w-U28-A-t-D10\"\" - \"udjat\" ha il significato di \"preservare\" o \"protezione\".\nMito.\nSecondo la mitologia egizia, Horus volle vendicare l'uccisione del padre Osiride, perpetrata dal fratello di quest'ultimo, Seth, ma nello scontro con lo zio perse l'occhio sinistro, che si divise in sei parti.\nIn una forma pi\u00f9 recente del mito, l'occhio di Ra, smarrito per una ragione non nota, sarebbe stato lo scopo di una ricerca affidata a Shu e Tefnet. A causa del protrarsi nel tempo di tale ricerca il dio del sole si sarebbe provvisto di un nuovo occhio che al ritorno del \"rivale\" non volle cedergli il suo precedente ruolo. Allora Ra avrebbe trasformato l'occhio in un serpente posto sulla sua fronte, l'ureo.\nAmuleto.\nL'amuleto ebbe grande importanza e diffusione nella civilt\u00e0 e venne posto, di regola, all'interno dei bendaggi che avvolgevano il corpo del defunto, oltre che su rilievi, incisioni e papiri, in quanto simbolo di rigenerazione. Graficamente \u00e8 costituito da un occhio sovrastato dal sopracciglio e sotto da una spirale, per alcuni il tratto residuo del piumaggio del falco, animale del quale Horus prende le sembianze, ma anche evoluzione dei segni di lacrime.\nL'amuleto era portato da uomini, divinit\u00e0 o animali sacri; poteva essere dipinto sulle navi come segno apotropaico, sui fianchi dei sarcofagi affinch\u00e9 il defunto potesse vedere nell'aldil\u00e0 o sui muri come difesa dai ladri.\nAritmetica.\nNella matematica egizia le parti costituenti l'udjat servivano a scrivere le frazioni, aventi il numero 64 come denominatore comune.\nNella vita quotidiana, era usato come \"traduzione grafica delle unit\u00e0 di misura dei cereali\": ciascuna parte aveva un valore di frazione dell'intero, cos\u00ec come di rappresentazione dei sensi umani. Nello specifico:\nSommando le varie parti si ha un totale di : si riteneva che il restante fosse stato aggiunto dal dio Thot, sotto forma di poteri magici."}
{"id": "1238658", "revid": "767487", "url": "https://it.wikipedia.org/wiki?curid=1238658", "title": "Filothei (Attica)", "text": "Filothei () \u00e8 un ex comune della Grecia nella periferia dell'Attica (unit\u00e0 periferica di Atene Settentrionale) con 7.310 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Filothei-Psychiko."}
{"id": "1238659", "revid": "372624", "url": "https://it.wikipedia.org/wiki?curid=1238659", "title": "Vittorio Amedeo Cignaroli", "text": "Biografia.\nFiglio di Scipione Cignaroli e di Marianna Ceretti, Vittorio Giuseppe Gaetano era detto Vittorio Amedeo in ossequio al Re, suo \"padrino\": \"Sua Altezza Serenissima Vittorio Amedeo di Savoia marchese di Susa\", figlio di Vittorio Amedeo II. Nacque nel 1730, inizi\u00f2 il suo apprendistato nella bottega del padre, gi\u00e0 attivo alla corte dei Savoia, e spos\u00f2 la figlia dello scultore Francesco Ladatte, Rosalia. Diciannovenne inizi\u00f2 a lavorare alla Reggia di Venaria, in qualit\u00e0 di paesaggista. Ha operato presso la corte del Savoia dal 1749 sino al 1794.\nHa lavorato per arazzi tra il 1753 ed il 1763, fornendo cartoni raffiguranti scene campestri e boscherecce. Nel 1750 ha terminato alcune sovrapporte, lambris e \"controfornelli\" per il Castello della Venaria, che sono in gran parte andati perduti. Nel 1763 ha dipinto per il Castello di Stupinigi e nel 1771 vi ha realizzato scene di caccia ed altre sovrapporte, considerate tra le sue migliori opere. Tra questi dipinti c'\u00e8 la \"Caccia al cervo\". Nel 1774 \u00e8 stato attivo presso il Castello di Moncalieri, coadiuvato dal figlio Angelo, per dipingere sovrapporte.\nA Stupinigi ha realizzato dipinti raffiguranti \"cacce\" della corte sabauda, in totale nove tele. Lo stesso anno, dopo aver anche lavorato al Castello di Moncalieri, \u00e8 nominato professore alla Reale Accademia di pittura e scultura di Torino e \"pittore di corte\" dal Re di Sardegna Vittorio Amedeo III, con stipendio di L. 300. Nel 1794 ha lavorato al Castello di Rivoli, realizzando alcuni lavori per la camera di Madama Beatrice. \nFu pittore di moda nella sua epoca, realizzando, come suo padre, paesaggi \"a boscherecce \", idealizzati e di sapore arcadico, in ossequio ai gusti della committenza dell'epoca, in prevalenza aristocratici, dignitari di corte e principi appartenenti alla famiglia reale dei Savoia. Intorno a lui si form\u00f2 una vera e propria scuola, nella quale si inser\u00ec anche suo figlio Angelo Antonio il quale, sulla scia della fama della famiglia, oper\u00f2 anch'esso presso la Corte dei Savoia.\nAl seguito dei duchi del Genevese e di Moriana, realizz\u00f2 paesaggi della Savoia e decor\u00f2 i loro appartamenti. Molte sue opere sono andate perse, in particolare alla Venaria e all'Eremo di Torino; altre sono presso privati e gallerie d'arte, altre ancora sono visibili in dimore nobiliari - come il Palazzo Barolo ed il palazzo Chiablese - nel Museo di Arti decorative Accorsi - Ometto, in alcune Regge dei Savoia come la Villa d'Agli\u00e8 e al Museo Civico della Citt\u00e0 di Agli\u00e8, grazie a un cospicuo dono di Ambrogio della Ch\u00e0. All'estero alcune sue opere sono visibili nel Canton Ticino, al Santuario della Madonna del Sasso."}
{"id": "1238662", "revid": "1650990", "url": "https://it.wikipedia.org/wiki?curid=1238662", "title": "Chaidari", "text": "Chaidari () \u00e8 un comune della Grecia situato nella periferia dell'Attica (unit\u00e0 periferica di Atene Occidentale) con 48.494 abitanti secondo i dati del censimento 2001."}
{"id": "1238667", "revid": "2130303", "url": "https://it.wikipedia.org/wiki?curid=1238667", "title": "Chiesa della Visitazione di Maria Vergine e di San Barnaba", "text": "La chiesa della Visitazione di Maria Vergine e di San Barnaba \u00e8 una costruzione seicentesca del quartiere Mirafiori Sud di Torino.\nStoria e descrizione.\nLa fondazione della chiesa e dell'annesso convento avvenne nel 1617, per iniziativa del duca Vittorio Amedeo I di Savoia. La chiesa nacque come esempio di stile barocco rustico; la facciata \u00e8 in ammattonato senza arricciatura.\nLa pianta \u00e8 a croce greca, composta da una navata centrale e da due cappelle laterali, quella sulla destra dell'ingresso dedicata a san Bernardo, mentre quella a sinistra a san Barnaba. Presso l'altare di quest'ultima venne sepolta la contessa di Mirafiori, Rosa Vercellana detta la \"Bela Rosin\", sposa morganatica di Vittorio Emanuele II, il cui blasone venne dipinto sul soffitto.\nLa chiesa venne eretta a parrocchia nel 1724.\nUna scossa sismica durante il terremoto del 5 gennaio 1980 fece crollare il campanile della parrocchia, danneggiando inoltre seriamente parte del convento.\nAd oggi \u00e8 ancora sede di funzioni religiose, anche se sul retro \u00e8 stata costruita una chiesa parrocchiale pi\u00f9 moderna sempre dedicata a San Barnaba."}
{"id": "1238668", "revid": "767487", "url": "https://it.wikipedia.org/wiki?curid=1238668", "title": "Semisonic", "text": "I Semisonic sono un gruppo statunitense di alt rock, formatosi a Minneapolis nel 1995, principalmente noti per il successo del loro singolo \"Closing Time\" del 1998.\nBiografia.\nNel 1995, dopo lo scioglimento dei Trip Shakespeare, Dan Wilson e John Munson, insieme al batterista Jacob \"Jake\" Slichter, formano i Semisonic.\nIn quell'anno, viene pubblicato un EP, \"Pleasure\", sotto l'etichetta indie \"CherryDisc\", a cui fa seguito il primo album, \"Great Divide\", pubblicato dalla MCA nel 1996.\nIl trio raggiunge la grande ribalta due anni pi\u00f9 tardi, nel 1998, con l'uscita del secondo album, \"Feeling Strangely Fine\" che, grazie al grande successo del brano \"Closing Time\", raggiunge la Top 50 statunitense. Nello stesso anno, una registrazione live di \"Closing Time\" viene inserita nell'album benefico \"Live in the X Lounge\".\nAl successo internazionale del gruppo contribuisce un altro brano dell'album, \"Secret Smile\", che nell'estate del 1999 diventa rapidamente uno dei pezzi pi\u00f9 programmati dalle radio britanniche, al punto da raggiungere il 13\u00ba posto nelle classifica ufficiale britannica dei singoli.\nAgli inizi del 2001, il gruppo pubblica il terzo album, \"All About Chemistry\".\nIl singolo \"Chemistry\" ottiene buoni risultati in Europa; al contrario, l'album non riscuote altrettanto successo in patria.\nUna canzone dell'album, \"Over My Head\", viene inserita nella colonna sonora del film \"Il sogno di una estate\", e i Semisonic cavalcano l'onda del successo europeo con una serie di concerti nel Regno Unito.\nNell'autunno del 2001, i Semisonic partecipano al CD tributo per Paul McCartney, \"Listen to What the Man Said\", con una cover di \"Jet\", classico dei Wings.\nL'ultimo lavoro dei Semisonic, pubblicato nel 2003, \u00e8 \"One Night at First Avenue\", primo live del gruppo, registrato durante il concerto tenuto nel famoso locale di Minneapolis, nel giugno del 2002.\nIl 14 luglio 2006, per la prima volta dopo anni di silenzio, il gruppo si \u00e8 esibito dal vivo al Minneapolis Aquatennial.\nLa band seppure non \u00e8 ufficialmente sciolta ha interrotto qualsiasi attivit\u00e0, fino al 18 settembre 2020, data di uscita del loro nuovo EP \"You're not alone\".\nProgetti paralleli.\nBench\u00e9 non sia mai stato annunciato lo scioglimento ufficiale, i Semisonic sono in pausa dal 2001 e i tre membri hanno iniziato a dedicarsi a progetti personali.\nWilson porta avanti alcuni progetti da solista. Il 16 ottobre 2007 ha pubblicato \"Free life\", album che include collaborazioni con molti artisti, tra cui Sheryl Crow, Sean Watkins dei Nickel Creek e Benmont Tench.\nNel 2001, Munson si unisce a Matt Wilson, ex leader dei Trip Shakespeare, nonch\u00e9 fratello di Dan, per formare un progetto parallelo, The Flops. L'esperienza si \u00e8 conclusa nel 2005. Nella tarda primavera del 2005, Munson forma un nuovo trio, The New Standards, insieme a Chan Poling (The Suburbs) e Steve Roehm.\nNel 2004, Slichter pubblica il libro \"So You Wanna Be a Rock &amp; Roll Star\" (ISBN 0-7679-1470-8), in cui il musicista racconta le esperienze vissute dal gruppo durante i tour, nel tentativo di ottenere passaggi radiofonici sulle emittenti statunitensi.\nColonne sonore.\nAlcune canzoni dei Semisonic sono state incluse nelle colonne sonore di film."}
{"id": "1238669", "revid": "767487", "url": "https://it.wikipedia.org/wiki?curid=1238669", "title": "Chalandri", "text": "Chalandri () \u00e8 un comune della Grecia situato nella periferia dell'Attica (unit\u00e0 periferica di Atene Settentrionale) con 75.327 abitanti secondo i dati del censimento 2001."}
{"id": "1238670", "revid": "113174552", "url": "https://it.wikipedia.org/wiki?curid=1238670", "title": "Da\u00edna Chaviano", "text": "Biografia.\nRiceve il primo premio letterario durante gli studi all'Universit\u00e0 dell'Avana, dove si laurea in lingua e letteratura inglese. Mentre vive a Cuba, pubblica vari libri di fantascienza e fantasy, convertendosi nell'autrice pi\u00f9 venduta e acclamata nella storia del suo paese nell'ambito di questo genere letterario. Pubblica con altrettanto successo romanzi fantastici, di fantascienza e di letteratura tradizionale, conquistando vari premi in entrambi i versanti.\nI suoi temi letterari abbracciano la mitologia, l'erotismo, la storia antica, la sociologia, la parapsicologia, la politica e la magia, arricchiti allo stesso tempo con uno stile pieno di immagini poetiche e sensuali.\nTra le opere pi\u00f9 importanti si trova il ciclo \u201cLa Habana oculta\u201d, composto dai romanzi \"El hombre, la hembra y el hambre\", \"Casa de juegos\", \"Gata encerrada\" e \"L'Isola degli Amori Infiniti\" (Arnoldo Mondadori Editore 2007, traduzione di Claudia Fezzardi).\n\"L'Isola degli Amori Infiniti\" ottiene la medaglia d'oro al concorso Florida Book Awards 2006, che premia i libri migliori pubblicati ogni anno negli Stati Uniti. La sua apparizione in 25 lingue, lo proclama come il romanzo cubano pi\u00f9 tradotto di tutti i tempi.\nDa\u00edna Chaviano vive negli Stati Uniti dal 1991."}
{"id": "1238674", "revid": "287204", "url": "https://it.wikipedia.org/wiki?curid=1238674", "title": "Cholargos", "text": "Cholargos () \u00e8 un ex comune della Grecia nella periferia dell'Attica (unit\u00e0 periferica di Atene Settentrionale), con 32.166 abitanti secondo i dati del censimento 2001.\nVi \u00e8 nato Pericle.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Papagou-Cholargos."}
{"id": "1238679", "revid": "838137", "url": "https://it.wikipedia.org/wiki?curid=1238679", "title": "Ionosonda", "text": "Una ionosonda \u00e8 uno strumento utilizzato per effettuare, tra le altre cose, la misurazione della massima densit\u00e0 di elettroni liberi in un dato punto della superficie terrestre.\nQuesta sonda funziona inviando onde elettromagnetiche a frequenze diverse verso la ionosfera e misurando le onde riflesse. Si pu\u00f2 cos\u00ec trovare il parametro frequenza critica, che rappresenta la frequenza minima perch\u00e9 un'onda possa attraversare la ionosfera senza essere riflessa sulla superficie. \nSi trova che tale frequenza \u00e8 pari a:\ne cos\u00ec ricavare N che \u00e8 proprio la massima densit\u00e0 di elettroni liberi.\nEsistono moltissime ionosonde sulla superficie terrestre e sono tutte collegate tra loro. Le ionosonde italiane sono gestite dall'Istituto Nazionale di Geofisica e Vulcanologia."}
{"id": "1238682", "revid": "767487", "url": "https://it.wikipedia.org/wiki?curid=1238682", "title": "Psichiko", "text": "Psichiko () \u00e8 un ex comune della Grecia nella periferia dell'Attica (unit\u00e0 periferica di Atene Settentrionale) con 10.901 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Filothei-Psychiko."}
{"id": "1238688", "revid": "1543377", "url": "https://it.wikipedia.org/wiki?curid=1238688", "title": "Josef Freinademetz", "text": "Biografia.\nNacque ad Oies, piccolo insediamento della Val Badia, dove fu battezzato con il nome di Uj\u00f6p (ovvero Giuseppe in lingua ladina), in una famiglia ladina povera e molto religiosa. Ricevette la cresima nel 1854 e tra il 1858 e il 1862 frequent\u00f2 la scuola elementare ladina a Badia e tra il 1862 e il 1864 la scuola elementare tedesca a Bressanone. Tra il 1864 e il 1872 frequent\u00f2 il ginnasio presso gli agostiniani dell'abbazia di Novacella, abitando al Cassianeum presso la struttura del Seminario Minore di Bressanone.\nFreinademetz studi\u00f2 teologia presso il Seminario maggiore di Bressanone; fu ordinato sacerdote il 25 luglio 1875 e celebr\u00f2 la sua prima Messa il 25 agosto; gli fu poi subito affidata, come cooperatore, la comunit\u00e0 di San Martino in Badia, nella sua terra d'origine. Durante gli studi e la sua permanenza a San Martino, dove insegn\u00f2 anche nella scuola elementare, Freinademetz matur\u00f2 la scelta di diventare missionario.\nCon l'assenso del vescovo e della famiglia, nell'agosto 1878 si trasfer\u00ec a Steyl, nei Paesi Bassi presso la sede centrale della Societ\u00e0 del Verbo Divino, fondata pochi anni prima da Arnold Janssen.\nIl 2 marzo 1879, dopo aver ricevuto il congedo da Badia e da Steyl, Josef ricevette la croce missionaria a Roma da papa Leone XIII e, insieme a padre Giovanni Battista Anzer, part\u00ec alla volta della Cina. Dopo un viaggio di ben 5 settimane, arrivarono ad Hong Kong il 20 aprile 1879, dove prepararono la loro missione per i successivi due anni. La missione riguardava la zona di Shantung del Sud, una provincia cinese con oltre 12 milioni di abitanti ed appena un centinaio di fedeli battezzati. Qui giunsero il 15 luglio 1881 e nel febbraio 1882 consegu\u00ec il passaporto missionario francese.\nAttivit\u00e0 missionaria.\nAppena incominci\u00f2 a vedere i primi frutti del suo lavoro, il vescovo lo chiam\u00f2 per trasferirlo e farlo ricominciare da capo in un altro luogo. Si trattava di Puoli, nello Shanlung meridionale.\nAffront\u00f2 difficolt\u00e0 di ogni tipo: la lingua, la differenza di cultura, la povert\u00e0 e la scarsit\u00e0 di mezzi, la diffidenza dei cinesi verso il \"diavolo straniero\", l'incomprensione e la derisione per i suoi modi semplici e ingenui. Durante la sua missione, Freinademetz divenne vicario tra il 1884 e il giugno 1886 e il 15 agosto 1886 prese i voti perpetui da parte della Societ\u00e0 del Verbo Divino (SVD).\nJosef inizi\u00f2 a formare dei laici cinesi che potessero aiutarlo nel ruolo di catechisti. Scrisse anche un libro di catechismo in cinese. Inizi\u00f2 a formare sacerdoti cinesi e chiese per loro la parit\u00e0 con i sacerdoti occidentali.\nI \"suoi\" cinesi, non riuscendo a pronunciare il nome originale, lo chiamavano padre \"Fu Shenfu\", cio\u00e8 sacerdote, padre della fortuna. Tra l'agosto 1882 e il 1900 fu il provicario dello Shanlung meridionale e nel 1890 consegu\u00ec anche il passaporto missionario tedesco. Dopo essere stato amministratore del Vicariato Apostolico (1897-1898), divenne anche superiore provinciale della SVD.\nNel 1898 si ammal\u00f2 alla laringe, oltre ad un principio di tisi, malattie che lo costrinsero ad un periodo di riposo forzato in Giappone. Successivamente torn\u00f2 nuovamente in Cina, ma non con la salute di prima.\nDurante la ribellione dei Boxer (1899-1901) rest\u00f2 presso la sua missione, rifiutando di mettersi in salvo in luoghi controllati dagli eserciti occidentali. Fu nuovamente nominato tra il 1900 e il 1908 provicario dello Shanlung meridionale e nuovamente amministratore del Vicariato Apostolico tra il 1899-1900 e il 1904-1908.\nNel 1907, in concomitanza con un viaggio del vescovo in Europa, durante la quale Josef aveva assunto l'amministrazione della diocesi, scoppi\u00f2 un'epidemia di tifo, di cui anch'egli si ammal\u00f2.\nMor\u00ec il 28 gennaio 1908, a Taika, attuale \"Dai Jia Zuang\", chiedendo di essere seppellito in terra cinese con i cinesi.\nDurante la \"rivoluzione culturale\" di Mao la sua lapide venne rimossa e distrutta, ma ora \u00e8 stata ricomposta e ricollocata al suo posto, dove \u00e8 ancora oggetto di devozione.\nIl culto.\nTra il 1936 e il 1938 inizi\u00f2 il processo informativo diocesano per la beatificazione a Yenchowfu (in Cina) e a Bressanone; ne consegu\u00ec il 22 giugno 1951 l'inizio del processo apostolico. Il 16 marzo 1970 venne dichiarato venerabile per l'eroicit\u00e0 delle sue virt\u00f9. \nL'8 agosto 1974 papa Paolo VI firm\u00f2 il decreto di beatificazione e lo proclam\u00f2 beato nel 1975. Solamente il 16 febbraio 1987 vi fu la presentazione di una guarigione, da parte di una giovane giapponese, in vista della canonizzazione.\nIl 20 dicembre papa Giovanni Paolo II firm\u00f2 il decreto della canonizzazione e, dopo aver fissato il 7 marzo 2003 la data di canonizzazione, il 5 ottobre 2003 padre Josef Freinademetz fu proclamato santo.\nSantuario.\nNel 1995 accanto alla casa natale in val Badia \u00e8 stata edificata una chiesetta dedicata al santo.\nLa sua casa natale di Oles oggi \u00e8 diventata una meta per molti pellegrini ed ospita diverse reliquie, indumenti della sua Cina e alcune sue lettere. Al piano inferiore si trova invece una cappella, nella quale quotidianamente si celebra la Messa. Il 5 agosto 2008 papa Benedetto XVI si \u00e8 recato da Bressanone a Oies in pellegrinaggio, da dove ha lanciato un messaggio di apertura al Vangelo alla Cina.\nA Millan, presso Bressanone, gli \u00e8 stata dedicata la nuova chiesa parrocchiale. Nel duomo di Bressanone \u00e8 stata affissa una lapide raffigurante il Santo in abiti cinesi con il Vangelo e la croce in mano. In molte altre chiese dell'Alto Adige sono state poste statue che lo raffigurano."}
{"id": "1238689", "revid": "75142", "url": "https://it.wikipedia.org/wiki?curid=1238689", "title": "Psychiko", "text": ""}
{"id": "1238690", "revid": "1782831", "url": "https://it.wikipedia.org/wiki?curid=1238690", "title": "I Can (Nas)", "text": "I Can \u00e8 il secondo singolo tratto da \"God's Son\", album del rapper newyorkese Nas.\nStando a quanto dice Nas, la canzone nasce dopo l'esplicita richiesta di un brano guida per i bambini da parte della madre Ann, morta in seguito ad un carcinoma mammario. \" I Can\" \u00e8 infatti un brano solare nel quale Nas invita i pi\u00f9 giovani a diventare qualcuno superando la strada e studiando.\n\"I Can\" contiene campionamenti della melodia \"Per Elisa\" di Ludwig van Beethoven e di \"Impeach the President\" di The Honey Drippers (per la ritmica)."}
{"id": "1238696", "revid": "1305772", "url": "https://it.wikipedia.org/wiki?curid=1238696", "title": "Demetrio I", "text": ""}
{"id": "1238697", "revid": "1238391", "url": "https://it.wikipedia.org/wiki?curid=1238697", "title": "Splendore terrore", "text": "Splendore terrore \u00e8 il terzo album del cantautore italiano Moltheni, pubblicato nel 2005..\nIl disco.\nSi tratta del primo album di Moltheni pubblicato da La Tempesta Dischi (distribuzione Venus), dopo che la Cyclope Records ha chiuso per la prematura morte di Francesco Virlinzi. Il lavoro, caratterizzato da una strumentazione ridotta all'osso rappresentata principalmente da piano elettrico e chitarra acustica, si discosta decisamente dalle precedenti opere dell'autore, \"Natura In Replay\" (1999) e \"Fiducia Nel Nulla Migliore\" (2001), dove prevalgono atmosfere pi\u00f9 elettriche e in effetti pi\u00f9 \"semplici\" da assimilare; si entra quindi in una fase sperimentale della carriera artistica di Moltheni, nel quale la musica diverr\u00e0 sempre pi\u00f9 caratteristica e a tutti gli effetti si andr\u00e0 a creare il marchio pi\u00f9 folk della produzione moltheniana. Si tratta di un disco composto da 11 brani inediti di cui 4 strumentali (\"Gli Occhi di Mara Cagol, Bue, Tutta la Bellezza dell'Istinto Materno degli Animali, Tat\u00e0na\"); un disco definito pi\u00f9 volte un po' ostico, di difficile assimilazione, senz'alcun dubbio molto originale. Alcuni dei brani qui contenuti saranno poi riarrangiati e ripubblicati negli album successivi negli anni a venire. L'esecuzione musicale vede la partecipazione dei Tre Allegri Ragazzi Morti; il tutto viene registrato in pochi giorni nell'autunno del 2004, quasi del tutto in presa diretta, negli studi Alpha Dept. di Bologna. Il brano \"Bue\", diventer\u00e0 poi nel disco \"I Segreti del Corallo\" base per la creazione di \"Corallo\"; \"Nel Potere del Legno\" \u00e8 dedicata a Francesco Virlinzi e verr\u00e0 completamente riarrangiata e ripubblicata nel successivo \"Toilette Memoria\".\nLe musiche ed i testi originali sono di Moltheni."}
{"id": "1238698", "revid": "287204", "url": "https://it.wikipedia.org/wiki?curid=1238698", "title": "Daina Chaviano", "text": ""}
{"id": "1238706", "revid": "1610933", "url": "https://it.wikipedia.org/wiki?curid=1238706", "title": "Quartaccio", "text": "Quartaccio \u00e8 una borgata (piano di zona 13V e B33 Quartaccio II) del municipio Roma XIV di Roma Capitale, situata nel suburbio S. X Trionfale.\nStoria.\nIl \"Quartaccio\" nasce negli anni ottanta come piano di zona di Edilizia Economica e Popolare (lg. 167/69). La realizzazione ha inizio nel 1984 allorquando il Comune di Roma affid\u00f2 all'ISVEUR la concessione per la progettazione del PdZ 13V bis per complessivi 700/800 alloggi. L'area prescelta era una collinetta allungata che in quegli anni era occupata da un'azienda agricola condotta da una famiglia proprietaria del suolo ed ivi residente. Il pianoro sopraelevato, destinato alle colture e sul quale sorgeva la residenza, era delimitato sui due lati lunghi da scarpate coperte di macchia.\nDopo l\u2019esproprio per pubblica utilit\u00e0 di quell'azienda familiare, non senza qualche polemica, fu avviata la progettazione, che si basava sull\u2019idea del \"Borgo di crinale\". I tipi lineari inizialmente proposti da costruire lungo il viale principale erano a tre piani senza ascensore, di tecnologia tradizionale, con richiami anni Venti-Trenta riferiti alla vicina borgata di Primavalle. Questi tipi furono respinti dalla dirigenza comunale che li interpret\u00f2 come un tentativo del concessionario di risparmiare. Si pass\u00f2 quindi a tipi abitativi a quattro piani con ascensore. Lungo i due bordi esterni dei crinali furono disposte schiere a due/tre piani con giardini.\nLa borgata \u00e8 stata realizzata con la logica degli spazi urbani tipici dei paesi, con le case che si affacciano sui punti simbolo della vita comunitaria: piazzette, piccoli spazi verdi e piazzali, usati attualmente soprattutto come parcheggi. Alcuni dei negozi inizialmente previsti sono stati trasformati abusivamente in abitazioni. Prima ancora che fossero realizzati gli allacciamenti fognari, il Quartaccio \u00e8 stato occupato da una moltitudine organizzata, arrivata a bordo di automobili e roulotte, esponendo cartelli inneggianti a presunte \u2018Liste di Lotta\u2019. Dopo anni di abbandono e di inutili tergiversazioni, il Comune ha finito per assegnare gli alloggi agli occupanti abusivi.\nLa toponomastica del Quartaccio \u00e8 composta da vie che portano i nomi di illustri letterati e scrittori del passato, a cominciare dalla strada principale, via Andersen.\nAlla sua origine al Quartaccio si \u00e8 riferita la cantante Elodie durante la sua partecipazione al Festival di Sanremo 2021.\nL'archeoparco.\nL'archeoparco \u00e8 stato realizzato dai costruttori delle palazzine come prevedeva la convenzione con il Comune, ma questi l'ha preso in carico soltanto dal 2015. Il parco attrezzato \u00e8 stato presto travolto da una serie di complesse vicende burocratiche con le quali si sono scontrate le amministrazioni municipali, cos\u00ec l'area verde \u00e8 ben presto sprofondata nel degrado e nell'incuria e solo con il raggiungimento dell'accordo con l'ISVEUR (Istituto per lo Sviluppo Edilizio e Urbanistico) si \u00e8 potuto dare inizio ai lavori di bonifica e riqualificazione.\nLa riapertura, avvenuta dopo la bonifica effettuata dopo vari anni di abbandono del parco, ha riportato alla luce molti reperti archeologici antichi: una strada romana (presumibilmente la via Cornelia), numerosi reperti ben mantenuti di una fabbrica di vasellame di epoca romana, una statuina di notevole pregio raffigurante Artemide ritrovata all'interno di un pozzo.\nNel 2006, in seguito ai lavori per la costruzione di un centro commerciale in via del Podere Zara, vennero alla luce i resti di una strada di origine romana. \u00c8 un segmento di circa ottanta metri di basalto grigio e, su alcuni tratti, pietre di marmo chiaro. La sede stradale \u00e8 delineata da blocchetti di paracarri in pietra. Ai lati della strada sono state rinvenute delle tombe, scavate nel tufo e coperte da grosse lastre di laterizio, di modeste dimensioni. Sono state trovate con il solo scheletro ma senza corredo funerario, il che fa supporre trattarsi di servi o viandanti. Gli storici ipotizzano che possa trattarsi di un tratto dell'antica via Cornelia o di una sua deviazione che collegava la consolare con una villa o una fattoria rustica. Il reperto \u00e8 attualmente inglobato all'interno del centro commerciale, visibile attraverso una teca di vetro che lo ricopre interamente."}
{"id": "1238711", "revid": "47112", "url": "https://it.wikipedia.org/wiki?curid=1238711", "title": "Val di Sesto", "text": ""}
{"id": "1238713", "revid": "1782831", "url": "https://it.wikipedia.org/wiki?curid=1238713", "title": "Get Down (Nas)", "text": "Get Down \u00e8 il terzo singolo tratto da \"God's Son\", album del rapper Nas.\nLa canzone descrive scene della New York quotidiana, facendo affidamento sulle capacit\u00e0 di storyteller di Nas. \"Get Down\" contiene campioni di \"The Boss\" di James Brown e \"Rock Creek Park\" dei The Blackbyrds."}
{"id": "1238716", "revid": "125950196", "url": "https://it.wikipedia.org/wiki?curid=1238716", "title": "Cavalier King Charles spaniel", "text": "Il Cavalier king Charles spaniel \u00e8 una razza di cani di piccola taglia. \u00c8 uno spaniel con un manto setoso di lunghezza media, solitamente lievemente curvato, e lunghe orecchie. La razza \u00e8 stata creata nel XX secolo, nonostante abbia origine dal King Charles spaniel esistente gi\u00e0 nel Settecento.\nStoria.\nPer molti secoli razze di spaniel di taglia piccola sono state popolari in Inghilterra. Nell'XI secolo, durante il regno di re Canuto, era illegale cacciare con qualunque cane che non potesse passare da un buco di 11 pollici di diametro. Come conseguenza, la nascita del Toy spaniel in Inghilterra. Qualche secolo dopo i Toy spaniel sono diventati popolari come razza da compagnia, specialmente della famiglia reale. Infatti, il Cavalier king Charles spaniel \u00e8 stato cos\u00ec chiamato perch\u00e9 uno spaniel di tipo Blenheim era il cane di compagnia di re Carlo I.\nSi dice che il re Carlo II abbia promulgato un editto che impediva di proibire l'ingresso ai Cavalier king Charles spaniel nei luoghi pubblici, parlamento incluso; non ve ne \u00e8 per\u00f2 alcuna prova.\nGli spaniel si vedono in molti dipinti del XVI, XVII e XVIII secoli, opere di artisti come Van Dyck (\"I tre figli maggiori di Carlo I\" ed \"Henrietta Maria\", 1637), Nicolas de Largilliere (\"La bella di Strasburgo\", 1703), Nicholas Maes (\"Ritratto di signora\", 1677). Questi spaniel avevano il muso pi\u00f9 lungo e appuntito ed un corpo pi\u00f9 longilineo rispetto a quelli di oggi.\nCol tempo, ai toy spaniel in fatto di popolarit\u00e0 sono subentrati i cani di discendenza asiatica, come i carlini. Il Cavalier king Charles spaniel \u00e8 stato incrociato con questi cani, e il risultato \u00e8 il King Charles spaniel di oggi, col muso pi\u00f9 corto e schiacciato.\nNegli anni '20 l'americano Roswell Eldrige offr\u00ec 25 sterline come premio per ogni Cavalier king Charles spaniel \"del vecchio tipo\" col naso lungo e una macchia nel mezzo della testa, detta \"il bacio di Buddha\" o \"Blenheim spot,\" o \"kissing spot\". Quindi, la razza \u00e8 stata sviluppata selezionando un gruppo di spaniel. Il risultato \u00e8 stato un cane che somiglia al cucciolo del futuro re Carlo II d'Inghilterra, da cui deriva il nome della razza.\nCani di questo tipo erano gi\u00e0 presenti ai tempi di Elisabetta I, assai apprezzati anche ai tempi di Carlo I, nella prima met\u00e0 del Seicento. Erano il prodotto dell'incrocio tra gli spaniel giapponesi e gli spaniel inglesi. Successivamente questi ultimi vennero a loro volta accoppiati con \u201c\u00c8pagneul\u201d continentali, che erano gi\u00e0 presenti alla corte di Enrico IV in Francia. Gli spaniel che portano il nome di \u201cCavalier\u201d, cio\u00e8 dei nobili fedeli a Carlo II, appartengono proprio a questo periodo. Erano infatti i prediletti di Carlo II che dedicava loro la maggior parte del suo tempo libero. Le caratteristiche dell'odierno Cavalier king Charles spaniel vennero fissate dall'allevatore Elridge a partire del 1920. Lo standard di razza fu redatto nel 1928. La razza attualmente \u00e8 abbastanza diffusa, ben allevata anche in Italia.\nCarattere.\nIl Cavalier king \u00e8 un cane di indole docile e ubbidiente, per nulla aggressivo, molto affettuoso. Essendo un cane piccolo, \u00e8 adatto per i bambini. Solitamente non crea problemi con altri cani, gatti o animali di qualunque tipo, ed \u00e8 molto giocherellone.\nSi adatta alla vita da appartamento, anche se \u00e8 impegnativo perch\u00e9 non ama stare fermo. Occorre pertanto prendere vari giocattoli per non farlo annoiare. Tende ad ingrassare se lasciato mangiare pi\u00f9 del necessario, ma ama correre, quindi va portato fuori spesso per fare moto. \nGeneralmente abbaia molto poco, ma dipende dal carattere del singolo cane.\nSalute e cure.\nIl problema di salute pi\u00f9 grande di questa razza \u00e8 la siringomielia. Il cranio non \u00e8 sufficientemente ampio, per cui la base del cervello protrude attraverso il foramen magnum dentro il canale della colonna vertebrale, bloccando il flusso del fluido cerebrospinale e causando paralisi in alcuni esemplari. Inoltre, il 20% soffre di valvulite mitralica, dovuta alla progressiva degenerazione della valvola mitrale dopo il primo anno di vita. \nI Cavalier possono soffrire di malattie della vista come le cataratte, molto frequenti anche in cani molto giovani. Anche le orecchie sono delicate, vanno pulite e controllate regolarmente; attenzione in particolare ai fastidiosissimi forasacchi.\nUn altro problema \u00e8 l'obesit\u00e0. Si tratta quindi di una razza piuttosto delicata, che ha bisogno di molte cure mediche e di considerevole impegno da parte del proprietario.\nPer mantenere il pelo lucido e setoso \u00e8 bene spazzolarlo una volta al giorno con una spazzola di setole o con un pettine a rastrello, cos\u00ec risulter\u00e0 libero dai nodi e dalla polvere. Il pelo non va tosato ma pulito e spuntato regolarmente, in particolare quello delle zampe e delle orecchie. I nodi non sono da tagliare: possono essere districati dopo aver applicato per qualche minuto un po' di balsamo specifico per cani. \nCavalier king Charles spaniels e pet therapy.\nAlcuni esemplari di questi cuccioli sono stati utilizzati nella cosiddetta pet therapy che prevede l'utilizzo di animali domestici per aiutare le persone con difficolt\u00e0 emotive ad intraprendere la via del recupero. Grazie alla loro indole dolce, docile ed obbediente vengono impiegati nelle terapie assistite con animali (AAT) con ottimi risultati."}
{"id": "1238720", "revid": "1442080", "url": "https://it.wikipedia.org/wiki?curid=1238720", "title": "Ercole e Onfale", "text": "Ercole e Onfale \u00e8 un dipinto a olio su tela (278x216 cm) realizzato nel 1603 da Pieter Paul Rubens, conservato nel Mus\u00e9e du Louvre di Parigi.\nRaffigura Ercole costretto per punizione a fare lo schiavo con le ancelle della regina Onfale di Lidia. Onfale lo dileggia e lo costringe fare lavori femminili come filare la lana, mentre lei indossa la sua pelle di leone."}
{"id": "1238722", "revid": "388659", "url": "https://it.wikipedia.org/wiki?curid=1238722", "title": "Deposizione nel sepolcro (Rubens)", "text": "Deposizione nel sepolcro, meglio noto come \"Compianto sul corpo di Cristo deposto\" o anche Sepoltura Borghese, \u00e8 un dipinto a olio su tela (180x137 opera di Pieter Paul Rubens del 1601/1602 secondo il Puyvelde (1950), del 1605/1606 secondo Oldenbourg (1916), Gluck (1933) e Longhi (1928).\nStoria e descrizione.\nQuest'ultima datazione 1605/1606 \u00e8 suffragata dall'evidente riferimento alla \"Deposizione\" dipinta nel 1559 da Tiziano allora conservata all'Escorial in Spagna dove il Rubens ebbe modo di tracciarne un rapido schizzo a matita nel suo taccuino d'appunti in occasione della sua missione in Spagna nella primavera del 1603 per conto di Vincenzo Gonzaga.\nCitata per la prima volta nel Fidecommisso Borghese, istituito da Francesco Borghese nel 1833, come opera di Antoon van Dyck, \u00e8 stata definitivamente attribuita al Rubens alla fine del XIX secolo da Jacob Burckhardt.\nIl dipinto \u00e8 stato ampliato presumibilmente alla fine del XVIII secolo per adattarlo a una nuova collocazione, le cui tracce sono ancora ben visibili in alto e ai lati lunghi della tela.\nIl dipinto, conservato nella Galleria Borghese di Roma, \u00e8 un'opera complessa dei primi anni romani di Rubens che condensa ed evidenzia la sintesi dei pi\u00f9 disparati influssi subiti dal pittore nordico in Italia che vanno dalla scuola veneta al manierismo romano e lombardo."}
{"id": "1238724", "revid": "1310927", "url": "https://it.wikipedia.org/wiki?curid=1238724", "title": "Club de F\u00fatbol Ciudad de Murcia", "text": "Il Club de F\u00fatbol Ciudad de Murcia era una societ\u00e0 calcistica con sede a Murcia, in Spagna. Nel 2007 \u00e8 stata trasferita a Granada con il nome di Granada 74.\nStoria.\nIl Ciudad de Murcia fu fondato nell'estate 1999, da Quique Pina, un ex giocatore del Real Murcia, con l'aiuto di uomini d'affari locali.\nNella stagione 2003-2004 il Ciudad de Murcia partecip\u00f2 per la prima volta alla \"Segunda Divisi\u00f3n\". Nelle prime due stagioni la squadra si salv\u00f2 arrivando prima 17\u00aa e poi 18\u00aa (ultima posizione utile per evitare la retrocessione). Nella stagione 2005-2006 il Ciudad de Murcia lott\u00f2 fino alla fine per la promozione nella Liga, che sfumo agli spareggi con il Levante.\nIl 6 giugno 2007 Carlos Mars\u00e1, uomo d'affari di Granada, acquist\u00f2 la squadra e la trasfer\u00ec a Granada con il nome di Granada 74 insieme a tutti i diritti e i contratti del Ciudad de Murcia.\nLa squadra riserve, invece, non fu trasferita e pochi giorni dopo, il 25 giugno, si fuse con l\"'Escuela Municipal Deporte Lorqu\u00ed\" dando vita al Ciudad de Lorqu\u00ed."}
{"id": "1238728", "revid": "3871", "url": "https://it.wikipedia.org/wiki?curid=1238728", "title": "Giuseppe Freinademetz", "text": ""}
{"id": "1238731", "revid": "158913", "url": "https://it.wikipedia.org/wiki?curid=1238731", "title": "Antonio Bioni", "text": "Biografia.\nFiglio di un sarto della zona di Rialto, studi\u00f2 musica con Giovanni Porta e nel 1720 debutt\u00f2 come cantante a Udine, cantando nelle opere del suo insegnante. Successivamente si esib\u00ec in altri lavori teatrali nei palcoscenici di Chioggia, Ferrara, Venezia e Baden-Baden.\nNel 1724 con la compagnia teatrale dei Peruzzi si rec\u00f2 a Praga per degli ingaggi. Durante il viaggio verso la capitale boema, diede a Kuks l\"'Orlando furioso\", il suo lavoro pi\u00f9 noto; l'opera fu ripresa e rimessa in scena per l'inaugurazione teatro Sporck di Praga il 23 ottobre dello stesso anno. Successivamente sino il 1734 fu attivo sempre come operista a Breslavia, per il quale teatrale produsse ben 24 lavori; durante questo periodo fu per alcune stagioni operistiche anche a Praga. In seguito si rec\u00f2 a Vienna, dove nel 1738 rappresent\u00f2 \"Girita\" e nel 1739 \"La pace fra la virt\u00f9 e la bellezza\" sui versi di Pietro Metastasio, una serenata che fu dedicata alla futura imperatrice Maria Teresa d'Austria. Questo \u00e8 l'ultima informazione che ci giunge sul conto di Bioni.\nConsiderazioni sull'artista.\nL'importanza di Bioni sta soprattutto nell'ambito dell'opera lirica. \u00c8 tuttavia difficile costruire un quadro generale del compositore, dato che poca della sua musica \u00e8 giunta sino a noi. Era senza dubbio un operista con talento e molto apprezzato dal pubblico nella sua epoca, anche se ricevette dei giudizi negativi da Johann Mattheson. Egli fu tra i primi compositori che contribuirono alla diffusione dell'opera italiana in Germania."}
{"id": "1238734", "revid": "812213", "url": "https://it.wikipedia.org/wiki?curid=1238734", "title": "Medioman Locuratolo", "text": ""}
{"id": "1238735", "revid": "812213", "url": "https://it.wikipedia.org/wiki?curid=1238735", "title": "Medioman", "text": ""}
{"id": "1238737", "revid": "869733", "url": "https://it.wikipedia.org/wiki?curid=1238737", "title": "Danneel Harris", "text": "Biografia.\nPrima della carriera di attrice \u00e8 stata una modella e \nIl suo ruolo pi\u00f9 importante \u00e8 stato nel film \"The Plight of Clownana\", del cui cast fanno parte anche Riley Smith e Jensen Ackles, rispettivamente suo ex fidanzato e suo marito.\nFinito di girare il film, nel 2005, partecipa a varie sit-com, come \"Le cose che amo di te\" e \"Joey\". Dopo ruoli minori in queste serie, ottiene il ruolo di Rachel Gatina nella serie televisiva di The CW, \"One Tree Hill\", trasmessa anche in lingua italiana da Rai 2. Durante la pausa delle riprese della serie, Danneel recita in due film: \"Ten Inch Hero\", dove recita di nuovo al fianco di Jensen Ackles. Recita, poi, in altri film come \"Harold &amp; Kumar - Due amici in fuga\" e \"Harold &amp; Kumar Go to Amsterdam\", \"Extreme Movie\", \"Still Waiting...\", \"Fired Up! - Ragazzi pon pon\", \"Piacere, sono un po' incinta\", \"The Roommate - Il terrore ti dorme accanto\", \"Mardi Gras - Fuga dal college\", \"Harold &amp; Kumar - Un Natale da ricordare\" e il ritorno con la sua amica Hilarie Burton nel film natalizio \"Naughty or Nice\". Danneel ha preso parte anche ad un episodio pilota non ordinato per diventare un telefilm: \"I Hate That I Love You\" (nel 2011).\nVita privata.\nDopo un fidanzamento di tre anni, il 15 maggio 2010 si \u00e8 sposata con Jensen Ackles a Dallas: da allora ha preso il cognome del marito, diventando Danneel Ackles.\nIl 30 maggio 2013 i due sono diventati genitori di una bambina di nome Justice Jay. \nIl 2 dicembre 2016 hanno avuto due gemelli, chiamati Zeppelin Bram e Arrow Rhodes."}
{"id": "1238738", "revid": "767487", "url": "https://it.wikipedia.org/wiki?curid=1238738", "title": "Exposed (Vince Neil)", "text": "Exposed \u00e8 il primo album solista di Vince Neil, uscito il 27 aprile 1993 per l'Etichetta discografica Warner Bros. Records."}
{"id": "1238741", "revid": "2022787", "url": "https://it.wikipedia.org/wiki?curid=1238741", "title": "Condino", "text": "Condino (\"Cond\u00ec\" o \"Condin\" in dialetto locale) \u00e8 stato un comune italiano di abitanti della provincia di Trento.\nDal 1\u00ba gennaio 2016, assieme ai comuni di Brione e Cimego, forma il nuovo comune di Borgo Chiese.\nGeografia fisica.\nTerritorio.\nTipico Borgo Trentino \u00e8 situato nel fondovalle della Valle del Chiese in cui scorre l'omonimo fiume. La valle del Chiese, con la Val Rendena, la busa di Tione e il Banale-Bleggio-Lomaso forma le Valli Giudicarie.\nStoria.\nLa prima documentazione rintracciabile nell'archivio comunale \u00e8 del 5 settembre 1221, riguardante la composizione di una lite tra comunit\u00e0 paesane.\nNel 1866 arrivano nel paese i garibaldini (battaglia di Condino).\nPer finire poi con le tristi vicende dell'emigrazione, degli \u201csfollati\u201d della Grande Guerra e degli incidenti della seconda guerra mondiale.\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Brione, Castel Condino e Cimego; nel 1946 distacco di territori per la ricostituzione dei comuni di Brione (Censimento 1936: pop. res. 253), Castel Condino (Censimento 1936: pop. res. 433) e Cimego (Censimento 1936: pop. res. 559).\nSport.\nParapendio.\nPossibilit\u00e0 di decollare dai prati di Malmarone situati a metri s.l.m. , esposizione nord-est.\nConsigliato decollare solo la mattina.\nDiversi prati a fondo valle consentono atterraggi in sicurezza in caso di rinforzi di venti da sud o da nord.\nSpeedFlying.\nMalmarone (esposizione nord-est) permette decolli in sicurezza anche con vele molto piccole, grazie alla pendenza graduale e continua.\nAltro decollo possibile, Cima Rive o Dosso di Avan, molto ripido situato a metri s.l.m. al di sopra di Malmarone.\nDiversi prati lungo la valle consentono atterraggi in sicurezza in base alle condizioni.\nConsigliato decollare la mattina.\nCanyoning.\nPossibilit\u00e0 di scendere lungo il rio denominato Re m\u00e0rciol, attrezzato con catene e cordoni, il tutto con una corda da 60m \u00e8 possibile uscire dal canyon.\nCalcio.\nLa principale squadra di calcio della citt\u00e0 \u00e8 S.S.D. Condinese 1946 Calcio che milita nel girone trentino di Promozione. \u00c8 nata nel 1946."}
{"id": "1238742", "revid": "1870933", "url": "https://it.wikipedia.org/wiki?curid=1238742", "title": "Andrea Poli", "text": "Caratteristiche tecniche.\nCentrocampista centrale utilizzato prevalentemente come mezz'ala e schierato occasionalmente nella posizione di terzino, \u00e8 abile sia in fase di interdizione sia di impostazione. Si distingue per impegno dimostrato sul campo e disciplina.\nCarriera.\nClub.\nGli inizi: Treviso e Sampdoria.\nCresciuto nel settore giovanile del , nella stagione 2006-2007, in Serie B, fa il suo esordio da professionista con la maglia della prima squadra, in occasione della partita interna del 2006 persa contro il Genoa per 2-3.\nIl 31 gennaio 2007 la Sampdoria acquista in compartecipazione il giovane centrocampista trevigiano, lasciandolo comunque in prestito allo stesso Treviso fino al termine della stagione. In questa annata, sotto la guida di Ezio Rossi, Poli colleziona 4 presenze, di cui 3 da titolare.\nIn estate viene tesserato dal club genovese, per la formazione Primavera: trova comunque modo di esordire in Serie A, giocando nella trasferta di Cagliari del 4 novembre 2007. Nella squadra giovanile si aggiudica invece la Coppa Italia ed il Campionato di categoria, cui d\u00e0 il proprio contributo segnando un gol nella finale contro l'Inter.\nPrestito al Sassuolo.\nNella stagione 2008-2009 viene ceduto in prestito al Sassuolo, in Serie B. Esordisce con la maglia neroverde il 20 settembre 2008, in occasione della partita esterna pareggiata per 1-1 contro la . Segna la sua prima rete da professionista il 4 ottobre seguente, nel corso del match giocato allo Stadio Enzo Ricci proprio contro la sua ex squadra, il Treviso; Poli entra all'83' e trafigge il portiere avversario Alex Cordaz (suo concittadino) nei minuti di recupero, siglando cos\u00ec il 2-0 finale. Il 7 febbraio 2009, invece, mette a segno la sua prima doppietta in carriera, durante l'incontro vinto per 2-1 in casa del . In totale, in campionato, Poli scende in campo 32 volte (22 dal primo minuto) e segna 5 gol, collezionando anche una presenza in Coppa Italia, che vede il Sassuolo eliminato dalla Salernitana al 4\u00ba turno.\nRitorno alla Sampdoria e prestito all'Inter.\nNel 2009 ritorna alla Sampdoria, dove viene impiegato da titolare dal tecnico Luigi Delneri in 26 apparizioni su 32 tra campionato e Coppa Italia, rendendosi protagonista dell'ottima stagione della squadra, che si classifica quarta ottenendo la qualificazione ai play-off di Champions League.\nNella stagione successiva esordisce nelle competizioni UEFA per club, in occasione della partita giocata il 18 agosto 2010 al Weserstadion contro il Werder Brema e persa per 3-1; nonostante la vittoria per 3-2 dopo i tempi supplementari nella partita di ritorno (in cui Poli non scende in campo per infortunio), i blucerchiati non passano il turno e non accedono alla fase a gironi della Champions League, bens\u00ec a quella dell'Europa League. A fine stagione, che vede la Sampdoria retrocede a sorpresa in Serie B, venire eliminata alla fase a gruppi della seconda manifestazione europea e cadere ai quarti di finale di Coppa Italia per mano del Milan, Poli colleziona in totale 27 presenze e nessun gol.\nIl 29 agosto 2011 viene ufficializzato il suo trasferimento all'Inter con la formula del prestito con diritto di riscatto. Dopo aver superato un infortunio iniziale, disputa la sua prima gara con la maglia nerazzurra il 13 dicembre seguente, nella partita di campionato vinta per 1-0 contro il Genoa nel suo ex stadio. Realizza il suo primo (e ultimo) gol con la squadra milanese il 19 gennaio 2012, in occasione degli ottavi di finale di Coppa Italia vinti per 2-1 sempre contro il Genoa. Il 1\u00ba febbraio seguente tocca le 100 presenze da professionista con squadre di club, nel corso del rocambolesco 4-4 interno contro il Palermo, risultando peraltro uno dei migliori. In totale, il centrocampista trevigiano scende in campo 21 volte (18 in Serie A, 2 in Coppa Italia e 1 in Champions League) e segna 1 rete.\nNel giugno del 2012 l'Inter non esercita il diritto di riscatto e per questo motivo Poli torna alla Sampdoria per disputare la stagione 2012-2013. Il 18 novembre seguente segna il suo primo gol in assoluto in Serie A, in occasione del 105\u00ba derby di Genova vinto dalla Samp per 3-1. Chiude la sua quarta stagione complessiva in blucerchiato con 32 presenze (31 in Serie A e 1 in Coppa Italia) e 3 gol.\nMilan.\nL'8 luglio 2013, in attesa dell'ufficialit\u00e0 del trasferimento, partecipa al raduno del Milan. L'11 luglio seguente vengono definiti gli accordi tra Milan e Sampdoria, con il centrocampista trevigiano che si trasferisce in rossonero con la formula della compartecipazione; percorso inverso per Bartosz Salamon, che passa in blucerchiato sempre in compropriet\u00e0. Per la stagione 2013-2014 decide di mantenere la maglia numero 16, indossata gi\u00e0 ai tempi del Sassuolo e, successivamente, nella Sampdoria. Esordisce con la societ\u00e0 milanese il 20 agosto seguente, in occasione della partita d'andata dei play-off di Champions League pareggiata per 1-1 in casa del PSV Eindhoven. Quattro giorni dopo arriva anche il suo primo gol in maglia rossonera, nel corso della prima giornata di campionato persa per 2-1 sul campo dell'Hellas Verona.\nIl 9 giugno 2014 il Milan riscatta dalla Sampdoria l'intero cartellino del calciatore trevigiano.\nNella stagione successiva realizza la sua prima rete il 6 gennaio 2015 nella sconfitta per 2-1 contro il Sassuolo a San Siro. Conclude la sua seconda stagione con 35 presenze e 1 rete,risultando il giocatore pi\u00f9 impiegato nella stagione milanista.\nIl 24 ottobre 2016 gli viene dato il riconoscimento per le 100 presenze in rossonero.\nIl 23 dicembre, pur non scendendo in campo, vince il suo primo trofeo, la Supercoppa Italiana in finale contro la a Doha.\nBologna.\nIl 1\u00ba luglio 2017 dopo quattro stagioni in maglia rossonera passa a titolo gratuito al Bologna, firmando un contratto quadriennale. Il 15 ottobre sigla il suo primo gol in maglia rossoblu, nel 2-1 contro la SPAL. In quattro stagioni mette insieme 114 presenze e 10 gol.\nAntalyaspor.\nIl 22 luglio 2021 firma un contratto triennale con i turchi dell\u2019Antalyaspor.\nNazionale.\nDopo 11 presenze e nessun gol tra Under-17 e Under-18, nel 2008 partecipa con la Nazionale Under-19 al Campionato europeo di categoria, arrivando in finale. In questo torneo Poli realizza una doppietta nella prima fase.\nDopo aver collezionato una sola apparizione con l'Under-20, l'11 febbraio 2009 esordisce con la Nazionale Under-21, sotto la guida del commissario tecnico Pierluigi Casiraghi, durante l'amichevole giocata allo Stadio Nereo Rocco di Trieste contro la Svezia (1-1). Viene quindi convocato per l'Europeo di categoria del 2009 in Svezia, dove tuttavia non viene impiegato.\nRealizza il suo primo gol con l'Under-21 l'8 settembre 2009, in occasione dell'incontro valevole per le qualificazioni all'Europeo di categoria del 2011 giocato allo Stadio Silvio Piola di Novara contro il Lussemburgo (2-0).\nIl 10 agosto 2012 viene convocato per la prima volta in Nazionale maggiore dal CT Cesare Prandelli; esordisce il 15 agosto seguente, a 22 anni, subentrando ad Alberto Aquilani nel corso del secondo tempo della partita amichevole persa per 2-1 contro l'Inghilterra. Il 31 maggio 2013 segna il suo primo gol con la maglia azzurra, nell'amichevole vinta per 4-0 contro San Marino. Dopo essere stato inserito nella lista dei 31 pre-convocati in vista della Confederations Cup, non \u00e8 stato incluso nella selezione definitiva.\nStatistiche.\nPresenze e reti nei club.\n\"Statistiche aggiornate al 23 gennaio 2022.\""}
{"id": "1238746", "revid": "767487", "url": "https://it.wikipedia.org/wiki?curid=1238746", "title": "Carved in Stone (Vince Neil)", "text": "Carved In Stone \u00e8 il secondo album solista di Vince Neil, uscito il 12 settembre 1995 per l'Etichetta discografica Warner Bros. Records."}
{"id": "1238755", "revid": "1573940", "url": "https://it.wikipedia.org/wiki?curid=1238755", "title": "Santuario di Santa Croce", "text": "Il santuario di Santa Croce (in tedesco \"Wallfahrtskirchlein Hl. Kreuz\") si trova sopra il paese di San Leonardo in Badia del comune di Badia. Il santuario \u00e8 situato a 2045 m s.l.m., ai piedi del Sasso di Santa Croce, in val Badia (Alto Adige).\nStoria.\nLa chiesa, che sorge su alcuni pi\u00f9 antichi resti, \u00e8 stata consacrata, il 18 maggio 1484 dal vescovo ausiliario della diocesi di Bressanone Konrad.\nAltra versione proveniente da altri studiosi vuole la costruzione del luogo santo sopra ad un preesistente luogo pagano. Un luogo poco distante dal santuario, \"col di Paternostri\" di provenienza ladina \"colle dei Padre Nostri\", si riferisce ad un posto antistante che potrebbe riferirsi ad una prima collocazione del luogo santo.\nDa documenti rinvenuti nel 1584 si ritrovarono scritti da un parroco che si impegn\u00f2 a celebrare ogni giorno 6 messe.\nSuccessivamente, circa a met\u00e0 del XVII secolo la chiesetta fu ampliata, e restaurata, e accanto vi si costru\u00ec il campanile con tre grandi campane. Nel 1718 nei pressi della chiesetta venne costruito un piccolo rifugio come abitazione per il sacrestano ed in seguito per i pellegrini.\nAi tempi dell'imperatore d'Austria Giuseppe Il, nel 1786, la chiesetta venne chiusa e quindi sconsacrata. Negli anni successivi venne riutilizzata anche come ovile nonostante il continuo afflusso dei pellegrini.\nUn contadino di Badia, Pietro Paolo Irsara, nel 1809 rinnov\u00f2 la chiesetta, e nell'anno 1839 la chiesa venne nuovamente riconsacrata e l'anno seguente, precisamente il 15 giugno 1840, i paesani riportarono al santuario l'immagine di Cristo che porta una croce che mancava dalla chiesa da 54 anni. In memoria dell'avvenimento ogni anno il 15 giugno si celebra un'analoga processione dove i fedeli trasportano la croce dalla chiesa parrocchiale di San Leonardo al santuario.\nNegli anni 1982/83 il santuario venne restaurato dopo che fu gravemente danneggiato; il 17 giugno 1984 il fu festeggiato il giubileo dei 500 anni. Al suo interno si trovano varie antiche reliquie di alcuni santi.\nOggigiorno si celebrano annualmente due grandi manifestazioni liturgiche, il 26 luglio in ricordo di Sant'Anna e il 24 agosto in ricordo di San Bartolomeo. A queste processioni partecipano i pellergrini dell'intera val Badia. Inoltre, di minore importanza, ma di egual partecipazione \u00e8 la adorazione eucaristica che si tiene ogni 4 ottobre prima dell'alba, alla quale i pellegrini giungono camminando nella notte."}
{"id": "1238758", "revid": "123079879", "url": "https://it.wikipedia.org/wiki?curid=1238758", "title": "Giovanni Atzeni", "text": "Carriera.\nGiovanni Atzeni nasce a Nagold in Germania da padre sardo e madre tedesca. All'et\u00e0 di undici anni si trasferisce in Sardegna, a Nurri, con tutta la famiglia. La carriera di Atzeni (il cui soprannome \"Titt\u00eca\", \u00e8 un'espressione sarda che significa \"che freddo\"; Lui stesso, appena diciottenne, arrivato da poco nelle scuderie di Gigi Bruschelli, era solito dire \"Tittia\" durante le mattine pi\u00f9 fredde passate ad allenare i cavalli; per questo motivo gli \u00e8 stato dato tale soprannome) nelle corse a pelo inizia nel 2001 al Palio di Fonni quando, a soli sedici anni, conquista il secondo posto assoluto, preceduto solo da Fabrizio Pes. Due anni dopo, appena maggiorenne, esordisce al Palio di Siena per il Nicchio, anche grazie all'appoggio di \"Trecciolino\". Nello stesso anno riceve la chiamata del Rione Santa Caterina per il Palio di Asti: il risultato sul campo \u00e8 un ottimo secondo posto ma, a sorpresa, gli viene attribuita la vittoria, a causa della squalifica del Borgo Tanaro Trincere Torrazzo, vincitore sul campo ma escluso dall'ordine di arrivo per scorrettezze ai danni del Rione San Secondo: il fantino dei lungofiume, \"Pampero\", aveva infatti trattenuto le briglie del cavallo avversario, montato da Bighino.\nL'anno successivo, Atzeni fa il suo esordio al Palio di Fucecchio per la Contrada Botteghe, ottenendo un buon piazzamento in finale, preludio alla vittoria dell'anno successivo, ottenuta per la Contrada San Pierino. Da questo momento in avanti, per\u00f2, inizia una serie negativa per Tittia al Palio di Fucecchio: nel Palio straordinario del 2005, pur arrivando 4\u00ba per Porta Raimonda, a vincere \u00e8 la rivale di quest'ultima, la Contrada Porta Bernarda, con \"Lo Zedde\", mentre nel 2006, dato per favorito per la Contrada Ferruzza, subisce l'azione di disturbo di \"Veleno II\", fantino della rivale Contrada Cappiano, che ne causa l'eliminazione in batteria.\nNel 2007, invece, si infortuna ad una spalla a causa di una rovinosa caduta nella seconda prova disputata con il giubbetto della Contrada Botteghe, mentre aveva disputato la prima prova nella Contrada San Pierino, tale infortunio lo ha costretto a saltare anche il Palio di Legnano.\nNonostante la serie nera fucecchiese, tuttavia, Tittia ha continuato a ben figurare al Palio di Asti e a quello di Siena, dove ha ottenuto la prima vittoria il 2 luglio 2007 per la Contrada dell'Oca, in una corsa incerta fino all'ultimo: dopo aver dominato fin dalla partenza, infatti, Tittia si \u00e8 trovato improvvisamente tallonato da \"Brio\", fantino del Nicchio, che con il cavallo Dostoevskji non riusc\u00ec a vincere per una questione di centimetri.\nSuccessivamente, ha avuto molta fortuna al Palio di Asti 2007: dopo aver conquistato la finale, \u00e8 caduto al primo giro di quest'ultima, ma il suo cavallo scosso \u00e8 riuscito a vincere anche grazie ad un altro cavallo scosso, quello del Borgo Don Bosco, che ha vistosamente rallentato \"Massimino II\" (San Martino San Rocco), fino ad allora saldamente in testa, ed ha letteralmente fermato \"Bighino\" (Cattedrale), facendolo scivolare in ultima posizione.\nNel palio del 2 luglio 2008 ritorna a correre per la Contrada del Bruco su Estremo Oriente, ma \u00e8 costretto sempre a correre nelle retrovie senza mai essere protagonista.\nPartecipa per la prima volta al palio di Castel del Piano, 8 settembre 2008, per la contrada Monumento e trionfa sul cavallo Guschione.\nNel 2009 corre entrambe le carriere a Siena. il 2 luglio corre per la Contrada del Drago, dove monta nuovamente Fedora Saura, coautrice della sua vittoria nell'Oca, ma avendo la posizione di rincorsa, nonostante una partenza abbastanza buona, riesce solo in una carriera incolore. Tittia torna sul tufo senese con i colori della Giraffa, ma dopo una partenza non esaltante cade subito alla prima curva di San Martino, lasciando cos\u00ec scosso il cavallo Giordhan.\nNel 2010, dopo aver scontato la sua squalifica di un palio per somma di ammonizioni torna al Palio di Siena il 16 agosto, difendendo i colori dell'Oca, (di cui nel frattempo \u00e8 divenuto fantino ufficiale) col cavallo Lahib, ma anche questa corsa \u00e8 incolore, e Tittia si infortuna battendo su un colonnino ed \u00e8 costretto a fermarsi. Fortunatamente il cavallo \u00e8 rimasto incolume. Nello stesso anno, Tittia, \u00e8 autore della sua prima vittoria al Palio di Piancastagnaio, dove trionfa con il cavallo Aberrant per la Contrada del Borgo, mantenendo la prima posizione per tutta la corsa.\nNel 2011 vince il Palio di Legnano per Contrada San Magno.\nIl 2 luglio 2011 torna alla carriera senese dedicata alla Madonna di Provenzano, vestendo sempre il giubbetto della Contrada dell'Oca, e torna a trionfare, dopo un Palio drammatico e ricco di colpi di scena, in groppa all'esoridente Mississippi.\nNel 2013 ottiene il suo personale \"cappotto\": il 2 luglio 2013 vince il Palio di Provenzano per l'Oca, sul cavallo grigio Guess; poi, conquista anche il Palio dell'Assunta (16 agosto), stavolta vestendo i colori dell'Onda cavalcando la quotata Morosita Prima.\nNel 2014 corre entrambe le carriere nella contrada della Selva con cavalli considerati tra i migliori di piazza.\nNella carriera dedicata alla Madonna di Provenzano parte in testa, anche se sfavorito dal posto al canape, ma viene subito incalzato da un'altra Contrada.\nRiesce a conquistare la seconda posizione.\nNel Palio dell'Assunta ha il cavallo pi\u00f9 esperto di Piazza, Istriceddu. Riesce in una carriera incolore, penalizzato dalla posizione di rincorsa.\nNel 2015 ottiene la sua seconda vittoria al Palio di Legnano per la Contrada Legnarello, che non vinceva da ormai 23 anni. In questa occasione contribuisce al Cappotto della Contrada Legnarello stessa, che il venerd\u00ec antecedente si era aggiudicata la Provaccia, detta anche Memorial Favari.\nNel Palio di Siena di luglio veste il giubbetto del Nicchio con il cavallo Occol\u00e8, ma la sua corsa finisce gi\u00e0 al primo giro poco prima della curva di San Martino dopo essere stato disarcionato da cavallo dal fantino Massimo Columbu chiamato a difendere i colori del Valdimontone, rivale del Nicchio.\nNel Palio dell'assunta del 2015, che viene rimandato al 17 d'Agosto per maltempo, monta e vince nella Selva dopo aver Dominato per tre giri.\nIl 2 luglio 2016 monta nuovamente per i colori della Contrada del Nicchio su \"Quadrivia\". Partito decisamente in testa, conduce quasi tutta la corsa venendo superato poco prima della terza curva del Casato dalla Contrada della Lupa che andr\u00e0 a vincere il Palio.\nPer il Palio di agosto viene chiamato dalla Contrada dell'Aquila a montare il forte grigio \"Oppio\". Le aspettative sono alte, ma al canape subisce le azioni di disturbo della rivale Contrada della Pantera che non gli permettono una buona partenza e, nonostante una vistosa rimonta, non riesce mai ad insidiare le primissime posizioni.\nLo ritroviamo vincitore del Palio di Asti il 18 settembre 2016 sotto il colore giallorosso del comune di Nizza Monferrato.\nNel Palio di Siena del 2 luglio 2017 corre per l\u2019Onda montando \"Porto Alabe\". Partito di rincorsa non riesce a presidiare le prime posizioni.\nAd agosto monta per la prima volta con i colori dell\u2019Istrice su \"Morosita Prima\", barbero con cui aveva gi\u00e0 vinto quattro anni prima. Capitato nuovamente di rincorsa, il suo Palio finisce presto, con la caduta alla prima curva del Casato. Mentre nel Palio di Asti fa il debutto nel Comitato Palio Giallo Blu del Borgo Don Bosco con la cavalla Umatilla, dopo una batteria gestita in maniera eccezionale in finale non riesce ad andare oltre il 4\u00ba posto aggiudicandosi il premio del Gallo vivo.\nNel Palio di Siena del 2 luglio 2018 torna a vestire il giubbetto della Contrada dell'Oca dopo alcuni anni, montando il cavallo Porto Alabe; conclude la carriera al secondo posto dopo aver tentato la rimonta per la vittoria. Nel successivo Palio di agosto 2018 indossa il giubbetto della Contrada della Tartuca, montando il cavallo Rodrigo Baio, concludendo la corsa nelle ultime posizioni. A settembre nel Palio di Asti monta nuovamente con i colori Giallo Blu, sempre con la cavalla Umatilla, la corsa, si conclude come quella dell'anno passato, conquistando l'accesso alla finale, non riesce ad andare oltre il 4\u00ba posto.\nIl 2 luglio 2019 vince per la sesta volta il Palio di Siena, con i colori della Giraffa, sul cavallo \"Tale e Quale\". Nell'agosto dello stesso anno monta il favorito Remorex per i colori della Selva; Tittia si rende protagonista fino alla seconda curva di San Martino, quando a causa di una traiettoria troppo stretta sbatte sul colonnino e cade sul tufo. Il barbero scosso, che dalla seconda posizione si ritrova quarto, si rende per\u00f2 protagonista di una rimonta e a pochi centimetri dal bandierino strappa la vittoria alla contrada del Bruco, conseguendo la seconda vittoria in carriera e regalando a Giovanni Atzeni la settima vittoria sull'anello di Piazza del Campo, nonch\u00e9 il secondo personale \"cappotto\" al Palio di Siena."}
{"id": "1238762", "revid": "767487", "url": "https://it.wikipedia.org/wiki?curid=1238762", "title": "Live at the Whisky - One Night Only", "text": "Live at the Whisky - One Night Only \u00e8 un live album solista di Vince Neil, uscito il 27 maggio 2003 per l'Etichetta discografica Image Entertainment.\nL'album ripropone quasi unicamente brani dei M\u00f6tley Cr\u00fce, eccetto \"Look in Her Eyes\", brano d'apertura del primo album solista di Neil \"Exposed\" (1994), e \"Smokin' in the Boys' Room\", cover dei Brownsville Station, comunque gi\u00e0 proposta dai M\u00f6tley Cr\u00fce nel disco \"Theatre of Pain\" (1985)."}
{"id": "1238767", "revid": "23226", "url": "https://it.wikipedia.org/wiki?curid=1238767", "title": "Come vi piace (Shakespeare)", "text": ""}
{"id": "1238772", "revid": "78273", "url": "https://it.wikipedia.org/wiki?curid=1238772", "title": "Libro del Grande Spirito Invisibile", "text": ""}
{"id": "1238776", "revid": "1226", "url": "https://it.wikipedia.org/wiki?curid=1238776", "title": "Targh", "text": ""}
{"id": "1238778", "revid": "1442080", "url": "https://it.wikipedia.org/wiki?curid=1238778", "title": "Operazione Mato Grosso", "text": "L'Operazione Mato Grosso (per brevit\u00e0 OMG) \u00e8 un movimento di volontariato gratuito di ispirazione cattolica, che svolge un insieme di attivit\u00e0 in America Latina, volte ad educare e a favorire i pi\u00f9 poveri. Sebbene sia formalmente aconfessionale, cio\u00e8 si accettano tutti i giovani che vogliono regalare il proprio tempo a favore dei poveri, molti volontari svolgono attivit\u00e0 presso parrocchie affidate dai vescovi locali e le attivit\u00e0 comprendono anche dedicarsi alle attivit\u00e0 religiose come l'oratorio. L'attivit\u00e0 svolta \u00e8 prevalentemente educativa e caritativa, ispirandosi al metodo educativo di San Giovanni Bosco e all'aspetto caritativo di San Francesco d'Assisi.\nL'OMG nasce in Val Formazza (Verbania) nel 1967, da un'intuizione di Don Ugo de Censi. Un gruppo di giovani decide di andare in Brasile nello stato del Mato Grosso, a Poxoreo, per costruire una scuola e un ambulatorio medico. Tornati in Italia, il desiderio di aiutare le popolazioni pi\u00f9 sfortunate non si placa, anzi, si fa pi\u00f9 intenso. I rientrati decidono di formare gruppi per continuare ad organizzare nuove spedizioni sostenute dal ricavato dei loro lavori. La camera-ufficio di Don Ugo ad Arese, diventa la base operativa del progetto. Dopo pi\u00f9 di 50 anni dalla prima spedizione, l'Operazione Mato Grosso ha voluto mantenere il suo profilo aconfessionale e di autonomia da vincoli istituzionali. \nOggi l'OMG in America conta pi\u00f9 di 500 volontari e circa 100 missioni tra Brasile, Bolivia, Ecuador, Per\u00f9 e Baltimora (USA) con interventi a favore dei poveri locali, che vanno dalla costruzione e gestione di ospedali alla formazione dei giovani, ospitati nelle case/scuole ispirate agli insegnamenti di don Bosco. In Italia sono nati pi\u00f9 di 200 gruppi di giovani e adulti che, a vario titolo, si impegnano nei lavori pi\u00f9 disparati per raccogliere fondi a sostegno delle missioni. \nI soldi ricavati dai lavori vanno interamente in Missione.\nI giovani vivono un periodo di volontariato nelle missioni dell'America Latina di almeno sei mesi dove svolgono i pi\u00f9 svariati servizi: dal seguire l'oratorio delle Ande, al seguire i ragazzi nelle scuole/famiglia (internati \u2013 scuole professionali), alle attivit\u00e0 nei lavori agricoli e di manovalanza pi\u00f9 svariata, tutto nel segno della gratuit\u00e0.\nIn Italia esistono numerosi gruppi di ragazzi, i quali svolgendo lavori vari (giardinaggio, imbiancature, sgomberi, ecc.) raccolgono denaro destinato al sostentamento delle missioni in Brasile, Per\u00f9, Bolivia, Ecuador, Baltimora (USA). Parallelamente ai gruppi dei giovani, sono sorti in Italia vari gruppi adulti che seguono varie attivit\u00e0: dalla costruzione e gestione di rifugi alpini, ai mercatini dell'usato e svariate altre attivit\u00e0 spontanee, finalizzate alla raccolta di fondi e offerte da destinare al sostegno delle missioni.\nL'OMG oggi.\nOggi l'OMG \u00e8 presente in oltre 100 comunit\u00e0 in America Meridionale cos\u00ec distribuite: 50 comunit\u00e0 in Per\u00f9, 17 in Ecuador, 9 in Bolivia, 12 in Brasile e 2 a Baltimora (USA).\nIn Italia \u00e8 presente il \"motore\" dell'OMG; infatti i gruppi di ragazzi presenti in Italia sostengono da lontano il lavoro svolto nelle diverse missioni in America Meridionale.\nTante sono le attivit\u00e0, tra cui: demolizioni, raccolte viveri, taglio erba, pulizia boschi, imbiancature, mercatini dell'usato, sgomberi, traslochi e altre attivit\u00e0 manuali, in base alla localit\u00e0. Queste attivit\u00e0 sono svolte prevalentemente nei \"campi di lavoro\" durante i weekend, l'estate e il periodo delle vacanze.\nL'OMG ha costruito e gestisce diversi rifugi e case alpine - ecco l'elenco completo:\nIn Per\u00f9 - Cordillera Blanca\nRifugio Pisco Per\u00f9 4765m\nRifugio Ishinca 4350m\nBivacco Giordano Longoni 5000m\nRifugio Huascaran 4675m\nRifugio Contrahierba 4030m\nCentro Andinismo Renato Casarotto - Campo Base 2760m - Marcar\u00e0\nIn Italia sono presenti circa 200 gruppi che formano insieme un numero di circa 2000 volontari tra giovani e famiglie.\nIn America Latina, ad oggi, sono presenti circa 100 missioni aperte con pi\u00f9 di 500 volontari che realizzano vari progetti educativi-sociali e caritativi: internati, scuole, asili, cooperative agricole, cooperative di falegnameria, guide andine, orfanotrofi e vari oratori.\nValori dell'OMG.\nL'OMG promuove l'idea che, per mezzo del lavoro, i ragazzi possano intraprendere una strada che porti loro a scoprire valori importanti per vivere bene la vita. \nAll'inizio dell'OMG i punti ispiratori sono stati indicati dopo l\"'incontro di Montecatini\" e sono rimasti per anni i sette punti chiave dell'OMG:\nPoi nel tempo i punti si sono modificati:\nNegli ultimi anni padre Ugo ha sintetizzato sempre di pi\u00f9 i valori riducendoli all'essenza:\nStoria.\n1967.\nL'OMG nacque in val Formazza (Verbania) nel 1967, quando un gruppo di giovani, guidato dal padre salesiano Ugo De Censi (1924-2018), decise di andare in Brasile, su invito del confratello salesiano padre Pedro Melesi che viveva a Poxor\u00e9o nello Stato del Mato Grosso. \nL'invito fu per costruire una scuola e un ambulatorio medico. Partirono con la nave da Genova 24 ragazzi. Al loro rientro in Italia dopo 4 mesi, iniziarono ad organizzarsi in gruppi, a partire da Arese, per continuare ad aprire nuove spedizioni sostenendole con il ricavato dei loro lavori. A Poxor\u00e9o intanto due di loro si fermarono a tempo lungo per continuare l\u2019opera iniziata. Cominci\u00f2 cos\u00ec l'Operazione Mato Grosso in America Meridionale.\n1967 - 1992: a confronto con i salesiani.\nDopo la sua nascita l'OMG dovette confrontarsi con i fermenti culturali e politici iniziati con il Sessantotto, che si tradussero nel suo seno in un discorso pi\u00f9 attento alle tematiche terzomondiste che non all'ottica missionaria, di cui veniva criticata l'impostazione assistenziale.\nQuest'ultima ottica era ripresa da don Ugo De Censi, alla testa dell'OMG, ma lui stesso fu oggetto di critiche da parte dei suoi superiori che diffidavano della sua autonomia, a malapena tollerata, e non condividevano la mancanza di regole scritte dell'organizzazione nonch\u00e9 la troppo disinvolta apertura ai laici dell'opera missionaria (solo nel 1992 vi fu un accordo giuridico definitivo fra don Ugo De Censi e i suoi superiori, che gli confer\u00ec la libert\u00e0 di continuare a seguire l'OMG attraverso la formula \"Absentia a domo ratione apostolatus\" ovvero \"Assenza dalla casa religiosa per motivazioni di apostolato\").\nDon Ugo faceva comunit\u00e0 con i ragazzi e i sacerdoti dell\u2019OMG (anche se l\u2019OMG non ha sacerdoti propri: i giovani che diventano sacerdoti sono tutti incardinati, in Italia e in Missione, nelle Diocesi di appartenenza).\nI primi conflitti si ebbero in Brasile. A Sangradouro, presso Poxor\u00e9o nel Mato Grosso, l'OMG coadiuvava i salesiani nell'azione di assistenza agli indios Xavantes.\nNel 1971 l'OMG stava portando a termine la costruzione di un ospedale e si apprestava a costruire un ambulatorio nei dintorni, a S\u00e3o Marcos. Ma le divergenze nel modo di trattare gli indios, i cui figli erano internati a fini educativi, portarono all'allontanamento dei volontari dell'OMG da parte dell'Ispettore Salesiano.\nI motivi addotti, consegnati in una lettera a Ugo De Censi del 30 maggio 1973, furono che i salesiani non tolleravano altri punti di vista nella gestione delle popolazioni indie.\nL'anno seguente non si opposero alla politica di confisca delle terre indie.\nA Para\u00edso do Leste, nei pressi di Poxor\u00e9o, mor\u00ec nel 1969, a un anno dal suo arrivo, un volontario, Claudio Zebelloni (1946-1969), travolto dal suo trattore mentre trasportava sassi per la costruzione del centro sociale che gli sarebbe poi stato intitolato.\nOggi il rapporto con i Salesiani sull\u2019educazione degli indios \u00e8 molto sereno e collaborativo.\nAnni '70: tra missionariet\u00e0 e aconfessionalit\u00e0.\nTre altre spedizioni, aperte pure nel Mato Grosso, una a Jauru nel gennaio 1972, una seconda a Taquaru\u00e7u nel 1973 e l'ultima a Reserva do Caba\u00e7al nel 1974, ebbero particolare eco nel movimento perch\u00e9 furono l'occasione di un confronto, assai polemico, fra le scelte terzomondiste e laiche da un lato e le posizioni di chi considerava i volontari dell'OMG come semplici coadiuvanti dei missionari. \nIl motivo della discordia fu costituito dalla volont\u00e0 del sacerdote romano Nazzareno Lanciotti (3 marzo 1940-22 febbraio 2001), non condivisa da tutta la spedizione, di costruire una chiesa a Jauru, in aggiunta all'ospedale.\nNonostante le polemiche Padre Nazzareno mand\u00f2 in porto il suo progetto (la chiesa, ultimata nel 1975). Dopo aver abbandonato l'OMG egli divenne un dirigente eminente dei Mariani in Brasile. Nel febbraio 2001 fu assassinato da sicari in un contesto di sconfitta elettorale locale del candidato opposto a quello cattolico (si \u00e8 parlato di delitto politico e di una vendetta degli ambienti proprietari e massoni).\nNell'ambito della Chiesa cattolica, \u00e8 in corso una domanda di beatificazione. A Jauru, sulla via principale che porta il suo nome, un vistoso monumento ricorda lo scomparso mentre su una lapide commemorativa posta sull'ospedale sta scritto: \"Opera realizzata da Padre Nazareno [sic] Lanciotti con la comunit\u00e0 di Jauru e dei benefattori\".\nIl vescovo M\u00e1ximo Andr\u00e9 Bienn\u00e8s della diocesi di S\u00e3o Luiz de C\u00e1ceres che, in un primo tempo, aveva dato il suo benestare a don Ugo De Censi all'insediamento dei gruppi OMG nella sua diocesi, revoc\u00f2 il suo benestare gli chiese di ritirare i tre gruppi. Jauru, Reserva do Caba\u00e7al e Taquaru\u00e7u furono chiuse o si svuotarono con il progressivo ritorno in Italia dei volontari.\nIn Italia, i gruppi conobbero fra il 1971 e il 1974 intensissimi dibattiti d'idee. Una fronda, che intendeva sviluppare un discorso politico critico nei confronti dell'assistenzialismo, aveva cominciato ad organizzarsi fra una serie di gruppi (Sesto San Giovanni, Varese, Lugano, ecc.) presentando le proprie posizioni al raduno nazionale del 1973. \nA Lugano, in Svizzera, il gruppo, che contava un nucleo di volontari reduci dal Mato Grosso, decise di far scissione nel 1975 impegnandosi nel volontariato e in un lavoro di contro-informazione in favore dei popoli africani dell'area lusofona, impegnati allora nella costruzione di Stati socialisti (Guinea-Bissau, ecc.). Da questa scissione nacque nel Canton Ticino il Movimento di controinformazione sul sottosviluppo.\nDopo la ricaduta di questa effervescenza post-sessantottina, vissuta da Ugo De Censi come un periodo di crisi dell'OMG e che si tradusse con l'abbandono dell'Operazione Mato Grosso da parte di molti volontari, don Ugo De Censi riprese il controllo completo dell'organizzazione. Nel 1976 poteva perci\u00f2 partire lui stesso in missione, in Per\u00f9; non avrebbe pi\u00f9 fatto ritorno in Italia in pianta stabile.\nDalla missionariet\u00e0 alla carit\u00e0.\nL'intervento della Operazione Mato Grosso ha, alla sua base, aspetti educativi e caritativi.\nNegli anni settanta vi furono progetti che cercavano di coinvolgere le popolazioni autoctone, specialmente fra le comunit\u00e0 andine ecuadoriane, boliviane e peruviane.\nCos\u00ec in Ecuador, ci fu la costruzione della segheria a Sucua, gestita da una cooperativa, e - sin dal 1970 - per opera fra l'altro di Gabriella Bianchini, del maglificio a Salinas, nonch\u00e9 la partecipazione dell'Operazione Mato Grosso all'opera di allestimento dei caseifici rurali fra gli Indios ecuadoriani, a partire dal 1978.\nAnni '80 e '90: terrorismo e Sendero Luminoso.\nNella cordigliera andina del Per\u00f9 l'attivit\u00e0 umanitaria dell'OMG \u00e8 stata negli anni '80-90 scoraggiata dal movimento guerrigliero maoista Sendero Luminoso: l'accusa rivolta ai missionari era di mantenere il popolo in uno stato di soggezione nei confronti di un ordine sociale che impediva la riforma agraria e la presa di coscienza dell'identit\u00e0 india.\nAlcuni volontari furono minacciati con le armi per farli desistere dalle loro attivit\u00e0.\nL'apice di questo periodo di tensione fu l'uccisione il primo ottobre 1992 del missionario laico valtellinese Giulio Rocca (1962-1992), animatore di una cooperativa giovanile d'intaglio del legno a Jangas.\nGiulio Rocca fu giustiziato a poca distanza dalla Casa Parrocchiale. Sul suo corpo bagnato di sangue un cartello citava la sentenza di morte: \u201cla carit\u00e0 addormenta le coscienze\u201d \u2013 mentre nel taschino della sua camicia veniva trovato un biglietto della spesa con, da una parte, la lista delle vettovaglie e viveri da comprare per sfamare i poveri, e dall\u2019altra a chiare lettere il nome di Ges\u00f9 (\"JESUS\") in una cornice di sangue.\nDopo la fine della rivolta senderista, un altro fatto di sangue scosse l'OMG sulle Ande peruviane. Il 16 marzo 1997, a San Luis (Ancash), il sacerdote di Faenza fidei donum Daniele Badiali fu rapito da banditi con richiesta di riscatto.\nIn realt\u00e0, dalla jeep in cui viaggiavano l'autista, Padre Daniele e una ragazza volontaria, fu presa per prima la ragazza. In quell'istante Padre Daniele Badiali si offr\u00ec al posto della volontaria, dicendo \"tu stai qui - vado io\"\nIl rapitore lo uccise il giorno seguente con un colpo alla nuca, forse perch\u00e9 riconosciuto.\nOggi Padre Daniele \u00e8 Servo di Dio ed \u00e8 stata avviata la causa di beatificazione.\n1992 anni 2000: esperienza o cammino radicale?\nOggi l'OMG \u00e8 autonoma nelle decisioni e azioni. Nonostante ci\u00f2 lavora a stretto contatto con vescovi e sacerdoti. "}
{"id": "1238780", "revid": "76963", "url": "https://it.wikipedia.org/wiki?curid=1238780", "title": "Scott Mechlowicz", "text": "Ha iniziato la sua carriera cinematografica nel 2003, ed \u00e8 principalmente conosciuto per aver preso parte con successo alla commedia americana \"EuroTrip\", al film drammatico \"Mean Creek\" e a \"Peaceful Warrior\".\nBiografia.\nMechlowicz \u00e8 nato a New York da una famiglia ebraica, da lui stesso descritta come \"molto unita\", figlio di Morris Mechlowicz e di Susan Lehrman, una terapeuta respiratoria. \u00c8 cresciuto a Plano, in Texas, dove ha conosciuto la fidanzata Heather Weeks. Si \u00e8 diplomato alla Plano Senior High School nel 1999 e ha frequentato la University of Texas at Austin per un semestre. Mechlowicz successivamente si \u00e8 trasferito a Los Angeles, dove ha studiato presso la prestigiosa UCLA e dove si \u00e8 laureato nel 2003 con lode nel Conservatory Acting Programs.\nDopo essere apparso nel 2003 in un cortometraggio, \"Neverland\", Mechlowicz fece il suo debutto cinematografico nella sboccata commedia adolescenziale \"Eurotrip\", che usc\u00ec il 20 febbraio 2004 e ricevette diverse critiche. Lo stesso anno, ha avuto un ruolo nel film indipendente \"Mean Creek\", che \u00e8 stato girato nel 2003 ma non usc\u00ec prima del 20 agosto 2004. Nel film, che \u00e8 un nero dramma giovanile, Mechlowicz ha interpretato il pi\u00f9 grande in un gruppo di giovani. Il film ha ricevuto una critica positiva. Mechlowicz inoltre ha ricevuto un premio \"Independent Spirit Award\" per la sua interpretazione in \"Mean Creek\". Nel 2004 ha fatto una breve comparsata nel video nel singolo di Gavin Degraw \"I Don't Want to Be\", nel quale riveste i panni di un calciatore nell'angolo del campo. Nel 2004, Mechlowicz ha recitato come guest star in un episodio della serie televisiva americana \"Dr. House - Medical Division\".\nUno dei ruoli pi\u00f9 recenti di Mechlowicz \u00e8 nel film drammatico \"Peaceful Warrior\" (basato sul libro \"Way of the Peaceful Warrior\"), nel quale riveste il ruolo dell'atleta Dan Millman, basato sull'autore del libro. Ha preso parte anche al thriller \"Gone - Passaggio per l'inferno\", girato nel 2005 e uscito nelle sale nel 2007."}
{"id": "1238792", "revid": "32041253", "url": "https://it.wikipedia.org/wiki?curid=1238792", "title": "Jessica B\u00f6hrs", "text": ""}
{"id": "1238794", "revid": "23226", "url": "https://it.wikipedia.org/wiki?curid=1238794", "title": "Cimbelino (Shakespeare)", "text": ""}
{"id": "1238796", "revid": "23226", "url": "https://it.wikipedia.org/wiki?curid=1238796", "title": "Misura per misura (Shakespeare)", "text": ""}
{"id": "1238800", "revid": "23226", "url": "https://it.wikipedia.org/wiki?curid=1238800", "title": "Le allegre comari di Windsor (Shakespeare)", "text": ""}
{"id": "1238802", "revid": "23226", "url": "https://it.wikipedia.org/wiki?curid=1238802", "title": "La bisbetica domata (Shakespeare)", "text": ""}
{"id": "1238804", "revid": "113862", "url": "https://it.wikipedia.org/wiki?curid=1238804", "title": "Scuola Superiore Universitaria", "text": ""}
{"id": "1238807", "revid": "23226", "url": "https://it.wikipedia.org/wiki?curid=1238807", "title": "La tempesta (Shakespeare)", "text": ""}
{"id": "1238813", "revid": "466539", "url": "https://it.wikipedia.org/wiki?curid=1238813", "title": "Mar\u00eda Valverde", "text": "Biografia.\nNel 2004 ha vinto il premio Goya come miglior attrice rivelazione per la pellicola \"La flaqueza del bolchevique\". \u00c8 nota in Italia per avere interpretato il ruolo di \"Melissa\" nel film \"Melissa P.\", diretto da Luca Guadagnino, tratto dal libro \"100 colpi di spazzola prima di andare a dormire\" di Melissa Panarello. Nel 2014 prende parte a \"Exodus - Dei e re\" (\"Exodus: Gods and Kings\"), diretto da Ridley Scott"}
{"id": "1238814", "revid": "899609", "url": "https://it.wikipedia.org/wiki?curid=1238814", "title": "Nazionale di calcio a 5 del Portogallo", "text": "La nazionale di calcio a 5 del Portogallo \u00e8 la squadra di calcio a 5 che rappresenta il Portogallo ed \u00e8 posta sotto l'egida della Federa\u00e7\u00e3o Portuguesa de Futebol. Protagonista nel terzo millennio di una costante crescita del proprio movimento, la selezione lusitana ha vinto una Coppa del Mondo (2021) e due campionati europei (2018 e 2022).\nStoria.\nLa nazionale lusitana fu assente nel mondiale del 1989, e non riusc\u00ec a qualificarsi ai mondiali del 1992 e 1996 n\u00e9 al primo campionato europeo di quest'ultimo anno. La sua prima partecipazione continentale risale all'edizione del 1999, venendo sorteggiata insieme a , e . Il Portogallo fin\u00ec terzo nel girone, con due pareggi e una sconfitta, venendo eliminato. L'anno seguente la selezione lusitana partecip\u00f2 per la prima volta al campionato mondiale nel quale super\u00f2 sia il primo turno, insieme al , sia il secondo turno, insieme alla . Nelle semifinali il Portogallo fu superato nettamente dal Brasile per 8-0 ma si rifece vincendo la finale per il terzo posto contro la .\nFallita la qualificazione al campionato europeo del 2001, il Portogallo centr\u00f2 quella del 2003, uscendo per\u00f2 al primo turno. Al FIFA Futsal World Championship 2004, i lusitani superarono il primo turno ma vennero invece eliminati nel secondo, con quattro punti che per\u00f2 non bastarono per superare i sei della Spagna, poi vincitrice del torneo. All'Europeo dell'anno dopo, i lusitani furono eliminati di nuovo nella fase a gironi, mentre nell'edizione successiva degli Europei, dove erano padroni di casa, superarono il loro gruppo da secondi dietro l' e a scapito di e , per poi venire battuti ai rigori nelle semifinali dalla Spagna, campione d'Europa e del mondo in carica e poi vincitrice anche di quel torneo, e poi dalla Russia nella finale di consolazione. Il Portogallo fu eliminato nella fase a gironi anche nel Mondiale 2008.\nL'Europeo 2010 vide il Portogallo venire accoppiato nel gruppo D insieme a e ; gli iberici trionfarono senza problemi in entrambe le loro partite, e i portoghesi combinarono solo un pareggio a reti bianche contro la Bielorussia, ma passarono il turno a scapito di quest'ultima in virt\u00f9 della differenza reti superiore. Nella fase ad eliminazione diretta, batterono prima la con facilit\u00e0, poi l' ai rigori, e persero infine la finle contro la Spagna. Due anni dopo, sempre in Europeo, il Portogallo super\u00f2 il girone battendo sia la che l', ma poi fu eliminato ai quarti dall'. Nel Mondiale dello stesso anno, Portogallo e passarono il turno ai gironi insieme al capolista con 4 punti; il Portogallo batt\u00e9 poi il per 4-1, e ai quarti affrontarono l', venendo infine sconfitto ai supplementari per 4-3.\nL'Europeo 2014 vide il Portogallo e la Russia passare il loro girone con 4 punti a testa a scapito dei ; ai quarti batt\u00e9 l' per 2-1, ma perse poi alle semifinali per 4-3 contro l' futura vincitrice, e poi la finale per il terzo posto contro la per 8-4. Il 2016 disput\u00f2 sia Europeo che Mondiale. Nell'Europeo, fin\u00ec secondo dietro la e davanti alla , e pass\u00f2 il turno da secondo classificato, ma fu poi umiliato ai quarti per 6-2 dalla Spagna, futura vincitrice del torneo. Al mondiale, i portoghesi finirono primi il loro girone insieme alla padrona di casa, poi batterono la e l', ma in seguito furono sconfitti dall' per 5-2 nella semifinale e poi dall' ai rigori nella finale di consolazione.\nNell'Europeo 2018, il Portogallo fu sorteggiato nel gruppo C insieme a e ; batt\u00e9 entrambe le avversarie e pass\u00f2 il turno come primo classificato, seguito dagli ucraini. Sconfisse poi con molta facilit\u00e0 l', super\u00f2 con difficolt\u00e0 la in semifinale e per la prima volta in finale sconfisse la per 3-2 ai supplementari, conseguendo cos\u00ec il suo primo trionfo continentale.\nNel Mondiale 2021 in Lituania, il Portogallo fin\u00ec nel girone C affiancato da , e ; termin\u00f2 il gruppo primo con sette punti, dopo aver battuto facilmente i primi due avversari e poi pareggiato con il Marocco. Se la vide dunque con la agli ottavi e poi con la ai quarti, battendole entrambe ai supplementari, poi alle semifinali contro il fu costretto alla lotteria dei rigori, che super\u00f2 di misura; vinse infine la finale contro l' e di conseguenza ottenne anche il suo primo trofeo mondiale.\nNell'Europeo 2022 nei Paesi Bassi, il Portogallo affront\u00f2 in sequenza (4-2), (4-1) e (1-0), battendole tutte e tre e finendo il girone A a punteggio pieno; sconfisse poi la ai quarti (3-2), la alle semifinali (idem) e la in finale (4-2, nonostante un primo tempo in svantaggio per 0-2), ottenendo il suo secondo titolo europeo generale e consecutivo.\nRosa.\nAllenatore: Jorge Braz"}
{"id": "1238817", "revid": "819238", "url": "https://it.wikipedia.org/wiki?curid=1238817", "title": "Linea di cintura di Bologna", "text": "La linea di cintura di Bologna \u00e8 l'insieme di binari e bivi che nel tempo si \u00e8 sviluppato da est a ovest passando a nord della citt\u00e0. \u00c8 nata per consentire al traffico merci di evitare la stazione di Bologna Centrale penalizzata da un piazzale di dimensioni limitate.\nStoria.\nLa Commissione Colombo, istituita nel 1902, alla conclusione dei lavori aveva permesso gi\u00e0 nel 1908, con lo stanziamento di 150 milioni di lire, di gettare le basi per la costruzione della Direttissima Bologna-Prato. Come conseguenza, in assenza di ulteriori adeguamenti strutturali, tutto il traffico merci verso sud sarebbe stato dirottato attraverso Bologna Centrale. Venne cos\u00ec deciso di approntare una linea di \"circonvallazione\" che dalla stazione di Bologna San Ruffillo instradasse i treni attorno alla citt\u00e0 fino allo scalo di Ravone e che prevedesse una serie di bivi per smistare il traffico verso le preesistenti linee. Non fu prevista una diramazione verso la linea di Rimini ma solo verso Padova, Verona e Milano.\nLa Direttissima venne inaugurata il 21 aprile 1934 e nello stesso anno la Cintura cominciava a mostrare la forma che diverr\u00e0 pressoch\u00e9 definitiva nel 1941.\nCaratteristiche.\nLa cintura fu progettata con trazione elettrica e utilizzava il blocco Cardani per il distanziamento dei treni. La linea, partendo da San Ruffillo riceveva l'apporto del traffico da Rimini a Bivio Rimesse, proseguiva fino a Bivio Arcoveggio, dove poteva smistare parte del traffico verso la stazione di Bologna Arcoveggio e il Raccordo Poste. Il resto del traffico proseguiva per lo scalo di Ravone da dove, dopo la lavorazione dei treni, i merci potevano essere inviati verso Milano o Verona utilizzando il Bivio Santa Viola o verso Padova attraverso i Bivi Agucchi e Battiferro.\nNel 1941 vennero attivate le due brevi tratte per congiungere le cintura all'allora nuovo scalo merci di Bologna San Donato (allora il pi\u00f9 grande d'Europa); il Triplo Bivio Beverara permise lo smistamento del traffico, attraverso altri bivi, direttamente verso Castel Maggiore e quindi Padova e verso Bivio Calderara che a sua volta poteva instradare verso Tavernelle Emilia e di l\u00ec Verona oppure verso Lavino e quindi verso Milano.\nNel frattempo, con l'Ordine di Servizio n. 46 del 28 marzo 1935, che al Reparto dirigenti centrali di Bologna istituiva la Quinta Sezione DC (Bologna-Rimini), furono definiti i limiti territoriali della varie sezioni DC che formavano il reparto stesso. In base a quanto disposto dal documento citato la linea di cintura veniva gestita dal dirigente centrale della prima sezione che aveva come limiti:\nL'inclusione o esclusione degli impianti serviva per specificare quale sezione DC doveva gestire una stazione di confine fra una sezione e l'altra.\nGli espropri furono dimensionati per permettere la costruzione di quattro binari, di cui solo due effettivamente realizzati.\nControllo centralizzato del traffico.\nLo sviluppo chilometrico della cintura \u00e8 di circa cinquanta chilometri ma, a gestire un traffico limitato a quasi soli treni merci, \u00e8 necessaria ben una quindicina di bivi con relativi Dirigenti Movimento e ausiliari; un numero di agenti troppo elevato per una gestione economicamente valida. Venne decisa l'introduzione del controllo centralizzato del traffico, mutuato dalle esperienze delle ferrovie statunitensi.\nI lavori per l'installazione del CTC iniziarono nel primo dopoguerra, non appena fu ripristinato un minimo di funzionalit\u00e0 alle stazioni e alle linee distrutte dai pesanti bombardamenti degli Alleati e dai sabotaggi dell'esercito tedesco in ritirata. La costruzione del Posto Centrale e della relativa sala rel\u00e8 fu affidata alla SASIB di Bologna che consegn\u00f2 l'impianto nel 1957.\nIl CTC fu affidato al dirigente centrale della prima sezione di Bologna e la gestione del traffico venne affidata a due DCO che si alternavano nelle mansioni di \"operatore\" (che indirizza i treni da un punto a un altro), e \"spalla\" (che si dedica alla burocrazia).\nL'impianto del DCO Nodo non ha subito sostanziali cambiamenti; solo Bivio Santa Viola, nel corso del tempo, ha visto prima crescere la sua complessit\u00e0 sul terreno (e di qui la sua complessit\u00e0 sul banco e sul quadro luminoso.) per poter smistare il traffico viaggiatori della linea Porrettana, della linea Verona, della linea Milano e parte dei treni merci afferenti allo scalo di Ravone.\nSistema di comando e controllo.\nCon l'avvicinarsi dei lavori per l'AV/AC la cintura ha subito diverse ristrutturazioni nella tratta compresa fra San Ruffillo, Bologna Centrale e Lavino. Si rese necessaria l'installazione di un nuovo quadro luminoso, di pi\u00f9 moderna concezione, in cui potessero essere implementate le singole variazioni introdotte negli apparati e le nuove sezioni di blocco. Il banco ha visto l'installazione di pulsantiere aggiuntive che potessero comandare le nuove implementazioni man mano che venivano attivate.\nDai primi mesi del 2007, con l'entrata in esercizio della nuova tratta AV/AC Lavino-Castelfranco Emilia, il \"DCO Nodo\" \u00e8 stato trasferito nella nuova sede, che ne ha allargato i limiti fino al telecomando della rinnovata stazione di Castelfranco, terminale del previsto servizio metropolitano regionale.\nIn attesa del completamento con il sistema di comando e controllo, dal giugno 2007 anche la linea Verona ha visto il DCO Nodo estendere le sue funzionalit\u00e0 da Tavernelle Emilia alla stazione di Crevalcore appena raggiunta dal raddoppio della linea. \u00c8 previsto che l'S.C.C. Nodo arrivi sulla linea Padova alla stazione di San Pietro in Casale, permettendo al DCO di gestire il traffico fino quasi a Ferrara. Sulla linea Rimini \u00e8 prevista l'estensione fino a Castelbolognese, per allacciarsi al CTC della linea per Ravenna."}
{"id": "1238820", "revid": "287204", "url": "https://it.wikipedia.org/wiki?curid=1238820", "title": "Unitri Uberl\u00e2ndia", "text": "Unitri Uberl\u00e2ndia \u00e8 una societ\u00e0 cestistica avente sede a Uberl\u00e2ndia, nello Stato di Minas Gerais, in Brasile. La squadra, fondata nel 1998 sotto il patrocinio del Centro Universit\u00e1rio do Tri\u00e2ngulo (Unitri), gioca nel campionato brasiliano."}
{"id": "1238822", "revid": "547034", "url": "https://it.wikipedia.org/wiki?curid=1238822", "title": "Kirk Muller", "text": "In carriera disput\u00f2 19 stagioni nella National Hockey League, conquistando una Stanley Cup con i Canadiens de Montr\u00e9al.\nCarriera.\nClub.\nMuller inizi\u00f2 la sua carriera giovanile presso i Kingston Canadians, squadra della Ontario Hockey League, prima di passare per due stagioni con i Guelph Platers. Fu scelto in seconda posizione assoluta dai New Jersey Devils nel 1984, dietro solo a Mario Lemieux. Soprannominato dai compagni \"Captain Kirk\", Muller fu a lungo il giocatore di punta della franchigia dei Devils, al punto da diventarne dal 1987 al 1991 capitano. Tuttavia New Jersey non fu mai in grado di competere per il successo della Stanley Cup nel periodo di Muller, e fu cos\u00ec che il 20 settembre del 1991 insieme a Roland Melanson fu ceduto ai Montreal Canadiens in cambio di St\u00e9phane Richer e Tom Chorske.\nMuller conquist\u00f2 presto importanza nel roster di Montreal, aiutando la squadra a conquistare nel 1993 la Stanley Cup. Tuttavia il rapporto con i Canadiens fu pi\u00f9 breve del previsto, e nel marzo del 1995 fu ceduto ai New York Islanders. Essendo riluttante a giocare con la maglia degli Islanders, Muller scelse di giocare in modo da essere emarginato dalla dirigenza con la speranza di essere nuovamente ceduto. Nel gennaio del 1996, libero da vincoli contrattuali, Muller fu ingaggiato dai Toronto Maple Leafs. Muller nella stagione successiva super\u00f2 per l'ultima volta in carriera la quota di 20 reti stagionali, ma a causa della prospettiva di non partecipare ai playoff nel marzo del 1997 fu ceduto ai Florida Panthers.\nMuller in Florida riusc\u00ec a raccogliere solo 50 punti in 167 partite giocate. A met\u00e0 della stagione 1999-2000 si trasfer\u00ec ai Dallas Stars. Insieme ad altri giocatori di esperienza in crisi di risultati come Mike Keane e John MacLean, Muller raggiunse per la seconda volta in carriera la finale di Stanley Cup, persa contro l'ex squadra dei New Jersey Devils. Il 2 settembre 2003 Kirk Muller si ritir\u00f2 dall'hockey giocato.\nNazionale.\nKirk Muller esord\u00ec nella nazionale canadese nella selezione U-20, in occasione del mondiale U-20 del 1984. Concluse la competizione con due reti ed un assist in sette partite. Nello stesso anno fece il suo esordio con la nazionale maggiore, in vista del torneo olimpico dei giochi di Sarajevo 1984, dove mise a segno 3 punti in 6 gare. Vi furono diverse polemiche riguardo al suo utilizzo legate all'opposizione dell'allora presidente dei Guelph Platers, squadra della Ontario Hockey League dove giocava Muller, di cedere il giocatore alla formazione olimpica.\nNelle cinque stagioni successive Muller prese parte a quattro edizioni dei mondiali, conquistando due medaglie d'argento nel 1985 e nel 1989, ed una di bronzo nel 1986. In totale, con entrambe le selezioni, Muller gioc\u00f2 dal 1984 al 1989, collezionando 51 presenze, mettendo a segno 18 reti e fornendo 11 assist.\nAllenatore.\nMuller inizi\u00f2 la sua carriera da allenatore nell'Ontario University Athletics Conference nella stagione 2005-2006 presso la Queen's University, nella sua citt\u00e0 natale di Kingston; concluse l'annata con un record di 8-13-1-2. Muller fu inoltre nominato assistente di Marc Habscheid presso il Team Canada, con cui conquist\u00f2 nel 2005 il torneo amichevole \"Lotto Cup Tournament\" svoltosi in Slovacchia. Nel marzo del 2006 invece ricopr\u00ec l'incarico di vice-allenatore di Greg Gilbert al mondiale U-18.\nKirk Muller ritorn\u00f2 presso l'organizzazione dei Montreal il 20 giugno 2006, ricevendo l'incarico di vice-allenatore. Continu\u00f2 il suo rapporto con la franchigia fino alla stagione 2010-2011.\nIl 27 giugno 2011 i Nashville Predators annunciarono ufficialmente di aver ingaggiato Muller come nuovo allenatore della squadra affiliata ai Predators in AHL, i Milwaukee Admirals. Il 28 novembre Muller fu chiamato in corsa a sostituire Paul Maurice sulla panchina della squadra di NHL dei Carolina Hurricanes. Il 13 aprile 2012 fu nominato vice-allenatore della nazionale canadese in vista del Campionato mondiale del 2012.\nNella primavera del 2014 fu assunto come nuovo vice allenatore dei St. Louis Blues."}
{"id": "1238824", "revid": "1318658", "url": "https://it.wikipedia.org/wiki?curid=1238824", "title": "Biblioteca Corviniana", "text": "La Biblioteca Corviniana (lat. \"Bibliotheca Corviniana\" o \"Bibliotheca Corvina\", orig. \"Bibliotheca Augusta\", ung. \"M\u00e1ty\u00e1s k\u00f6nyvt\u00e1ra\", \"Korvin\u00e1k\", \"M\u00e1ty\u00e1s-korvin\u00e1k\") era una delle biblioteche pi\u00f9 famose del mondo rinascimentale, fu costituita a Buda dal re d'Ungheria e di Croazia Mattia Corvino e da sua moglie Beatrice d'Aragona, fra 1458 e il 1490.\nStoria.\nMattia, uno dei pi\u00f9 influenti sovrani dell'epoca, inizi\u00f2 a collezionare libri sin dal 1460 circa, affidandosi come bibliotecario all'umanista Taddeo Ugoleto. Alla morte del sovrano, la libreria conservava circa tremila codici, detti \"Corvinae\" che includevano tra le 4-5000 opere, realizzate principalmente da autori latini e greci.\nLa biblioteca divent\u00f2 un importante centro culturale del rinascimento: in essa si trovavano testi di filosofia, teologia, storia, diritto, letteratura, geografia, scienze, medicina, architettura, etc. Ad eccezione di un testo di Aristotele in latino stampato a Venezia tra il 1483 ed il 1484, all'epoca in cui il monarca era in vita i testi presenti nella biblioteca erano tutti manoscritti: taluni erano gi\u00e0 esistenti, ma la maggior parte furono fatti trascrivere dallo stesso Mattia Corvino, che si valse di miniaturisti italiani come Attavante Attavanti, Gherardo di Giovanni di Miniato o Francesco d'Antonio del Chierico, oltre a fondare un'apposita scuola nella capitale ungherese.\nLa Biblioteca Corviniana divenne la pi\u00f9 grande dell'Europa continentale a nord delle Alpi, seconda solo alla Libreria Vaticana. Conteneva la maggior parte dei testi scientifici dell'epoca. Nel 1489, Bartolomeo della Fonte scrisse che Lorenzo de Medici costru\u00ec e ide\u00f2 la propria biblioteca sull'esempio della Biblioteca corviniana.\nDispersione e recupero.\nDopo l'invasione turca del 1526, ad opera di Solimano il Magnifico, la maggior parte dei testi furono distrutti o trafugati e portati a Costantinopoli: questi ultimi, circa 650 codici, furono ritrovati da una delegazione ungherese nel 1862 e oggi sono conservati nelle principali biblioteche ungheresi ed europee.\nCirca i due terzi dei volumi sopravvissuti non sono stati stampati prima della morte del re Mattia. Alcuni sono l'unica copia esistente, come il libro \"De cerimoniis aulae byzantinae\" di Costantino VII Porfirogenito, sulle abitudini nella corte dell'imperatore bizantino; o la \"Historia ecclesiastica\" di Niceforo Callisto. Inoltre, con le Corvinae sono scomparse le uniche copie esistenti di alcuni lavori, tra cui l'intera opera di Iperide e scritti di Flavio Cresconio Corippo, Cuspiniano e di Procopio.\nLa Biblioteca nazionale di Sz\u00e9ch\u00e9nyi, in Ungheria sta lavorando ad un progetto di ricostruzione della biblioteca Corviniana in forma digitale.\nGli scritti pervenuti fino a noi sono stati iscritti nel programma Memoria del mondo dell'UNESCO dal 2005, per il loro inestimabile valore storico."}
{"id": "1238825", "revid": "287204", "url": "https://it.wikipedia.org/wiki?curid=1238825", "title": "Lazzaro, vieni fuori", "text": "Lazzaro, vieni fuori \u00e8 il primo romanzo scritto da Andrea G. Pinketts. Pubblicato nel 1991, \u00e8 il romanzo che d\u00e0 inizio alla fortunata carriera di questo autore, che \u00e8 ben presto diventato il massimo esponente della letteratura noir italiana.\nTrama.\nLazzaro Santandrea \u00e8 un giovane milanese ancora indeciso sulla sua vita. Ha provato molti mestieri senza trovarne uno fisso, e adesso decide di prendersi una vacanza e andare a Bellamonte in Trentino, luogo in cui si recava da bambino. Qui scopre ben presto che \u00e8 stato realizzato un atroce delitto: la vittima \u00e8 un bambino, ma l'assassino non \u00e8 mai stato preso. Lazzaro, non trovando nulla di pi\u00f9 eccitante per passare la sua vacanza, decide di improvvisarsi investigatore: con l'aiuto di qualche bella ragazza, vecchi amici e un nano riuscir\u00e0 nella sua impresa, ma il finale \u00e8 pi\u00f9 che sbalorditivo."}
{"id": "1238827", "revid": "123092551", "url": "https://it.wikipedia.org/wiki?curid=1238827", "title": "Nazionale di calcio a 5 degli Stati Uniti d'America", "text": "La nazionale di calcio a 5 degli Stati Uniti \u00e8, in senso generale, una qualsiasi delle selezioni nazionali di Calcio a 5 della United States Futsal Federation che rappresentano gli Stati Uniti d'America nelle varie competizioni ufficiali o amichevoli riservate a squadre nazionali.\nQuesta squadra nazionale ha iniziato la propria attivit\u00e0 nel 1984 quando in maggio a Nanaimo la formazione statunitense batt\u00e9 il Canada per 6-5. La prima apparizione tra le mura amiche \u00e8 datata invece dicembre 1985 alla \"Sonoma State University\", quando gli USA sconfissero l'Australia per 9-5.\nLa partecipazione statunitense ai mondiali di futsal part\u00ec nel 1988 durante la manifestazione australiana: in quella occasione la squadra giunse terza nel proprio girone dietro a Brasile e Cecoslovacchia. Nel successivo mondiale FIFA nel 1989, la selezione americana giunse terza battendo il Belgio per 3-2 e vincendo il trofeo per il fair play. Il momento d'oro del futsal statunitense continu\u00f2 anche tre anni dopo a Hong Kong quando la selezione nazionale contese al Brasile il titolo di campione del mondo, uscendone sconfitta per 4-1.\nNel 1996 gli Stati Uniti rimasero fuori dal secondo turno, eliminati nel girone di Segovia da Italia e Uruguay, nello stesso anno la squadra a stelle e strisce si era aggiudicata la prima edizione del campionato CONCACAF per selezioni nazionali, battendo in finale a Citt\u00e0 del Guatemala la selezione cubana per 7-3. Gli Stati Uniti toccarono il punto pi\u00f9 deludente della loro storia recente nel 2000 quando giunsero solo terzi nel campionato continentale e non guadagnarono la qualificazione al mondiale guatemalteco a cui giunsero Cuba e Costa Rica.\nUn pronto riscatto \u00e8 venuto nel 2004 quando gli Stati Uniti hanno battuto nel terzo campionato continentale la Costa Rica sul proprio terreno per 2-0 guadagnando l'accesso al mondiale a Taiwan. Qui la selezione americana ha passato il primo turno assieme all'Italia, ma \u00e8 uscito nel girone di secondo turno per mano di Brasile, Argentina ed Ucraina.\nPalmar\u00e8s.\nCampionati mondiali.\nGli Stati Uniti hanno partecipato a cinque edizioni dei campionati mondiali tra gestione FIFUSA e gestione FIFA, collezionando come migliore risultato un alloro di vicecampione del mondo nel 1992 ad Hong Kong ed una terza piazza tre anni prima in Olanda, quando batterono nella finalina il Belgio, nel 1988 uscirono al primo turno cos\u00ec come nel 1996, mentre nel 2004 sono giunti al secondo turno.\nCampionati CONCACAF.\nDue volte Campione CONCACAF nel 1996 e 2004, con automatica qualificazione al campionato del mondo, ed una volta terzo classificato dietro a Costa Rica e Cuba, dopo aver battuto 5-1 il Messico nella finale per il 3\u00ba-4\u00ba posto."}
{"id": "1238828", "revid": "398", "url": "https://it.wikipedia.org/wiki?curid=1238828", "title": "Montesole 21 giugno 2001", "text": ""}
{"id": "1238839", "revid": "339392", "url": "https://it.wikipedia.org/wiki?curid=1238839", "title": "Classe Luigi Durand De La Penne (cacciatorpediniere)", "text": ""}
{"id": "1238846", "revid": "11972838", "url": "https://it.wikipedia.org/wiki?curid=1238846", "title": "Luigi Durand De La Penne (D 560)", "text": ""}
{"id": "1238847", "revid": "287204", "url": "https://it.wikipedia.org/wiki?curid=1238847", "title": "Pat Verbeek", "text": "Ha giocato nella National Hockey League dal 1983 al 2002, giocando per i New Jersey Devils, Hartford Whalers, New York Rangers, Dallas Stars e Detroit Red Wings.\nCarriera.\nClub.\nVerbeek, dopo essere cresciuto nella Ontario Hockey League con i Sudbury Wolves, fu scelto in 43\u00aa posizione assoluta dai New Jersey Devils nell'NHL Entry Draft 1982. Rimase sei stagioni con i Devils, conquistando la prima qualificazione ai playoff nella storia della franchigia al termine della stagione 1987-88, stabilendo inoltre il record di reti segnate con 46 realizzazioni.\nIl 15 maggio 1985 durante alcuni lavori nei campi un pollice di Verbeek fu tagliato da un macchinario. Grazie all'aiuto di suo padre e di suo fratello esso fu salvato, e dopo una lunga riabilitazione Verbeek pot\u00e9 ritornare all'attivit\u00e0 agonistica senza saltare alcun incontro.\nDopo la stagione 1988-89 i Devils lo scambiarono con gli Hartford Whalers. Nella sua prima stagione in Connecticut fu il miglior marcatore della squadra, mentre l'anno successivo fu scelto come MVP della franchigia. Nel 1991 gioc\u00f2 il primo All-Star Game della propria carriera, conquistando dalla stagione successiva il ruolo di capitano. Dopo un breve periodo trascorso con i New York Rangers, nel 1996 da free agent firm\u00f2 per i Dallas Stars, squadra con cui vinse la Stanley Cup nel 1999.\nDal 1999 al 2001 gioc\u00f2 invece per i Detroit Red Wings, superando sia il traguardo dei 1000 incontri disputati e delle 500 reti in NHL. Per la stagione 2001-02 Verbeek fece ritorno a Dallas, prima di ritirarsi dall'attivit\u00e0 agonistica.\nUna volta ritiratosi dal 2006 al 2010 svolse il ruolo di scout per i Detroit Red Wings, mentre a partire dal 2010 fu assunto come direttore del settore scouting dal general manager dei Tampa Bay Lightning Steve Yzerman, suo ex-compagno di squadra a Detroit.\nNazionale.\nPat Verbeek esord\u00ec con la nazionale Under-20 nel mondiale di categoria del 1983, conquistando la medaglia d'argento, con 4 punti in 7 incontri. La prima apparizione con nazionale maggiore fu in occasione del mondiale 1989, con due assist e la medaglia d'argento, mentre nell'edizione del 1994 svoltasi in Italia conquist\u00f2 la medaglia d'oro. Nel 1996 Verbeek vinse la medaglia d'argento alla World Cup of Hockey."}
{"id": "1238849", "revid": "287204", "url": "https://it.wikipedia.org/wiki?curid=1238849", "title": "Il vizio dell'agnello", "text": "Il vizio dell'agnello \u00e8 il secondo romanzo noir di Andrea G. Pinketts, pubblicato nel 1994.\nTrama.\nLazzaro Santandrea (alter ego dell'autore), non sapendo ancora che fare della propria vita, si improvvisa dottore (usando un falso cognome). Un giorno, nel suo studio (in realt\u00e0 l'appartamento della nonna), arrivano due ottantenni che hanno un grave problema: la loro figlia Branka, dopo aver vinto un premio di bont\u00e0 nel 1939, ha cominciato a comportarsi nel modo totalmente opposto, ad esempio avvelenando i piccioni. Lo stesso Lazzaro incontra Branka, e si accorge con orrore che ora Branka vuole puntare a molto di pi\u00f9: l'uomo. Essa \u00e8 infatti vittima del \"vizio dell'agnello\", ossia della vittima sacrificale. Grazie all'aiuto dei suoi due amici di sempre, Pogo (futuro tassista) e Antonello Caroli (mancato attore), Lazzaro porter\u00e0 a termine la sua missione, anche stavolta nel modo pi\u00f9 sorprendente possibile, come nello stile di Pinketts."}
{"id": "1238858", "revid": "111048421", "url": "https://it.wikipedia.org/wiki?curid=1238858", "title": "Giovanotti Mondani Meccanici", "text": "I Giovanotti Mondani Meccanici, noti anche come GMM, sono un gruppo artistico multimediale fondato da Antonio Glessi (Gorizia, 1954) e Andrea Zingoni (Firenze, 1955) nel maggio del 1984. \nStoria dei Giovanotti Mondani Meccanici.\nCostituitisi in una cooperativa omonima, la stessa \u00e8 stata sciolta nel 1998 ed i componenti hanno continuato, in alcune occasioni, ad operare comunemente con la firma del gruppo.\nLe opere del gruppo hanno avuto grazie ad un uso non convenzionale delle nuove tecnologie elettroniche abbinate ad altre forme di espressione. \nI GMM, anche grazie a Maurizio Dami, anima musicale del gruppo ed anche conosciuto con lo pseudonimo di Alexander Robotnick, fece diverse pubblicazioni musicali, tra cui l'omonimo LP che conteneva le performance del gruppo."}
{"id": "1238863", "revid": "729019", "url": "https://it.wikipedia.org/wiki?curid=1238863", "title": "John Chivington", "text": "Biografia.\nOrdinato pastore nella chiesa metodista nel 1844 e negli anni successivi inviato ad esercitare il suo ministero prima nell'Illinois (1848) e poi nel Middle Border (Missouri), la sua posizione decisamente antischiavista gli procur\u00f2 non pochi problemi coi residenti di opposta tendenza, tanto da esser rimosso dalla sua Chiesa per evitare incidenti e mandato ad Omaha nel Nebraska.\nAllo scoppio della guerra di secessione americana rifiut\u00f2 l'incarico di cappellano e scelse un comando attivo col grado di maggiore, distinguendosi nella battaglia di Glorieta Pass contro i confederati del generale Shelby. Al termine della guerra, avendo mire politiche (il Colorado si apprestava a diventare Stato), trov\u00f2 opportuno cavalcare il malcontento generale verso gli Indiani, contro i governanti che sostenevano la necessit\u00e0 della pace.\nNelle prime ore del 29 novembre 1864 rese esplicita la propria politica sulla questione indiana guidando la milizia dei Volontari del Colorado nel massacro di Sand Creek.\nA fare spese dell'attacco fu un pacifico villaggio indiano (Cheyenne e Arapaho) composto per lo pi\u00f9 da civili a cui era stata garantita la sicurezza da ufficiali dell'esercito regolare. A fronte dei 24 caduti e 52 feriti della milizia, si contarono fra gli indiani circa 150 morti, perlopi\u00f9 donne e bambini, moltissimi orrendamente mutilati. Quasi tutti i giovani del villaggio erano lontani, impegnati nella caccia al bisonte. Una corte marziale, chiamata a pronunciarsi sui fatti, non formalizz\u00f2 una condanna poich\u00e9 Chivington aveva dato le dimissioni dalla milizia, dopo esser stato processato e degradato.\nUn suo successivo tentativo (1883) di entrare in politica fall\u00ec. Mor\u00ec a Denver nel 1894, dopo esserne stato per breve tempo sceriffo.\nFu sepolto nel cimitero di Fairmount, a Denver."}
{"id": "1238865", "revid": "287204", "url": "https://it.wikipedia.org/wiki?curid=1238865", "title": "Il senso della frase", "text": "Il senso della frase, pubblicato nel 1995, \u00e8 il terzo romanzo noir di Andrea G. Pinketts, anch'esso di successo come i due precedenti e tutti i successivi. \u00c8 da considerarsi il manifesto letterario dello scrittore milanese, che identificher\u00e0 nel titolo di questo romanzo la denominazione della sua peculiare prosa. Scritto con toni ironici e dissacranti, Pinketts ci sorprende ancora una volta con un libro da lui stesso definito: \"La cosa pi\u00f9 utile che sia mai stata scritta dopo le istruzioni per l'uso della nitroglicerina.\"\nTrama.\nIn una Milano completamente travolta dagli anni 80, Lazzaro Santandrea, l'eterno Peter Pan, impiega il suo tempo investigando in un altro caso. Stavolta \u00e8 alla ricerca di Nicky, una ragazza che frequentava il \"White Bear\", il locale pi\u00f9 \"in\" per modelle e modelli. La caratteristica di questa ragazza non era la bellezza, bens\u00ec un'altra: la bugiardaggine cronica. La cosa che pi\u00f9 sconvolge Lazzaro \u00e8 quando una sconosciuta, sempre al \"White Bear\", inizia a raccontare in giro le stesse bugie di Nicky. Il nostro eroe non sa tenere le sue curiosit\u00e0 per s\u00e9, e quindi parte all'inseguimento di questa ragazza e soprattutto della verit\u00e0."}
{"id": "1238867", "revid": "1522738", "url": "https://it.wikipedia.org/wiki?curid=1238867", "title": "Inara Serra", "text": ""}
{"id": "1238884", "revid": "436907", "url": "https://it.wikipedia.org/wiki?curid=1238884", "title": "Beast over Hammersmith", "text": ""}
{"id": "1238893", "revid": "1039155", "url": "https://it.wikipedia.org/wiki?curid=1238893", "title": "Giovani Detective", "text": ""}
{"id": "1238895", "revid": "124939548", "url": "https://it.wikipedia.org/wiki?curid=1238895", "title": "Rito patriarchino", "text": "Il rito patriarchino o rito aquileiese \u00e8 un antico rito liturgico della Chiesa cattolica latina utilizzato - con minime varianti - nelle metropolie dei Patriarcati di Aquileia, di Grado e di Venezia, sino alla fine del XVI secolo.\nStoria.\nGi\u00e0 dall'antichit\u00e0 esistono testimonianze che dimostrano la diversit\u00e0 del rito aquileiese da quello romano e il suo legame con quelli orientali. Dalle testimonianze di Cromazio d'Aquileia si rilevano tre precisi influssi provenienti dall'Asia Minore nella liturgia aquileiese:\nUn discorso a parte andrebbe svolto per quanto riguarda il simbolo di fede aquileiese cos\u00ec come riportato da Tirannio Rufino e ricordato pure da Cromazio, il quale conserva gli echi di intervenuti dibattiti teologici che ebbero come epicentro Aquileia e la sua immensa giurisdizione ecclesiastica.\nQuesto particolare rito era dunque gi\u00e0 da lungo tempo in uso nell'arcidiocesi di Aquileia e nelle sue numerose suffraganee quando, nel 568, questa chiesa si rese autocefala elevandosi a Patriarcato. Lo scisma dei Tre Capitoli che caratterizz\u00f2 il VII secolo, con le due sedi patriarcali contrapposte di Aquileia tricapitolina e Grado cattolica (nel 606), e la definitiva scissione del nuovo Patriarcato di Grado (nel 717), trasmisero semplicemente l'uso del patriarchino alle due chiese sorelle. Non solo, ma lo diffusero anche alle diocesi della Dalmazia, sottomesse a Grado.\nA quest'epoca risale il documento liturgico pi\u00f9 antico e interessante che ci testimonia direttamente il rito patriarchino. Si tratta di un capitolare dell'VIII secolo che fu aggiunto al Codex Richdigeranus (del VI secolo). Il rito aquileiese in questa fase divergeva dal rito romano in molti aspetti e si avvicinava, invece, al rito gallicano e a quelli delle chiese orientali (specialmente quella di Alessandria d'Egitto, da cui con ogni probabilit\u00e0 il Cristianesimo giunse ad Aquileia).\nIn data imprecisata il rito patriarchino ebbe diffusione anche a Venezia e nei centri limitrofi. Il rito patriarchino viene menzionato anche a Monza e a Como.\nNel tardo Medioevo il rito patriarchino si and\u00f2 avvicinando progressivamente a quello romano. Dopo il Concilio di Trento il rito patriarchino fu rapidamente abbandonato a favore di quello romano: a Venezia (esclusa San Marco) nel 1456, nella diocesi di Trieste nel 1586, nel Patriarcato di Aquileia nel 1596. La diocesi di Como rivendic\u00f2 con insistenza il diritto di continuare ad usare il rito patriarchino, ma nel 1597 papa Clemente VIII impose di abbandonarlo. Solo nella basilica di San Marco di Venezia, essendo \"nullius dioecesis\" e retta da un proprio primicerio, si continu\u00f2 ad usarlo fino al 19 ottobre 1807 (quando venne incorporata nel Patriarcato di Venezia, divenendone chiesa cattedrale), sia pure con lievi varianti.\nNel Lezionario romano in lingua friulana, approvato nel 2004, sono state inserite delle sequenze aquileiesi.\nCaratteristiche.\nFeste e liturgia.\nNel suo complesso il rito patriarchino non si discostava particolarmente da quello gregoriano-romano, se non per una diversa distribuzione di alcune feste all'interno dell'anno liturgico.\nLe principali differenze col calendario romano erano:\nMeno rilevanti le differenze liturgiche, limitandosi essenzialmente alla presenza di \"grecismi\", particolarmente diffusi nella zona di Venezia.\nDa ultimo risultava ancora particolarmente diffuso, nel rito patriarchino, il ricorso al catecumenato.\nCanto patriarchino.\nAl rito patriarchino era connesso un particolare stile di canto liturgico e devozionale, detto canto aquileiese o patriarchino.\nAlcuni di questi canti vengono ancora eseguiti, sebbene se ne stia perdendo la memoria, in alcune localit\u00e0 di montagna, in Istria, in Dalmazia ed in Friuli che, nei secoli scorsi, erano sotto la giurisdizione dei Patriarcati di Aquileia, Grado e Venezia."}
{"id": "1238899", "revid": "2039709", "url": "https://it.wikipedia.org/wiki?curid=1238899", "title": "Edizioni Bignami", "text": "Edizioni Bignami \u00e8 una casa editrice italiana.\nStoria.\nIl professore di lettere Ernesto Bignami ebbe, nel 1931, l'idea di comporre dei libriccini in formato tascabile contenenti una sintesi degli argomenti trattati nel programma ministeriale e fond\u00f2 la \"Casa Editrice Bignami\".\nTali libriccini sono entrati a far parte della cultura italiana con il nome di \"bignamini\" o \"bignami\". Nella parlata quotidiana \"un bignami\" \u00e8 diventato sinonimo di un compendio sintetico sulla materia trattata.\nIn seguito, altre case editrici sfornarono molti compendi riassuntivi per le pi\u00f9 svariate materie scolastiche e tecniche, contribuendo a creare la categoria editoriale dei \"bigini\". Nel frattempo la casa editrice Bignami ha rotto la tradizione delle copertine rigorosamente marrone-chiaro per divenire policrome ed assumere un aspetto pi\u00f9 vicino ai normali manuali.\nNel 2007 la casa editrice ha pubblicato pi\u00f9 di 250 \"bignami\" in cui sono trattati gli argomenti pi\u00f9 vari: dalla chimica all'italiano (famoso il volumetto sui \"Promessi sposi\"), dalla filosofia alla matematica, dalle lingue straniere (inglese, spagnolo, francese e tedesco) alla storia dell'arte.\nRiferimenti nella cultura.\nNel film \"Palombella rossa\" (1989) di Nanni Moretti, il protagonista, Michele Apicella, ex dirigente del Partito Comunista Italiano, viene intervistato da un'ottusa giornalista preparatasi sull'argomento grazie a un \"bignami\" sul comunismo. Per questo motivo Michele arriver\u00e0 a schiaffeggiarla."}
{"id": "1238902", "revid": "6923", "url": "https://it.wikipedia.org/wiki?curid=1238902", "title": "Principio di diritto", "text": "Il principio di diritto, nell'ordinamento giuridico italiano \u00e8 un particolare tipo di interpretazione di una o pi\u00f9 norme, emesso dalla Corte di cassazione a seguito della proposizione di un ricorso per cassazione da parte delle parti di un processo, oppure a seguito del ricorso nell'interesse della legge proposto dal Procuratore Generale.\nScopo.\nLa Suprema Corte utilizza il principio di diritto per dirimere le controversie che le vengono poste, esprimendo il proprio orientamento su una questione giuridica. In tal modo essa indica la corretta ed esatta interpretazione della norma da applicare o la modalit\u00e0 in cui la norma debba essere applicata. \nL'esposizione del principio di diritto, \u00e8 di rilevante importanza pratica, infatti, il giudice del giudizio di rinvio, non avr\u00e0 altra possibilit\u00e0 di scelta che applicare, alla fattispecie concreta, la norma nel senso in cui \u00e8 stata interpretata dalla Corte di cassazione nella propria sentenza.\nDopo la novella introdotta dal decreto legislativo 40/2006 che ha aggiunto l'art. 366 bis al codice di procedura civile, \u00e8 stato espressamente previsto che il ricorso, se \u00e8 proposto per uno dei motivi indicati nei numeri da 1 a 4 dell'art. 360 del codice di procedura civile, deve contenere a pena di inammissibilit\u00e0 il quesito di diritto che il ricorrente intende prospettare alla Corte. \u00c8 stato rilevato che il quesito deve risultare in modo chiaro ed esplicito dalla lettura del motivo di ricorso e deve consentire alla Corte, decidendo sul quesito, di formulare un principio di diritto applicabile dal giudice del rinvio, ma anche di valenza generale. \u00c8 stato tuttavia, ritenuto inammissibile il ricorso il cui quesito di diritto si limitava all'enunciazione di un principio generico e privo di diretta applicabilit\u00e0 nella causa in esame. In ogni caso, \u00e8 escluso che il quesito possa desumersi solamente indirettamente dalla lettura del motivo, essendo invece richiesto che sia esplicitamente indicato e che non si limiti a ripetere in forma sintetica il motivo stesso, ma costituisca una vera e propria questione su cui la Corte deve pronunciarsi.\nRapporti con la funzione di nomofilachia.\nIl principio di diritto costituisce l'essenza della funzione di nomofilachia della Corte di Cassazione, infatti, anche se non vincolante per i giudici estranei al processo, da cui \u00e8 scaturito, indurr\u00e0 gli altri giudici a conformarsi all'orientamento espresso."}
{"id": "1238911", "revid": "1013865", "url": "https://it.wikipedia.org/wiki?curid=1238911", "title": "Bart\u0131n", "text": "Bart\u0131n \u00e8 una citt\u00e0 della Turchia, sulle coste del Mar Nero, capoluogo dell'omonima provincia."}
{"id": "1238917", "revid": "767487", "url": "https://it.wikipedia.org/wiki?curid=1238917", "title": "Adja-Ou\u00e8r\u00e8", "text": "Adja-Ou\u00e8r\u00e8 \u00e8 una citt\u00e0 situata nel dipartimento dell'Altopiano nello Stato del Benin con 92.430 abitanti (stima 2006)."}
{"id": "1238922", "revid": "132146", "url": "https://it.wikipedia.org/wiki?curid=1238922", "title": "Rito aquileiese", "text": ""}
{"id": "1238923", "revid": "767487", "url": "https://it.wikipedia.org/wiki?curid=1238923", "title": "K\u00e9tou", "text": "K\u00e9tou \u00e8 una citt\u00e0 situata nel dipartimento dell'Altopiano nello Stato del Benin con 113.988 abitanti (stima 2006)."}
{"id": "1238926", "revid": "54811", "url": "https://it.wikipedia.org/wiki?curid=1238926", "title": "Pob\u00e8", "text": "Pob\u00e8 \u00e8 una citt\u00e0 situata nel dipartimento dell'Altopiano nello Stato del Benin con 94.034 abitanti (stima 2006)."}
{"id": "1238930", "revid": "181699", "url": "https://it.wikipedia.org/wiki?curid=1238930", "title": "Ricorso nell'interesse della legge", "text": "Il ricorso nell'interesse della legge \u00e8 un particolare tipo di ricorso per cassazione contemplato dall'art. 363 del codice di procedura civile; \u00e8 proponibile dal Procuratore Generale della Corte, unico soggetto legittimato a impugnare.\nPu\u00f2 essere proposto anche contro sentenze gi\u00e0 passate in giudicato, in questo caso la sentenza rester\u00e0 per\u00f2 in vita, non influendo quindi sul giudicato sostanziale.\nScopo di questo particolare tipo di impugnazione \u00e8 ottenere l'accertamento dell'erronea o inesatta applicazione delle norme da parte dei giudici di grado inferiore.\nRatio.\nLa \"ratio\" di questo istituto \u00e8 evitare che restino intatti precedenti contrari alla legge che possano essere invocati dalle parti di un nuovo processo. La Corte di Cassazione attraverso la propria sentenza, esprime un principio di diritto contribuendo alla corretta e uniforme applicazione del diritto (in conformit\u00e0 con il principio di nomofilachia). \nNella pratica.\nQuesto importante tipo di ricorso, ancorch\u00e9 utile, \u00e8 attualmente caduto in disuso in quanto l'alluvione dei ricorsi per cassazione presente nel sistema italiano non permette al Procuratore Generale di intervenire sulle sentenze che ritiene errate. \nAffinch\u00e9 questo istituto possa tornare a funzionare, sarebbe auspicabile un intervento del legislatore per una rapida risoluzione dei molti di tipo procedurale (e amministrativo) della giustizia italiana."}
{"id": "1238934", "revid": "167080", "url": "https://it.wikipedia.org/wiki?curid=1238934", "title": "Concubinaggio", "text": ""}
{"id": "1238935", "revid": "1543377", "url": "https://it.wikipedia.org/wiki?curid=1238935", "title": "Stella doppia (romanzo)", "text": "Stella doppia (\"Double Star\") \u00e8 un romanzo di fantascienza di Robert A. Heinlein del 1956.\nL'opera ha vinto il premio Hugo per il miglior romanzo nel 1956.\nStoria editoriale.\nScritto nel marzo 1955 \u00e8 stato pubblicato per la prima volta a puntate nei numeri del febbraio, marzo e aprile 1956 della rivista \"Astounding Science-Fiction\" e in volume quello stesso anno.\nLa prima traduzione in italiano di Francesca D'Amelio \u00e8 stata pubblicata nel 1957 dalla Ponzoni Editore nel volume n. 7 della collana Cosmo e poi di nuovo nel 1962 nel volume n. 3 della collana Cosmo. I Capolavori della fantascienza; la traduzione di Riccardo Valla \u00e8 stata pubblicata nel 1972 dalla Editrice Nord nel volume n. 5 della collana Cosmo Oro e poi di nuovo nel 2005 dalla Arnoldo Mondadori Editore nel volume n. 31 della collana Urania Collezione.\nTrama.\nIn un non precisato futuro Lawrence Smith, in arte \"Il grande Lorenzo\", squattrinato attore di talento, incontra uno spaziale in un bar. Si intravede la possibilit\u00e0 di un ingaggio ben retribuito, ma in un turbinoso precipitare di eventi si trova coinvolto in una sparatoria, costretto a occultare cadaveri (tra i quali, uno di un marziano) e a scappare su Marte. Allora viene a conoscenza del suo compito: impersonare l'uomo politico pi\u00f9 importante del momento, Joseph Bonforte, il quale \u00e8 stato rapito da una ignota organizzazione, proprio poco prima di un evento di portata storica. Bonforte, infatti, ha deciso di farsi adottare dal \"Nido di Kkkah\", una delle trib\u00f9 degli indigeni marziani, per dare un segnale forte della sua politica illuminata di apertura alle altre razze non umane, e alla abolizione della schiavit\u00f9.\nLorenzo, costretto ad accettare dalle circostanze, riesce in brevissimo tempo, grazie alla notevole somiglianza con Bonforte (per cui era stato scelto) e alle sue doti artistiche, a imitarlo perfettamente. Nessuno si accorge dello scambio quando partecipa alla complicata cerimonia marziana (i marziani hanno un forte senso delle formalit\u00e0, alla maniera della antica civilt\u00e0 giapponese). Bonforte viene ritrovato in pessime condizioni fisiche, drogato con sostanze che potrebbero recargli gravi danni psicofisici. La convalescenza di Bonforte si preannuncia lunga e Lorenzo \u00e8 costretto a sostituirlo ancora. Inoltre, il governo in carica, con una mossa imprevedibile, si dimette e indice nuove elezioni. Si deve formare un governo provvisorio, che, come da tradizione istituzionale, viene affidato al capo dell'opposizione, Bonforte, appunto. Lorenzo, che si immedesima sempre di pi\u00f9 nel personaggio, tanto da scriversi da s\u00e9 i discorsi, accetta anche questo compito e recita magnificamente anche la cerimonia con l'imperatore Guglielmo d'Orange per l'affidamento del mandato e la presentazione della lista dei ministri.\nQuando per\u00f2, dopo la cerimonia, viene chiamato a colloquio privato con l'imperatore, questi si accorge, grazie a un particolare che Lorenzo non poteva sapere, che chi ha di fronte non \u00e8 Bonforte, ma, messo al corrente di tutta la vicenda, non lo denuncia, anzi lo incita a continuare a fare la sua parte per il bene dell'impero. Nel memorabile colloquio, l'imperatore si dimostra intelligente e illuminato (non vuole vedere il vessillo dell'impero sulle navi schiaviste, dice chiaramente) e si affermano una serie di argomentazioni a favore della monarchia parlamentare.\nIntanto le condizioni del vero Bonforte migliorano ma pi\u00f9 lentamente del previsto, e Lorenzo deve sostituirlo pure nella campagna elettorale. Un collaboratore si dimette e denuncia pubblicamente lo scambio di persona, ma fortunatamente la vicenda passa sotto silenzio. Il giorno del voto, quando Lorenzo pensa che finalmente la sua recita pi\u00f9 lunga e impegnativa della sua vita possa essere finita, accetta di incontrare il vero Bonforte, perch\u00e9 \u00e8 convinto che il vederlo ora, malato e paralizzato per met\u00e0, non possa pi\u00f9 nuocere alla sua interpretazione. Insieme a lui e tutti i collaboratori seguono lo scrutinio dei voti. Al momento dell'annuncio della vittoria, Bonforte muore. A Lorenzo viene dunque chiesto di sostituirlo fino alla fine.\nNell'epilogo viene svelato che il romanzo \u00e8 il racconto dello stesso Lorenzo.\nVenticinque anni dopo ancora non si \u00e8 scoperto chi abbia ucciso il vero Bonforte, ma il suo sostituto ha gi\u00e0 formato tre governi e sta progressivamente attuando le riforme.\nTemi.\nVari temi si intrecciano in questo romanzo.\nHeinlein presenta forse provocatoriamente un impero fondato su una monarchia parlamentare con a capo la casa d'Orange, e ne mostra soprattutto gli aspetti positivi, per quel che riguarda l'imperatore. Gli aspetti negativi come lo schiavismo, la xenofobia, l'arrivismo, la corruzione, sono infatti appannaggio della parte liberale del regime: i partiti, le elezioni, il mercato. La condanna del razzismo e dell'emarginazione razziale \u00e8 preminente. Ci\u00f2 traspare, oltre che dalle convinzioni del protagonista positivo, Bonforte, anche dalla \"conversione\" del narratore, che inizialmente diffidava dei Marziani e non era in grado di sopportare la loro presenza.\nUn altro tema \u00e8 il ruolo dell'artista e in particolare dell'attore, e del suo rapporto con l'oggetto della sua interpretazione: \u00e8 infatti il grande Lorenzo a venire plasmato da Bonforte e lui stesso si convince profondamente delle sue idee.\nStile.\nAl consueto e celebre stile semplice e asciutto di Heinlein, si aggiunge una chiara e intelligente ironia che pervade tutto il romanzo, anche nei momenti pi\u00f9 drammatici, che a tratti sfocia in satira (come nell'episodio del colloquio con l'imperatore o nelle cerimonie). Il linguaggio \u00e8 generalmente colloquiale ma punteggiato di accenti retorici, velati di ironia, negli avvenimenti politici e mediatici.\nCritica.\nIl noto critico e scrittore di fantascienza James Blish non apprezzava la narrazione in prima persona dei protagonisti di molti romanzi di Heinlein;\ntuttavia nel 1957 Blish scrisse che \"L'unico narratore in prima persona creato da Heinlein, che sia un essere umano vivo, completamente indipendente \u00e8 Il Grande Lorenzo di \"Stella doppia\".\nLorenzo \u00e8 completo sotto ogni aspetto fin dalla sua infanzia, l'influenza di suo padre su ci\u00f2 che egli pensa \u00e8 uno dei temi pi\u00f9 forti nella storia e la sua crescita sotto pressione \u00e8 coerente con il suo carattere e non con quello di altri\".\nFloyd C. Gale, il critico di \"Galaxy\", ha lodato il romanzo, trovandolo \"un eccellente esempio della capacit\u00e0 di Heinlein di prendere una delle trame pi\u00f9 antiche di tutta la letteratura ... e presentarla come una piacevole esperienza di lettura\".\nAmmettendo \"qualche riserva, persino delusione\" Anthony Boucher ha tuttavia concluso che Heinlein aveva \"semplicemente creato un romanzo leggero, piacevolmente divertente e in questo compito \u00e8 riuscito mirabilmente\"."}
{"id": "1238936", "revid": "115127334", "url": "https://it.wikipedia.org/wiki?curid=1238936", "title": "Sak\u00e9t\u00e9", "text": "Sak\u00e9t\u00e9 \u00e8 una citt\u00e0 situata nel dipartimento dell'Altopiano nello Stato del Benin con 114.207 abitanti (2013)."}
{"id": "1238961", "revid": "186563", "url": "https://it.wikipedia.org/wiki?curid=1238961", "title": "Hexedit", "text": ""}
{"id": "1238963", "revid": "709406", "url": "https://it.wikipedia.org/wiki?curid=1238963", "title": "Incubazione artificiale", "text": ""}
{"id": "1238966", "revid": "228587", "url": "https://it.wikipedia.org/wiki?curid=1238966", "title": "Zhongyang Guoshu Guan", "text": "La Zhongyang guoshu guan (, palestra centrale di Arte Nazionale, in Italia \u00e8 spesso reso con Accademia Centrale di Nanchino) di Nanchino \u00e8 un'istituzione nazionale di arti marziali cinesi fondata con una legge pubblicata il quindicesimo giorno del terzo mese del 1927. In origine il nome era Guoshu yanjiu guan ().\nL'Istituto.\nQuesta \u201cscuola\u201d era diretta da Zhang Zhijiang (\u5f20\u4e4b\u6c5f) ed era divisa in dipartimenti di ricerca, di pubblicazione e di insegnamento. Il dipartimento di insegnamento era diviso a sua volta in due sezioni: Shaolin men (\u5c11\u6797\u95e8), che si occupava di stili esterni, Wudang men (\u6b66\u5f53\u95e8), che si occupava di stili interni. \nDal 1929 l'indirizzo dello Zhongyang Guoshu Guan \u00e8 Toutiaoxiang al numero 6 presso la porta magnificente Ovest a Nanchino (\u5357\u4eac\u897f\u534e\u95e8\u5934\u6761\u5df76\u53f7).\nQuesta esperienza si interromper\u00e0 nel 1937 con l'invasione Giapponese, ma sar\u00e0 alla base dello sviluppo del Wushu moderno e delle varie Associazioni di Guoshu dell'isola di Taiwan, dopo la conclusione della guerra civile nel 1949.\nGli Esami Nazionali.\nIl Primo Guokao.\nLa scuola organizz\u00f2 incontri sportivi, combattimenti a mani nude e con armi corte e lunghe. Il primo \u201cesame nazionale\u201d (Guokao \u56fd\u8003) si \u00e8 tenuto a Nanchino nel 1928 ed ha riunito 333 partecipanti provenienti da 17 province; si svolse in una certa confusione a causa dell'assenza di un regolamento e per lo stesso motivo il numero dei feriti fu tale che la giuria dovette procedere ad eleggere i vincitori. Si distinsero in particolare quindici atleti: Zhu Guofu (\u6731\u56fd\u798f), Gu Ruzhang (\u987e\u6c5d\u7ae0), Wang Yunpeng (\u738b\u4e91\u9e4f), Zhang Changyi (\u5f20\u957f\u4e49), Ma Yufu (\u9a6c\u88d5\u752b), Dou Laigeng (\u7aa6\u6765\u5e9a), Yang Shiwen (\u6768\u58eb\u6587), Zhang Yingzhen (\u5f20\u82f1\u632f), Yang Fawu (\u6768\u6cd5\u6b66), Wang Chengzhang (\u738b\u6210\u7ae0), Zhu Guozhen (\u6731\u56fd\u6862), Zhang Weitong (\u5f20\u7ef4\u901a), Zhu Guolu (\u6731\u56fd\u7984), Ma Chengzhi (\u9a6c\u6210\u667a), Hu Jiong (\u80e1\u70af).\nLianbuquan.\nLianbuquan (Pinyin)), Lien pu ch'uan (Wade-Giles), in cinese viene scritto in due maniere differenti \u7ec3\u6b65\u62f3 e \u8fde\u6b65\u62f3 che in Italiano significano rispettivamente Pugilato per allenare le posizioni e Pugilato delle posizioni concatenate. \nQuesta \u00e8 una forma che \u00e8 stata utilizzata nella Zhongyang Guoshu Guan di Nanchino ed in origine sarebbe stata Shaolin Longquan.\nL'esercizio si compone di 3 \"duan\" per un totale di 36 \"shi\" (figure).\nIn Italia all'interno della scuola fondata da Chang Dsu Yao si usa questo nome per indicare una forma semplificata di Meihuaquan."}
{"id": "1238968", "revid": "767487", "url": "https://it.wikipedia.org/wiki?curid=1238968", "title": "Treble Charger", "text": "I Treble Charger sono un gruppo rock canadese, formato dal cantante Greig Nori (produttore dei Sum 41, con i quali i Treble Charger hanno realizzato \"Detox\", loro ultimo album), il bassista Rosie Martin ed il batterista Trevor MacGregor. Il chitarrista Bill Priddle, membro cofondatore della band, ha lasciato nel 2003. Hanno iniziato con uno stile indie rock melodico, evoluto poi in un pop punk ibrido con il nu metal dopo aver firmato con una major nel 1997.\nComponenti.\nGreig Nori e Bill Priddle sono gli unici membri originali che tuttora fanno parte del gruppo."}
