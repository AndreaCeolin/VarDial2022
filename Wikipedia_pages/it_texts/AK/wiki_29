{"id": "1281971", "revid": "599013", "url": "https://it.wikipedia.org/wiki?curid=1281971", "title": "Jurgen van den Goorbergh", "text": "Soprannominato anche \"The Flying Dutchman\" (L'olandese volante) \u00e8 un pilota dalla carriera molto longeva e variegata. Anche il padre, Piet van den Goorbergh, ed il fratello, Patrick van den Goorbergh, hanno corso come piloti professionisti.\nCarriera.\nI suoi primi risultati importanti li ebbe tra il 1989 e il 1991, anni in cui conquist\u00f2 titoli nazionali olandesi e del Benelux e che lo portarono al debutto nelle competizioni iridate del motomondiale 1991 in sella ad una Aprilia.\nPer quanto riguarda la sua attivit\u00e0 nel motomondiale, pur avendo ottenuto due pole position non \u00e8 mai riuscito a conquistare una posizione sul podio, pur raccogliendo oltre 450 punti nell'arco della carriera; il suo miglior piazzamento l'ha ottenuto con il 4\u00ba posto al Gran Premio motociclistico d'Olanda 1996. Nel 1997 l'esordio nella classe 500 sempre mantenendo posizioni di mediocrit\u00e0, da sottolineare la stagione 1999 dove con la poco competitiva Muz Weber ottenne una prestigiosa pole position nel GP di Catalogna, ripetuta poi nel corso dell'anno anche in Repubblica Ceca. Nel 2002 la sua ultima stagione da pilota titolare nel motomondiale, prendendo parte alla prima stagione della nuova classe MotoGP, che per\u00f2 corre con una vecchia Honda NSR500 del team Kanemoto Racing.\nSi sposta nelle competizioni per motociclette derivate dalla produzione di serie, partecipando nel 2003 al mondiale Supersport, esordendo nel campionato con il team Yamaha Belgarda alla guida di una Yamaha YZF R6. Conclude al terzo posto nella classifica generale con 136 punti e sei podi all'attivo in stagione.\nContinua nel mondiale Supersport anche nel 2004, vince la prima gara in calendario sul circuito di Valencia, restando in testa alla graduatoria mondiale nella prima parte della stagione, salvo flettere in negativo i suoi risultati nella seconda parte chiudendo addirittura terzo.\nAncora nello stesso campionato anche per la stagione 2005, viene ingaggiato dal team Ducati Selmat con una Ducati 749 R ma dopo le prime tre gare in calendario rescinde il contratto e viene sostituito da Alessio Corradi. Libero da vincoli contrattuali, accetta l'offerta del team Konica Minolta Honda per sostituire l'infortunato Makoto Tamada in MotoGP, ottenendo curiosamente uno dei suoi migliori risultati in un singolo gran premio nel motomondiale, giungendo sesto sotto la pioggia nel Gran Premio motociclistico di Cina 2005. Terminata anche la breve parentesi in MotoGP, nella stessa annata corre come wild card il gran premio d'Olanda ad Assen con una Suzuki GSXR1000 K5 del team Rizla Suzuki nel campionato mondiale Superbike. I risultati nelle due gare non sono ottimali (20\u00ba in gara 1 e 17\u00ba in gara 2), quindi non ottiene punti per la classifica piloti. A conferma di un 2005 molto frenetico, si cimenta anche in competizioni automobilistiche partecipando a gare nel campionato belga di gran turismo e di Formula Renault olandese.\nOltre che per la sua presenza nelle gare motociclistiche nei campionati velocit\u00e0, ha corso anche nel campionato europeo di enduro, ai campionati olandesi di trial e alle gare dedicate alle Supermoto. Dal 2009 si \u00e8 anche iscritto al Rally Dakar come motociclista, concludendolo al 17\u00ba posto, partecipazione che continua anche nelle stagioni 2010 e 2011 come automobilista, ritirandosi in entrambe le occasioni.\nVista la sua notevole esperienza accumulata, anche al di fuori delle competizioni \u00e8 stato utilizzato sia come tester di pneumatici da parte della Michelin, sia come presentatore delle nuove Moto2 l'anno precedente al loro debutto nelle competizioni."}
{"id": "1281975", "revid": "767487", "url": "https://it.wikipedia.org/wiki?curid=1281975", "title": "The Wanderer (Status Quo)", "text": "The Wanderer \u00e8 un singolo degli Status Quo pubblicato nel 1984.\nIn un momento di grande crisi interna, il longevo gruppo inglese si chiude in sala d'incisione per registrare la cover del brano \"The Wanderer\" gi\u00e0 portato al successo da Dion nel 1962 e in seguito interpretato da moltissimi altri artisti.\nLa versione rock degli Status Quo si piazza al n. 7 delle classifiche inglesi.\nLe sessioni di registrazione del brano costituiscono le ultime incisioni della band in studio con Alan Lancaster al basso.\nOltre che in numerose antologie, il brano si trova incluso nella ristampa 2006 dell'album \"Back to Back\", in origine uscito nel 1983."}
{"id": "1281978", "revid": "116487", "url": "https://it.wikipedia.org/wiki?curid=1281978", "title": "Harley Davidson e Marlboro Man", "text": ""}
{"id": "1281980", "revid": "4175", "url": "https://it.wikipedia.org/wiki?curid=1281980", "title": "Lobanovsky Dynamo Stadion", "text": ""}
{"id": "1281982", "revid": "4175", "url": "https://it.wikipedia.org/wiki?curid=1281982", "title": "Stadio Dynamo Lobanovsky", "text": ""}
{"id": "1281986", "revid": "697352", "url": "https://it.wikipedia.org/wiki?curid=1281986", "title": "The Wanderer", "text": ""}
{"id": "1281987", "revid": "1573940", "url": "https://it.wikipedia.org/wiki?curid=1281987", "title": "Badia Ardenga", "text": "La badia Ardenga (pi\u00f9 propriamente chiesa di Sant'Andrea Apostolo) \u00e8 un edificio sacro che si trova nella localit\u00e0 omonima a Montalcino.\nStoria e descrizione.\nGi\u00e0 monastero vallombrosano fondato nell'XI secolo dai conti dell'Ardenga, fu soppresso da papa Pio II nel 1462. Di architettura romanica con elementi di cultura artistica lombarda e francese, si presenta attualmente molto rimaneggiata. In origine l'edificio era a tre navate, ridotte ad una, ed abside, attualmente mancante.\nSul cortile interno si affacciano un loggiato e un porticato. Si distingue il campanile a vela con trifore su colonnette e capitello. Sotto il presbiterio \u00e8 una cripta del XII secolo, il cui accesso \u00e8 a destra dell'altare maggiore, che originariamente era formata da sette piccole navate."}
{"id": "1281990", "revid": "158286", "url": "https://it.wikipedia.org/wiki?curid=1281990", "title": "Chiesa di Sant'Andrea Apostolo (Montalcino)", "text": ""}
{"id": "1281995", "revid": "1714743", "url": "https://it.wikipedia.org/wiki?curid=1281995", "title": "Margherita d'Asburgo (1567-1633)", "text": "Biografia.\nL'arciduchessa entr\u00f2 in un convento come suora e vi mor\u00ec all'et\u00e0 di 66 anni."}
{"id": "1281997", "revid": "773636", "url": "https://it.wikipedia.org/wiki?curid=1281997", "title": "Pieve dei Santi Biagio e Donato", "text": "La pieve dei Santi Biagio e Donato \u00e8 un edificio religioso situato a Camigliano, nel comune di Montalcino.\nDescrizione.\nAd unica navata, presenta una facciata in pietra con tetto a capanna e campanile quadrato con doppia vela in laterizio del XVII secolo. L'architrave figurato che si trova sulla parete destra, parte del portale laterale oggi tamponato, la porta dei Battezzandi che serviva per l'accesso dei catecumeni, risale al XII-XIII secolo.\nSulla parete sinistra si trova la porta del Morto, anch'essa tamponata, che serviva per l'ingresso al cimitero. Sull'altare maggiore, la \"Madonna col bambino in gloria con i santi Biagio e Donato\" di Giuseppe Nicola Nasini (fine XVII secolo). Nell'altare a destra, l'\"Adorazione dei pastori\" della maniera di Francesco Vanni (1601); in quello a sinistra, la \"Madonna del Rosario\" di ambito senese (fine XVI secolo)."}
{"id": "1281998", "revid": "339392", "url": "https://it.wikipedia.org/wiki?curid=1281998", "title": "Bathydoris violacea", "text": ""}
{"id": "1282001", "revid": "1318658", "url": "https://it.wikipedia.org/wiki?curid=1282001", "title": "Artesia (azienda)", "text": "Artesia SAS (societ\u00e0 per azioni semplificata) era la societ\u00e0 nata in seguito di un accordo tra le Ferrovie Italiane e la Soci\u00e9t\u00e9 nationale des chemins de fer fran\u00e7ais (SNCF) con lo scopo di gestire i collegamenti tra l'Italia e la Francia utilizzando i TGV. Era posseduta al 50% dalle Ferrovie dello Stato (con Trenitalia) e al 50% da SNCF.\nStoria.\nLa societ\u00e0 nasce nel 1995 e diventa operativa nel 1999, con il compito di provvedere al supporto di SNCF e di Trenitalia nell'organizzazione e nella commercializzazione dei servizi di trasporto passeggeri internazionali tra Francia ed Italia.\nA motivo dei mutati scenari del mercato ferroviario, aperto a una graduale liberalizzazione con possibilit\u00e0 da parte delle singole imprese ferroviarie di agire in proprio, nel luglio 2010 le due compagnie firmarono un accordo per porre termine alla joint venture entro il dicembre 2011.\nAttivit\u00e0.\nL'azienda commercializzava principalmente i servizi del TGV da Parigi a Torino - Milano e dei\ntreni notte che partono dalle varie citt\u00e0 italiane verso Parigi.\nSul TGV, i macchinisti, i responsabili del treno e i controllori cambiano alla stazione di Modane, situata al confine tra Francia e Italia. Sui treni notte vi era il cambio personale e motrice. Pertanto in Italia i treni Artesia erano gestiti da Trenitalia ed in Francia dalla SNCF.\nArtesia ha cessato la sua attivit\u00e0 a fine 2011 in quanto SNCF ha comprato il 20% di Nuovo Trasporto Viaggiatori (concorrente di Trenitalia nel servizio Alta Velocit\u00e0), mentre Trenitalia ha creato con Veolia Transport una nuova societ\u00e0 che \u00e8 entrata in concorrenza diretta con SNCF. Sono quindi venuti a mancare i presupposti per continuare la joint venture.\nDopo la chiusura di Artesia i servizi vennero rilevati dalla nuova societ\u00e0 Thello, partecipata da Trenitalia e Veolia, e da SNCF Voyages Italia.\nLe tratte.\nQuando Artesia \u00e8 nata, le relazioni gestite erano:\nArtesia Giorno:\nArtesia Notte:\nNel 2011 le relazioni Artesia erano"}
{"id": "1282002", "revid": "121146969", "url": "https://it.wikipedia.org/wiki?curid=1282002", "title": "Istituto magistrale", "text": ""}
{"id": "1282004", "revid": "1031941", "url": "https://it.wikipedia.org/wiki?curid=1282004", "title": "Principato di Anhalt-Dornburg", "text": "Il Principato di Anhalt-Dornburg () \u00e8 stato uno stato membro del Sacro Romano Impero. Venne creato nel 1667 a seguito della morte del Principe Giovanni VI di Anhalt-Zerbst e dopo al divisione del Principato di Anhalt-Zerbst con la creazione dell'Anhalt-M\u00fchlingen e dell'Anhalt-Dornburg per i figli minori del Principe Giovanni. Il principato persistette come entit\u00e0 sino al 1742 quando i principi Cristiano Augusto e Giovanni Luigi II ereditarono l'Anhalt-Zerbst e vi unirono il Dornburg.\nPrincipi di Anhalt-Dornburg (1667\u20131742).\n\"Coreggenza\"\n\"Unito al Principato di Anhalt-Zerbst nel 1742\"."}
{"id": "1282005", "revid": "339392", "url": "https://it.wikipedia.org/wiki?curid=1282005", "title": "Microsoft Games Studios", "text": ""}
{"id": "1282011", "revid": "254059", "url": "https://it.wikipedia.org/wiki?curid=1282011", "title": "Anhalt-M\u00fchlingen", "text": "Il Principato di Anhalt-M\u00fchlingen era uno stato membro del Sacro Romano Impero. Venne creato nel 1667 a seguito della morte del Principe Giovanni VI di Anhalt-Zerbst e la partizione del suo principato con la creazione dell'Anhalt-M\u00fchlingen e dell'Anhalt-Dornburg per i figli pi\u00f9 giovani del Principe Giovanni. Vi fu un solo principe di Anhalt-M\u00fchlingen, Antonio G\u00fcnther il quale lasci\u00f2 una sola figlia femmina come erede e, alla sua morte, nel 1714, la linea di Anhalt-M\u00fchlingen si estinse e i suoi possedimenti vennero accorpati a quelli della casata principale."}
{"id": "1282012", "revid": "1573940", "url": "https://it.wikipedia.org/wiki?curid=1282012", "title": "Pieve dei Santi Filippo e Giacomo", "text": "La pieve dei Santi Filippo e Giacomo \u00e8 il principale luogo di culto di Castelnuovo dell'Abate, frazione di Montalcino.\nStoria e descrizione.\nAveva anticamente il titolo di San Giovanni, che mut\u00f2 nell'attuale all'inizio del XV secolo. All'interno si trovano due affreschi di Ventura Salimbeni, uno sulla controfacciata raffigurante il \"Martirio di santa Caterina d'Alessandria\", l'altro sulla lunetta del portale laterale, datato 1597, che raffigura il \"Beato Pietro Petroni\". La chiesa \u00e8 stata decorata nel 1938 in stile neogotico."}
{"id": "1282017", "revid": "287204", "url": "https://it.wikipedia.org/wiki?curid=1282017", "title": "Assorbimento (chimica)", "text": "In chimica fisica, lassorbimento indica il fenomeno per cui si ha il trasferimento di una specie chimica (ovvero uno scambio di materia) da una soluzione sulla superficie di un solido (adsorbimento) o attraverso l'interfaccia di separazione tra due fasi (absorbimento).\nDescrizione.\nIl fenomeno dell'assorbimento comporta l'accumulo di specie chimiche in prossimit\u00e0 dell'interfaccia tra le due fasi, dovuto ad interazioni sia fisiche che chimiche. Si parla quindi di adsorbimento se l'accumulo delle specie avviene solo da una parte dell'interfaccia, mentre si parla si absorbimento se l'accumulo delle specie avviene su entrambe le parti dell'interfaccia (ovvero si ha un flusso di materia attraverso l'interfaccia).\nLassorbimento fisico \u00e8 un fenomeno di superficie, che comporta un legame relativamente debole tra le specie chimica della fase liquida ed il sito attivo della superficie solida (ad esempio forze di Van der Waals).\nLassorbimento chimico indica una pi\u00f9 forte interazione, che implica legami chimici di natura ionica e/o covalente.\nNella chimica industriale.\nNell'ambito della chimica industriale e dell'ingegneria chimica per \"assorbimento\" si intende due operazioni unitarie (adsorbimento e absorbimento) che sfruttano il meccanismo fisico di assorbimento per attuare il trasferimento di un componente tra due fasi (nel caso dell'absorbimento) oppure per fissare un componente su una superficie solida (nel caso dell'adsorbimento).\nNel caso in cui le fasi che si scambiano il componente siano una gassosa e una liquida, si parla in particolare di assorbimento gas-liquido.\nLe apparecchiature e i modelli teorici con cui si affrontano le operazioni di assorbimento sono differenti a seconda che si tratti di adsorbimento o di absorbimento.\nNelle scienze del suolo.\nLe reazioni di assorbimento del suolo sono controllate, essenzialmente, dalle propriet\u00e0 chimico-fisiche e composizionali del sistema \"suolo\", nonch\u00e9 dalla speciazione degli elementi nella parte liquida del suolo. Ne consegue che il pH e le condizioni redox del sistema da una parte, ed il tipo di minerali argillosi, ossidrossidi di Fe, Al, Mn e sostanza organica dall'altra, sono fattori di rilievo che governano il comportamento delle specie chimiche nel suolo.\nIl fenomeno di assorbimento nel suolo \u00e8 riconducibile a 3 principali reazioni:"}
{"id": "1282020", "revid": "1543377", "url": "https://it.wikipedia.org/wiki?curid=1282020", "title": "UTC-12", "text": "UTC-12 \u00e8 un fuso orario, in ritardo di 12 ore sull'UTC.\nZone.\n\u00c8 utilizzato nei seguenti territori:\nBaker e Howland sono isolotti disabitati nell'Oceano Pacifico parte delle Isole minori esterne degli Stati Uniti, per questo il fuso orario \u00e8 utilizzato dalle squadre scientifiche o militari che vi risiedono saltuariamente. La superficie interessata copre appena 4\u00a0km\u00b2, che rendono UTC-12 il fuso orario utilizzato sulla pi\u00f9 piccola superficie di terre emerse.\nGeografia.\nUTC-12 corrisponde a una zona di longitudine compresa tra e e l'ora utilizzata corrispondeva all'ora solare media del 180\u00ba meridiano. UTC-12 \u00e8 il fuso orario pi\u00f9 occidentale: le isole Baker e Howland sono le ultime del globo a iniziare una nuova giornata civile, 26 ore dopo UTC+14.\nL'ora solare media di Barker e Howland \u00e8 di circa UTC-11:46: il fuso orario che le comprende ne \u00e8 dunque una buona approssimazione.\nAltri luoghi potrebbero utilizzare questo fuso per la loro posizione geografica, ma possiedono un'ora civile differente sono la Siberia, Tuvalu, Wallis e Futuna, le Figi e le isole Kermadec che utilizzano UTC+12, le isole Aleutine e Hawaii che usano UTC-10, l'atollo di Midway UTC-11, le isole Ph\u0153nix e le Tonga che utilizzano UTC+13.\nOra legale.\nNessun territorio che utilizza UTC-12 fa uso dell'ora legale, e nessun territorio che ne fa uso si ritrova quindi a UTC-11.\nStoria.\nGli atolli Kwajalein, Eniwetok e Bikini delle isole Marshall erano in passato a UTC\u221212. Kwajalein avanz\u00f2 di 24 ore verso UTC+12 saltando il 21 agosto 1993. Eniwetok e Bikini lo fecero ancora prima, quando gli Stati Uniti rinunciarono al loro controllo ()."}
{"id": "1282025", "revid": "228587", "url": "https://it.wikipedia.org/wiki?curid=1282025", "title": "Ard\u00e8che (fiume)", "text": "L'Ard\u00e8che (in occitano Ardecha) \u00e8 un fiume del sud della Francia, affluente di destra del Rodano. D\u00e0 il nome al dipartimento che bagna: l'Ard\u00e8che; ma il suo bacino interessa anche i dipartimenti della Loz\u00e8re e del Gard.\nGeografia.\nNasce nel Vivarese, presso il \"Colle de la Chavade\", nella \"foresta di Mazan\" nel comune di Astet. Dopo Aubenas e Ruoms, riceve l'affluente Chassezac; dopo s'infossa a partire da Vallon-Pont-d'Arc nelle celebri gole omonime per alcuni km. Si unisce poi al Rodano a monte di Pont-Saint-Esprit, dopo aver percorso .\nRegime.\nSoggetto ad un regime estremamente torrentizio, \u00e8 con 65\u00a0m\u00b3/s di portata alla foce, il principale tributario di destra del basso Rodano; ha portate molto basse in estate e imponenti piene nella stagione autunnale dove pu\u00f2 gonfiarsi sino a toccare valori impressionanti di quasi 8.000\u00a0m\u00b3/s, influenzando cos\u00ec pesantemente le piene dello stesso Rodano."}
{"id": "1282026", "revid": "117634304", "url": "https://it.wikipedia.org/wiki?curid=1282026", "title": "Massimo Amfiteatrof", "text": "Biografia.\nSoprannominato il \"Caruso dei violoncellisti\", era nato da una famiglia di origine russa (il cognome originale era infatti \"Amphiteatroff\"): la madre era attrice a cantante, mentre il padre (Aleksandr Valentinovi\u010d Amfiteatrov) era uno scrittore e giornalista. Suo fratello, Daniele Amfitheatrof, era un direttore d'orchestra.\nVisse a Pietroburgo fino al 1917, poi, allo scoppio della rivoluzione russa, la famiglia fugg\u00ec in Italia, stabilendosi in Liguria (regione alla quale rest\u00f2 legato per tutta la vita), dapprima a Cavi di Lavagna e poi a Levanto (in provincia della Spezia).\nIn questo paese la famiglia accolse molti altri esuli russi, per lo pi\u00f9 artisti, trasformando la loro villa in una sorta di cenacolo; cresciuto in un ambiente stimolante, Massimo decise di dedicarsi allo studio del violoncello, trasferendosi a Milano per studiare al Conservatorio \"Giuseppe Verdi\".\nNel 1924 il notissimo direttore d'orchestra Arturo Toscanini lo chiama come primo violoncello solista al Teatro alla Scala: con la stessa qualifica lavora prima con l'orchestra dell'EIAR di Torino e poi con quella della RAI di Roma.\nSi dedica inoltre all'attivit\u00e0 solistica, eseguendo concerti in tutta Europa ed in America (a volte in duo con la pianista Marisa Candeloro). Negli anni quaranta costituisce un Trio con il violinista Arrigo Pelliccia e la pianista Ornella Puliti Santoliquido. Il trio, con l'aggiunta della viola di Bruno Giuranna divenne poi il Quartetto di Roma.\nDiventa anche insegnante al \"Conservatorio Santa Cecilia\" di Roma e al Conservatorio di Napoli; con il complesso i Virtuosi di Roma (che comprende tra gli altri il direttore Renato Fasano e il violinista Luigi Ferro) partecipa a molte incisioni, per lo pi\u00f9 pubblicate dalla Decca Records.\nPur essendo un musicista classico, non disdegna di suonare in dischi di musica cosiddetta leggera: nota \u00e8 la sua partecipazione all'album Non al denaro non all'amore n\u00e9 al cielo di Fabrizio De Andr\u00e9 in cui, sotto la direzione di Nicola Piovani ed insieme a Dino Asciolla, arricchisce con il suo strumento le atmosfere quasi psichedeliche della canzone \"Un ottico\" (suona anche nel brano \"Un blasfemo\").\nMantiene per\u00f2 sempre il legame con Levanto, dove continua ad abitare dopo il ritiro dall'attivit\u00e0, dove muore ed \u00e8 sepolto.\nLa cittadina ligure gli ha dedicato l'Amfiteatrof Music Festival, giunto nel 2018 alla XXVII edizione. "}
{"id": "1282031", "revid": "767487", "url": "https://it.wikipedia.org/wiki?curid=1282031", "title": "Campionato del mondo di calcio da tavolo 2004 - Categoria individuale Under-19", "text": "Il Campionato del Mondo di Calcio da tavolo di Bologna in Italia.\nFasi di qualificazione ed eliminazione diretta della Categoria Under19 (19 settembre).\nPer la classifica finale vedi Classifica.\nPer le qualificazioni delle altre categorie:"}
{"id": "1282032", "revid": "767487", "url": "https://it.wikipedia.org/wiki?curid=1282032", "title": "I Bisonti", "text": "I Bisonti sono un gruppo musicale di genere beat italiano attivo principalmente durante gli anni sessanta, nell'epoca d'oro della musica beat.\nStoria del gruppo.\nIl gruppo venne formato a Milano come band di supporto del cantante Bruno Castiglia, da alcuni musicisti che lavorano per l'etichetta discografica Cityrecord come turnisti sotto la direzione del maestro Paolo Gatti; nelle prime incisioni il nome del complesso appare con la denominazione \"Bruno Castiglia &amp; i Delfini\", ma poi il chitarrista Luigi Biagioni sugger\u00ec il cambiamento del nome in \"Bisonti\" e, in alcuni dischi vennero quindi riportati come \"Bruno Castiglia e i Bisonti\" o \"I Bisonti di Bruno Castiglia\".\nNel 1965 la formazione originaria si presenta composta da Bruno Castiglia (voce e canto), Gianni Calabria (batteria), Ennio Castiglia (basso), Angelo Milani (tastiere), Luigi Biagioni (chitarra). Questi ultimi tre parteciparono alla realizzazione dei primi due 45 giri e poi lasceranno il gruppo sostituiti da Paul Cocchi (c. basso) e successivamente da Fulvio Carotti (chitarrista mancino che imprime un nuovo sound al repertorio). Il complesso incise la stragrande maggioranza dei brani per la casa discografica Cityrecord; pubblicando due album dal 1968 al 1969, \"I nostri successi\", e \"I Bisonti\".\nNel 1969 Pino Matteucci sostitu\u00ec Fulvio Carotti in partenza per una missione umanitaria in Africa. Lo stesso Carotti abbandoner\u00e0 la formazione dopo poco tempo e verr\u00e0 rimpiazzato nel 1971 da Peppo Gellera. Nel 1969, al Piper di Milano, la band si esibib\u00ec insieme ad altri gruppi (Dik Dik, Camaleonti, I Giganti, New Dada) in una \"kermesse\" giornaliera senza interruzioni: la \"Maratona Beat - Carnevale del 1969\" al \"Piper\" di Milano. Nel 1970 il complesso partecipa alla trasmissione \"Un Disco per l'estate\" con il brano \"Oh simpatia\".\nDopo la partecipazione alla manifestazione anche Paolo Pasolini abbandona il gruppo per venir consacrato il 24 aprile del 1990 sacerdote prendendo il nome ecclesiastico di Don Paolo. Verr\u00e0 sostituito alle tastiera da Ciro Dammicco. Il bassista Paul Cocchi lascia il gruppo net 1972 e parte per la Francia. In quella occasione verr\u00e0 sostituito proprio da Gianni Minuti Muffolini su proposta del Gellera suo amico. I quattro senza il Castiglia e cio\u00e8 il batterista Gianni Calabria, il chitarrista Peppo Gellera, il bassista/chitarrista Gianni Minuti e Ciro Dammicco fonderanno successivamente il gruppo Zona Verde, poi integralmente confluiti nella neo band Daniel Sentacruz Ensemble.\nIl complesso dei Bisonti torna sul palcoscenico nel 1985 sulla scia del revival anni sessanta: con la formazione post 1971, Bruno Castiglia, Gianni Calabria, Peppo Gellera e partecipano alla trasmissione \"20 anni dopo\", diretta e condotta su Italia 1 da Red Ronnie. La stessa \"performance\" verr\u00e0 messa in onda nel programma di Red Ronnie.\nDopo un periodo di inattivit\u00e0 la band riprende a suonare nel 1988, con Castiglia e Calabria, membri originari, insieme a Peppo Gellera alle chitarre, alle tastiere e Renato Groppi al basso (quest'ultimo divenuto membro della band grazie ad Antonello La Porta con cui aveva gi\u00e0 collaborato musicalmente); quest'ultima formazione nel 1996 incide l'album \"La carica dei Bisonti\", disco contenente le nuove registrazioni dei vecchi successi a cui si affiancano nuove canzoni come \"Va bene cos\u00ec\" (versione in italiano di \"All Right Now\" dei Free). \nNel 2008 dopo un periodo di assenza rientra nel gruppo Gianni Minuti, gi\u00e0 componente dal 1971 al 1973, alle chitarre e pianoforte.\nAll'interno della loro produzione, particolare successo ebbero alcuni brani che possono essere considerati delle eccezioni rispetto al repertorio abituale, come ad esempio \"Crudele\" (che appare nella compilation \"60's Beat Italiano Vol. 1\"), lato B del 45 giri \"Occhi di sole\", dalla ritmica ben sostenuta, \"Ma se ci penso\" e la cover della canzone \"Lucille\" portata al successo da Little Richard.\nNel 2016 entra nella formazione Bertaggia Marco alla chitarra. Nel 2017 si aggiunge al gruppo Alex Carminati come tastierista cantante e corista, con cui il gruppo incide il singolo \"Mi manchi tu\".\nDiscografia.\nSingoli ed EP.\nCome \"\"Bruno Castiglia &amp; i Delfini\"\nCome \"Bruno Castiglia con Paolo Gatti e i suoi solisti\"\nCome \"I Bisonti di Bruno Castiglia\"\nCome \"Bruno Castiglia e i Bisonti\"\nCome i \"Bisonti\"\nCome \"Bruno Castiglia\"\""}
{"id": "1282033", "revid": "2057018", "url": "https://it.wikipedia.org/wiki?curid=1282033", "title": "Club Valencia F\u00fatbol Sala", "text": "Il Club Valencia F\u00fatbol Sala \u00e8 una squadra di calcio a 5 spagnola, con sede a Valencia.\nStoria.\nIl Club Valencia F\u00fatbol Sala \u00e8 una squadra spagnola di calcio a 5 fondata nel 1983. Attualmente partecipa alla \"Division de honor LNFS\" dopo aver guadagnato la promozione al termine della stagione 2006-2007. Il club in passato ha legato il proprio nome a quello di alcuni sponsor come Vijusa e Armi\u00f1ana. finora disputato varie stagioni in massima divisione spagnola, ottenendo come migliore risultato la vittoria della Coppa di Spagna del 2002.\nRosa 2006-2007.\nAllenatore: Jos\u00e9 Escrisch"}
{"id": "1282034", "revid": "150809", "url": "https://it.wikipedia.org/wiki?curid=1282034", "title": "LNFS", "text": ""}
{"id": "1282035", "revid": "666668", "url": "https://it.wikipedia.org/wiki?curid=1282035", "title": "Valencia Vijusa", "text": ""}
{"id": "1282037", "revid": "31886", "url": "https://it.wikipedia.org/wiki?curid=1282037", "title": "Cipriano Gnesotti", "text": "Biografia.\nCipriano Gnesotti nacque a Storo il 25 marzo 1717 con il nome di Rocco dai genitori Simone e Maria Romagnoli. Nel 1733 inizi\u00f2 a frequentare la scuola del convento dei Padri cappuccini di Brescia.\nIl 29 settembre 1734 fece la sua professione religiosa, prendendo i voti temporanei e vest\u00ec l'abito cappuccino assumendo il nome di Cipriano. Svolse il suo ministero religioso in conventi bresciani e trentini. Nel 1738 \u00e8 chierico di famiglia in Brescia, nel 1749 predica alle monache del Monastero di Santa Giulia in Brescia, fondato da Desiderio. Nel 1752 predica la quaresima a Castrezzato, nel 1753 nel convento di Bovegno e nel 1756 nel convento di Vestone. Nel 1758 a Rovereto incontra Girolamo Tartarotti.\nNel 1769 un decreto del Doge di Venezia Alvise Mocenigo ordina a tutti i religiosi stranieri residenti nel territorio della Serenissima di tornare ai loro paesi di origine. \u00c8 cos\u00ec che a 52 anni il 21 giugno torna nel convento di Condino. Nel 1772 Gnesotti \u00e8 assegnato al convento di Trento e l'anno seguente \u00e8 a Rovereto. Nel 1774 \u00e8 a Mantova, per poi tornare definitivamente a Condino fino alla morte.\nCipriano Gnesotti \u00e8 il padre della ricerca storica giudicariese. Egli fu in corrispondenza con i principali studiosi e letterati del tempo, tra cui il Tartarotti conosciuto a Rovereto e Ludovico Antonio Muratori, considerato il maestro della storiografia italiana."}
{"id": "1282038", "revid": "110157", "url": "https://it.wikipedia.org/wiki?curid=1282038", "title": "Coppa Italia 1971-1972", "text": "La Coppa Italia 1971-1972 fu la 25\u00aa edizione della manifestazione calcistica.\nInizi\u00f2 il 29 agosto 1971 e si concluse il 5 luglio 1972. \nIl trofeo fu vinto dal , al suo secondo titolo.\nDopo una serie di cambi di formula, la Coppa Italia trova una certa stabilit\u00e0 con un \"format\" a due gironi successivi e finale in gara unica all'Olimpico che verr\u00e0 utilizzato per 7 edizioni consecutive (fino al 1977-1978). La detentrice viene esentata dal primo turno, a cui partecipano le altre 35 di A e B suddivise in 7 gironi da 5, svoltisi con incontri di sola andata. Le 7 vincenti e la detentrice vengono quindi suddivise ulteriormente in 2 gironi da 4 svoltisi con sfide di andata e ritorno. Le due vincitrici disputano la finale in gara unica in campo neutro.\nSecondo turno.\nLe sette squadre vincitrici di ogni gruppo ed il , in qualit\u00e0 di detentore del trofeo, accedono alla seconda fase."}
{"id": "1282043", "revid": "1788047", "url": "https://it.wikipedia.org/wiki?curid=1282043", "title": "UTC+0", "text": "UTC \u00e8 il fuso orario di base del Tempo universale coordinato.\nUtilizzano questo fuso orario tre categorie di Stati: quelli che lo usano tutto l'anno, quelli dell'Europa Occidentale che lo adoperano solo in inverno come ora solare, e quelli che ne fanno uso solo in estate come ora legale.\nGeografia.\nL'UTC corrisponde in teoria a una zona la cui longitudine \u00e8 compresa tra 7,5\u00b0 W e 7,5\u00b0 E e l'ora inizialmente corrispondeva all'ora solare media del meridiano di Greenwich, riferimento integrato nell'UTC nel 1972. Questo fuso viene chiamato anche Ora di Londra, l'area metropolitana il cui meridiano genera il sistema dei fusi orari. Per ragioni pratiche, i paesi in questo fuso orario coprono un'area molto pi\u00f9 estesa.\nIl punto pi\u00f9 occidentale dove si applica l'UTC senza ora legale \u00e8 Bjargtangar, sulla penisola nord-ovest dell'Islanda (). L'ora civile \u00e8 qui 1 h 38 min in anticipo rispetto all'ora solare media locale. Il punto pi\u00f9 orientale di UTC si trova in Mali, al suo confine orientale (7\u00ba E).\nGreenwich Mean Time.\nL'UTC \u00e8 utilizzato tutto l'anno come Greenwich Mean Time nei seguenti 13 Stati e territori:\nSi sottolineano i casi particolari dell'Islanda, del Senegal, del Gambia, della Guinea-Bissau e della Mauritania, e di alcune basi e isolotti che, in quanto attraversati dal 15\u00ba meridiano ovest, adottano questo fuso come espediente artificiale di ora legale permanente.\nWestern European Time.\nI 4 Stati o territori WET che usano il fuso solo in inverno come Western European Time sono:\nAzzorre e Groenlandia Est.\nL'arcipelago portoghese delle Azzorre, situato in UTC-1, e la zona di Ittoqqortoormiit in Groenlandia, si ritrovano nei mesi estivi in UTC per l'ora legale."}
{"id": "1282045", "revid": "1573940", "url": "https://it.wikipedia.org/wiki?curid=1282045", "title": "Asociaci\u00f3n Nacional de Gu\u00edas Scouts del Per\u00fa", "text": "L'Asociaci\u00f3n Nacional de Gu\u00edas Scouts del Per\u00fa (tradotto Associazione Nazionale delle Guide del Per\u00f9) \u00e8 l'organizzazione nazionale del Guidismo in Per\u00f9. Questa conta 4178 membri (nel 2003). Il Guidismo fu introdotto in Per\u00f9 nel 1916. L'organizzazione fondata nel 1945 diventa un membro associato dell'Associazione Mondiale Guide ed Esploratrici (AMGE) nel 1960 e un membro effettivo nel 1963.\nIl simbolo dell'associazione ha al suo interno lo Stemma del Per\u00f9. Presidente dell'associazione \u00e8 Ana Mar\u00eda Mideros de Burga.\nMetodo.\nL'associazione \u00e8 divisa in cinque branche in rapporto all'et\u00e0:\nPromessa.\n\"Prometo por mi honor, hacer todo lo posible;\npara cumplir mis deberes para con Dios y mi patria;\nayudar a mis semejantes en todo momento y obedecer la Ley Gu\u00eda.\""}
{"id": "1282048", "revid": "88740", "url": "https://it.wikipedia.org/wiki?curid=1282048", "title": "Di Marzio", "text": "Di Marzio pu\u00f2 riferirsi a:"}
{"id": "1282061", "revid": "1957733", "url": "https://it.wikipedia.org/wiki?curid=1282061", "title": "Agumon", "text": " \u00e8 un Digimon di livello intermedio del media franchise giapponese \"Digimon\", che comprende anime, manga, giocattoli, videogiochi, giochi di carte collezionabili ed altri media. \u00c8 la mascotte non ufficiale del franchise di Digimon poich\u00e9 lui e le sue altre forme (chiamate Digievoluzioni) compaiono in gran parte del merchandise e dei media dedicati all'universo di \"Digimon\".\n\"Agumon\" \u00e8 il nome che condividono tutti i membri di questa particolare specie Digimon. Ci sono diversi Agumon differenti che compaiono in varie serie di anime e manga di Digimon e che sono quasi sempre personaggi principali tra i Digimon presenti. Ogni Agumon di una certa importanza viene abbinato ad un bambino, chiamato Digiprescelto, con cui stabilisce un legame. I Digiprescelti sono bambini prescelti da esseri benevoli (solitamente un gruppo di antichi e potenti Digimon) per sconfiggere le forze del male a Digiworld, la dimensione parallela in cui vivono tutti i Digimon. I Digiprescelti fanno ricorso ai loro stati psicologici per innescare un processo che porta i propri Digimon partner a trasformarsi in una forma digievoluta. La Digievoluzione cambia la specie di un Digimon ed accresce la sua potenza incredibilmente.\nL'apparizione maggiormente conosciuta di Agumon \u00e8 quella nell'anime \"Digimon Adventure\" come partner di Tai Kamiya. Un Agumon appare anche come personaggio principale in \"Digimon Savers\" come partner di Masaru Daimon. Nel manga \"Digimon Next\" un altro Agumon \u00e8 il partner di Tsurugi Tatsuno ed un altro ancora \u00e8 quello di Teru Raku in \"D-Cyber\", un manhua cinese.\nL'Agumon di Digimon Adventure appare anche nella serie successiva, sequel della prima, \"Digimon Adventure 02\" e in tutti i film relativi ad \"Adventure\" e ad \"Adventure 02\". Compare inoltre in \"Digimon Adventure tri.\".\nAgumon \u00e8 doppiato in giapponese da Chika Sakamoto e in italiano Alessio Cigliano.\nAspetto e caratteristiche.\nIl nome \"Agumon\" deriva parzialmente dall'onomatopea giapponese \"aguagu\", il suono del mordere, e dal suffisso \"-mon\" (abbreviazione di \"monster\"), che tutti i Digimon hanno alla fine del loro nome. Quindi, Agumon significa letteralmente \"mostro che morde\". Per pura coincidenza, la parola \"agu\" significa anche \"fuoco\" in nepalese e gli attacchi di Agumon sono spesso incentrati proprio sul fuoco.\nAgumon \u00e8 un piccolo e robusto dinosauro che raggiunge all'incirca i 75 centimetri di altezza. Tuttavia, un Agumon che compare in \"Digimon - Il film\" \u00e8 alto circa due metri e mezzo, anche se questo Agumon non \u00e8 lo stesso apparso nella serie. La sua pelle \u00e8 di colore arancione acceso ed i suoi occhi, grandi e circolari, sono verde chiaro. I suoi avambracci sono notevolmente pi\u00f9 grandi delle sue braccia perch\u00e9 in essi sono comprese interamente anche grandi mani composte da tre artigli. Anche i grandi piedi di Agumon presentano tre artigli. Nel corpo di Agumon si possono distinguere perfettamente i muscoli pettorali, cosa rara per i Digimon della sua taglia (bench\u00e9 comune per molti Digimon di livello superiore). La sua coda \u00e8 grossa e tozza, mentre la sua testa ed il suo muso sono grandi quasi quanto il resto del suo corpo. Ogni lato della testa presenta un piccolo ma visibile padiglione auricolare. Il suo aspetto presenta diversi punti in comune con quello del dinosauro Velociraptor. Agumon \u00e8 un Digimon rettile di tipo antivirus.\nApparizioni.\nAgumon \u00e8 il Digimon principale in \"Digimon Adventure\", la prima serie di anime dedicata ai \"Digimon\". La personalit\u00e0 di Agumon lo rende estremamente coraggioso, rilassato e divertente. Essendo il Digimon partner del leader degli otto Digiprescelti che compaiono in \"Adventure\", Agumon \u00e8 un fattore decisivo in diverse battaglie. \u00c8 sempre il primo dei Digimon partner a digievolvere in una forma pi\u00f9 forte. Agumon \u00e8 anche uno dei due soli Digimon partner a riuscire a digievolvere al livello mega, la forma pi\u00f9 alta e forte a cui un Digimon pu\u00f2 aspirare (l'altro \u00e8 Gabumon, il Digimon partner di Matt Ishida).\nAgumon ha un ruolo molto importante nel film dedicato a \"Digimon Adventure\" \"Our War Game!\". Nel film Tai e Agumon fanno squadra con Matt e Gabumon, Tentomon (Digimon partner di Izzy Izumi), e Patamon (partner di TK Takaishi) per entrare in internet e combattere Keramon, un Digimon malvagio che si \u00e8 annidato in rete. Alla fine, Diaboromon (la forma al livello mega di Keramon) viene sconfitto quando WarGreymon (forma mega di Agumon) DNAdigievolve con MetalGarurumon (forma mega di Gabumon) per formare un unico, potente Digimon, Omnimon.\nIn \"Digimon Adventure 02\" dei nuovi Digiprescelti vengono scelti per difendere Digiworld. Agumon non \u00e8 pi\u00f9 un personaggio principale, anche se fa diverse apparizioni ad intermittenza durante la serie. Il suo contributo maggiormente degno di nota sta nel dare vita alla catena di eventi che portano Veemon (il nuovo Digimon principale) ad ottenere Raidramon, una delle sue Armordigievoluzioni. Agumon viene temporaneamente tenuto prigioniero dall'Imperatore Digimon, l'alter-ego malvagio del Digiprescelto Ken Ichijouji. Viene costretto a compiere la Digievoluzione del Male in SkullGreymon e poi in un posseduto MetalGreymon. Veemon ed il suo partner umano Davis Motomiya riescono quindi a far digievolvere il primo in Raidramon durante la battaglia per liberare Agumon.\nIn \"Digimon Adventure tri.\", Agumon e i digiprescelti della prima generazione, con i loro Digimon partner, tornano ad avere un ruolo principale. Nel primo film della serie, il portale verso Digiworld \u00e8 chiuso da circa un anno. Digimon infetti cominciano a comparire nel mondo reale tramite delle distorsioni. Taichi (Tai) incontra uno di questi, un Kuwagamon. Agumon improvvisamente compare nel mondo reale a difesa del suo partner, digievolvendo in Greymon e cominciando un duro scontro con Kuwagamon. Altri due Kuwagamon accorrono in soccorso del primo e Greymon \u00e8 in seria difficolt\u00e0, quando alcuni degli altri digiprescelti della prima generazione con i loro Digimon partner accorrono in suo aiuto. La battaglia causa diversi danni e Taichi ha seri dubbi sul da farsi nel caso di nuovi attacchi. Infatti, qualche giorno dopo, compare nel mondo reale Alphamon: l'unica speranza di batterlo \u00e8 Omnimon. Sotto pressione di Yamato (Matt Ishida), Taichi si convince e Agumon entra in battaglia, digievolvendo tutti i livelli fino a WarGreymon, per dare vita, con MetalGarurumon, a Omnimon. Dopo una breve battaglia, Alphamon si ritira in una distorsione.\nAltre forme.\nIl nome \"Agumon\" si riferisce solo alla forma al livello intermedio di questo Digimon. Durante la serie, Agumon acquisisce l'abilit\u00e0 di digievolvere in un certo numero di forme pi\u00f9 potenti, ognuna con un nome e degli attacchi speciali differenti. Tuttavia, il livello intermedio costituisce la sua forma preferita e quella in cui passa la maggior parte del tempo, a causa dell'alto consumo di energia necessario a rimanere in una forma di livello pi\u00f9 alto.\nAd un certo punto, Agumon deve travestirsi per evitare di essere riconosciuto da un Nanimon. Il Digimon si infila una parrucca e si fa chiamare PunkAgumon, riuscendo ad ingannarlo.\nBotamon.\n \u00e8 la forma al livello primario di Agumon ed \u00e8 un Digimon neonato. Il suo nome deriva dalla parola , ad indicare il suo essere appunto un Digimon appena nato. \"Botamon\" vuole quindi significare \"mostro che viene dall'utero\".\nBotamon \u00e8 un piccolo Digimon di circa 30 centimetri con del pelo nero che ricopre il suo intero corpo ed ha occhi gialli e due piccole protuberanze sulla testa rassomiglianti ad orecchie. Anche la sua bocca \u00e8 ricoperta dal pelo e non \u00e8 visibile finch\u00e9 non \u00e8 aperta.\nAppare una volta nell'episodio \"WarGreymon contro MetalGarurumon\" durante un flashback in cui lo si vede fuoriuscire dal Digiuovo di Agumon (queste Digiuova sono le uova dalle quali nascono tutti i Digimon - un tipo completamente diverso dalle Digiuova usate per scatenare l'Armor Digievoluzione).\nKoromon.\n \u00e8 la forma al livello primo stadio di Agumon. Il nome \"Koromon\" deriva dalla parola giapponese \"korokoro\", che indica qualcosa di piccolo, rotondo e che rotola. \"Koromon\" quindi vuol dire \"mostro che rotola\". \u00c8 un Digimon rosa di forma simile ad una palla, con orecchie cadenti, occhi rosso acceso e denti affilati.\nAgumon si presenta inizialmente in questa forma in \"Vacanze estive\", quando incontra per la prima volta il suo partner, Tai Kamiya. Dopo la sua Digievoluzione iniziale in Agumon per aiutare a combattere un Kuwagamon selvaggio, la forma al livello intermedio diviene la sua forma di preferenza. Da quel momento in poi, Agumon regredisce temporaneamente in Koromon solo quando va incontro ad enormi consumi di energia a livelli superiori e non pu\u00f2 mantenere la sua forma al livello intermedio.\nGreymon.\n \u00e8 la Digievoluzione al livello campione di Agumon. \u00c8 modellato secondo la rappresentazione stereotipata di un dinosauro teropode, plantigrado (nonostante i dinosauri siano digitigradi) ed in posizione eretta (mentre i veri dinosauri hanno il corpo parallelo al terreno). A causa delle tre corna somiglia maggiormente ad un \"Ceratosaurus\". Il suo corpo ha ben in evidenza i muscoli addominali e gli avambracci. Greymon ha la pelle arancione con strisce blu ed un elmetto marrone che riveste la sua testa, che dispone di un corno ramificato su ogni lato della testa e di uno normale posto sul naso. Greymon \u00e8 alto all'incirca dai quattro metri e mezzo ai sei metri, anche se in \"Digimon - Il film\" il primo Greymon sembra molto pi\u00f9 grosso, raggiungendo possibilmente i trenta metri, poich\u00e9 \u00e8 digievoluto da una versione pi\u00f9 grande di Agumon. Questo Greymon tuttavia non \u00e8 lo stesso che compare nella serie.\nAgumon digievolve in Greymon per la prima volta nell'episodio \"Finalmente Greymon!\" per combattere contro uno Shellmon selvaggio in Digimon Adventure. Successivamente, Greymon compare diverse volte nel corso della serie per aiutare a combattere contro diversi nemici; tra questi sono inclusi, ad esempio, Devimon, Etemon e Myotismon.\nIn \"Adventure 02\", Greymon viene controllato dall'Imperatore Digimon grazie ad un Anello del Male, un anello nero di metallo che l'Imperatore aveva sviluppato per soggiogare vari Digimon. Durante un tentativo infruttuoso di farlo digievolvere MetalGreymon, l'Imperatore gli fa compiere la Digievoluzione del Male in SkullGreymon.\nMetalGreymon.\n \u00e8 la forma al livello evoluto di Agumon. Fisicamente assomiglia ad un Greymon pi\u00f9 grande con una corazza metallica che gli ricopre il capo, una criniera rossa, ali metalliche, un braccio sinistro simile ad un tridente e due lanciarazzi posti sul suo petto. \u00c8 alto dai sei ai nove metri circa. \"Metal\" viene aggiunto al suo nome a causa delle parti metalliche, simili a quelle di un cyborg che fanno ora parte del suo corpo.\nGreymon evolve per la prima volta in MetalGreymon nell'episodio \"Il momento giusto\" per combattere Etemon. Poco prima della Digievoluzione, Tai dimostra pienamente il suo coraggio quando salva Sora da Datamon, che stava tenendo lei e Biyomon prigioniere. La Digipietra del Coraggio quindi si attiva e Greymon si trasforma in MetalGreymon che, dopo aver sconfitto Etemon con il suo attacco Squali nucleari, viene risucchiato in una distorsione dimensionale con Tai che trasporta i due nel mondo reale. Dopo che lui (tornato Agumon) e Tai ritornano a Digiworld, MetalGreymon compie diverse apparizioni combattendo contro numerosi nemici, tra cui ShogunGekomon e Devidramon. Viene sconfitto da Myotismon e dai Padroni delle Tenebre.\nIn \"Adventure 02\", Agumon evolve in una versione di MetalGreymon diversa dal solito, malvagia, dalla pelle blu e di tipo virus, dopo essere caduto sotto il controllo dell'Imperatore Digimon. Viene usato da quest'ultimo per attaccare i nuovi Digiprescelti, Tai e Matt Ishida. Durante la battaglia, Davis Motomiya, il nuovo leader dei Digiprescelti, ottiene il Digiuovo dell'Amicizia. Ci\u00f2 permette al suo partner, Veemon, di evolvere in Raidramon e di distruggere la Spirale del Male di MetalGreymon, il dispositivo che costringeva il Digimon ad obbedire agli ordini dell'Imperatore. Libero dall'influenza della Spirale, MetalGreymon regredisce Agumon e torna alla normalit\u00e0.\nRitorna durante il giro del mondo dei Digiprescelti, dove, insieme a MagnaAngemon, sconfigge i fratelli Mamemon. La sua apparizione finale \u00e8 in una battaglia contro SkullSatamon. Tuttavia, subisce un brusco calo di energia per la prolungata assenza da Digiworld e regredisce in Agumon nel bel mezzo della battaglia.\nCompare nuovamente in \"Digimon Adventure tri.\" nel film \"Saikai\" (\"Riunione\") durante la battaglia contro Alphamon, non facendogli alcun danno e dovendo quindi digievolvere in WarGreymon.\nCompare nuovamente nel film \"Kokuhaku\" (\"Confessione\") mentre combatte contro Meickramon, venendo per\u00f2 infettato dal virus.\nLa sua ultima apparizione attuale risale al film \"Ky\u014dsei\" (\"Simbiosi\") mentre tenta di salvare Raguelmon da Alphamon e Jesmon, digievolvendo successivamente in WarGreymon.\nSkullGreymon.\n \u00e8 una forma alternativa di livello evoluto di Greymon. Il prefisso \"Skull\" si riferisce al suo corpo, che non ha carne su di esso ed \u00e8 composto interamente di ossa. Sulla sua schiena \u00e8 posizionato un razzo dalla forma di uno squalo. SkullGreymon \u00e8 un Digimon incontrollabile e dalla incredibile potenza distruttiva, che indica che Greymon \u00e8 stato indotto alla Digievoluzione nel modo sbagliato.\nNell'episodio \"Greymon contro Etemon\", Tai vuole disperatamente che Greymon digievolva ulteriormente poich\u00e9 lui \u00e8 entrato in possesso della Digipietra del Coraggio, un oggetto che dovrebbe aiutare Greymon a passare al livello successivo. Quando il malvagio Etemon confina Tai e gli altri Digiprescelti in un colosseo, costringe il Greymon di Tai a combattere contro un Greymon selvaggio. Tai si mette in pericolo di proposito, stagliandosi di fronte al Greymon malvagio per far digievolvere il proprio partner, questo perch\u00e9 sa che i Digimon partner digievolvono a livelli successivi principalmente quando i loro partner umani sono in pericolo. Ci\u00f2 causa la Digievoluzione in SkullGreymon, che sconfigge facilmente il Greymon nemico. Tuttavia, in seguito attacca Birdramon (la forma al livello campione di Biyomon), Garurumon (forma campione di Gabumon) e Kabuterimon (forma campione di Tentomon) e distrugge il colosseo. Infine, esausto, regredisce in Koromon.\nQuesta esperienza dimostra quanto lo stato mentale di un Digiprescelto possa condizionare il modo in cui il suo partner digievolver\u00e0. Ad ogni Digiprescelto in \"Adventure\" viene conferito un particolare tratto della personalit\u00e0 (nel caso di Tai il Coraggio), che questi deve dimostrare per sbloccare il livello evoluto del proprio Digimon. Tai esibisce un tipo di Coraggio prettamente egoistico durante la battaglia di Greymon, cosa che porta quest'ultimo a digievolvere nella forma di livello evoluto sbagliata.\nNell'ultimo episodio della prima serie, Gennai spiega ai primi Digiprescelti che in realt\u00e0 Greymon era digievoluto SkullGreymon contro i loro interessi, e che non esistono Digievoluzioni giuste o sbagliate.\nSkullGreymon effettua un'altra apparizione in \"Adventure 02\". Quando l'Imperatore Digimon assume il controllo di Greymon con un Anello del Male, prova a costringere quest'ultimo a digievolvere in MetalGreymon. Il risultato di ci\u00f2 \u00e8 la Digievoluzione corrotta che fa digievolvere Greymon in SkullGreymon per la seconda volta. SkullGreymon sconfigge i nuovi Digiprescelti con appena qualche colpo, tuttavia combatte anche contro un Meramon, un Airdramon ed un grande gruppo di DarkTyrannomon, distruggendo infine un Obelisco di Controllo con il suo attacco Squalo a Razzo. L'Imperatore lo porta quindi alla sua base, dove prova ad innescare la giusta Digievoluzione diverse volte o a controllare SkullGreymon che, pi\u00f9 forte dello stesso MetalGreymon, sarebbe una risorsa migliore, finch\u00e9 non riesce a far digievolvere Greymon in una versione malvagia di MetalGreymon usando una Spirale del Male (creata unendo insieme tre Anelli del Male).\nWarGreymon.\n \u00e8 la Digievoluzione al livello mega di Agumon, che assume il prefisso \"War\" nel nome grazie alle sue nuove capacit\u00e0 offensive. \u00c8 una versione umanoide di Greymon con una corazza di metallo Digiclonoide che gli ricopre la testa, il petto, le spalle e le gambe. \u00c8 in grado di volare indipendentemente - le proiezioni a forma di ali sulla sua schiena formano il suo Scudo del Coraggio, che WarGreymon rimuove e usa per bloccare attacchi di una certa potenza. WarGreymon dispone di due grandi guanti di protezione artigliati, chiamati Stermina-Dramon, attaccati permanentemente ad ogni braccio. Tuttavia, questi ultimi sono apparsi con delle crepe occasionalmente durante battaglie violente ed in un'occasione si sono addirittura frantumati (durante la battaglia con Diaboromon). \u00c8 un Digimon di livello mega estremamente potente.\nWarGreymon appare per la prima volta nell'episodio di \"Adventure\" \"Pronti a tutto\" (insieme a MetalGarurumon) durante la battaglia contro VenomMyotismon, che si era introdotto nel mondo reale per impossessarsene insieme al mondo digitale. Tai e Matt (partner di Gabumon, la forma intermedia di MetalGarurumon) decidono di essere colpiti dalle frecce della Luce e della Speranza di Angewomon (forma al livello evoluto di Gatomon, partner di Kari Kamiya) e Angemon (forma al livello campione di Patamon), per far s\u00ec che una vecchia profezia si avveri. Tai e Matt rimangono illesi; i colpi ricevuti danno ad Agumon e Gabumon l'energia necessaria per megadigievolvere e distruggere VenomMyotismon. Agumon riceve il potere della megadigievoluzione dalla freccia della luce di Angewomon, Gabumon dalla freccia della speranza di Angemon.\nQuando i Padroni delle Tenebre si impossessano di Digiworld, WarGreymon combatte ed annienta il primo ed il terzo membro di questo gruppo che attaccano i Digiprescelti, MetalSeadramon e Machinedramon e con l'aiuto di MetalGarurumon e MagnaAngemon distrugge anche Piedmon, il pi\u00f9 forte dei quattro. WarGreymon \u00e8 uno dei combattenti principali dei Digiprescelti e spesso assume un atteggiamento da leader del gruppo, conducendo la squadra dei Digimon protagonisti nelle formazioni d'attacco.\nIn \"Adventure 02\" WarGreymon appare due volte durante la serie, la prima quando deve combattere con il suo doppelg\u00e4nger ed anti-eroe della serie BlackWarGreymon. La battaglia rimane in pareggio fino all'intervento di Imperialdramon Fighter Mode.\nNella sua seconda apparizione nell'episodio seguente, \u00e8 presente quando BlackWarGreymon viene mortalmente ferito e sostiene quest'ultimo per cercare di fargli riguadagnare energia.\nIn Digimon Adventure tri nel film \"Saikai (Riunione)\" tenta inutilmente di fermare Alphamon, non recandogli per\u00f2 alcun danno, dovendo quindi fondersi con MetalGarurumon e diventare Omnimon.\nNel film \"Kokuhaku\" (\"Confessione)\" MetalGreymon corrotto dal virus digievolve WarGreymon mentre combatte contro MegaKabuterimon.\nOmnimon.\n \u00e8 il Digimon risultante dalla DNAdigievoluzione tra WarGreymon e MetalGarurumon, i quali si uniscono per formare un Digimon pi\u00f9 forte. Il suo corpo \u00e8 completamente coperto da un'armatura bianca, adornata da segni neri, blu e gialli. Il suo braccio sinistro termina con la testa di WarGreymon e quello destro con la testa di MetalGarurumon, conferendogli due attacchi principali (\"Spada Trascendente\" e \"Cannone Supremo\"). Il mantello che indossa si estende oltre la larghezza del suo corpo.\nIl nome \"Omnimon\" deriva dalla parola inglese \"\"omni\", abbreviazione di \"omnipotent\"\", che indica l'onnipotenza. \"Omnimon\" pu\u00f2 quindi tradursi con \"mostro onnipotente\". Il suo nome giapponese, \"\"Omegamon\", deriva da \"omega\", l'ultima lettera dell'alfabeto greco. Inoltre, vista la sua relazione con Alphamon, lui ed Alphamon si presuppone che rappresentino \"Alfa e Omega\", il principio e la fine.\nLa sua prima apparizione avviene nel secondo film di \"Digimon Adventure\", Our War Game!. WarGreymon e MetalGarurumon provano infruttuosamente a sconfiggere Diaboromon, un Digimon che i due avevano seguito in Internet per impedirgli di consumarne tutti i dati. Quando Tai e Matt vengono accidentalmente trasportati nella rete, i due e tutti i ragazzi che assistono alla battaglia conferiscono la loro energia spirituale ai loro Digimon, cos\u00ec da farli vincere - da l\u00ec si forma Omnimon, che sconfigge Diaboromon.\nNel secondo film di \"Digimon Adventure 02\", Diaboromon Strikes Back!, Omnimon si riforma quando i Digiprescelti scoprono che Diaboromon \u00e8 sopravvissuto alla loro prima battaglia ed \u00e8 tornato in Internet. Omnimon distrugge quindi ci\u00f2 che pensava fosse Diaboromon, ma scopre che la battaglia in realt\u00e0 nascondeva una trappola - Omnimon stava combattendo contro un'esca che alla fine si apre, rivelando l'enorme numero di Kuramon racchiusi in esso. Dopo aver creato il caos nel mondo reale, tutti i Kuramon digievolvono in Armageddemon, con cui Omnimon inizia a combattere, ma quando il membro dei Cavalieri Reali usa il Cannone Supremo per aprire un foro nella fronte del Digimon, Armageddemon spara dei raggi laser dal foro che sconfiggono Omnimon. Il Digimon conferisce quindi la propria energia ad Imperialdramon Fighter Mode (versione pi\u00f9 potente di Imperialdramon, il Digimon di livello mega formato dalla DNAdigievoluzione di Veemon e Wormmon), che distrugge una volta per tutte Armageddemon quando cambia assetto e diviene Imperialdramon Paladin Mode.\nOmnimon compare nuovamente nel primo film della serie \"Digimon Adventure tri. Saikai (Riunione)\" per combattere contro Alphamon, che costringe alla ritirata. Nel quinto film fa la sua seconda apparizione mentre affronta contemporaneamente Alphamon, Jesmon e Raguelmon, che si stavano gi\u00e0 affrontando tra loro, non riuscendo a sconfiggere nessuno dei tre dato che Jesmon riesce a sconfiggere Raguelmon. Nel sesto ed ultimo film fa la sua ultima apparizione mentre affronta Ordinemon insieme agli altri sei digimon nelle loro forme al livello mega, ricevendo infine energia dagli altri sei fondendosi con loro diventando cos\u00ec Omnimon Merciful Mode, sconfiggendo cos\u00ec Ordinemon.\nCharacter song.\nAgumon dispone di una \"image song\" personale, \"Agumon Ondo\"\" (\"La danza di Agumon\"), e di un'altra insieme al suo partner Tai Kamiya (Toshiko Fujita), chiamata \"Team\" (\"Squadra\"). In \"Digimon Adventure Tri.\" ne possiede una seconda, intitolata \"\"Agumon SUNba\"\".\nAccoglienza.\nSage Ashford di CBR ha classificato Agumon come il migliore Digimon di livello intermedio. De'Angelo Epps dello stesso sito ha classificato WarGreymon come la migliore megadigievoluzione. Twinfinite ha classificato Agumon come il terzo miglior Digimon dei Digiprescelti originali. Megan Peters di Comic Book Resources ha considerato Omnimon come il terzo miglior Digimon partner mentre Agumon il secondo. Jeremy Gill di ReelRundown ha classificato WarGreymon come la terza miglior Megadigievoluzione dei Digimon originali. Secondo WatchMojo, Omnimon Merciful Mode \u00e8 il secondo Digimon pi\u00f9 potente del franchise, WarGreymon il miglior Digimon di livello mega mentre Omnimon il miglior Digimon nato da una fusione e il miglior Digimon in generale. Ethan Supovitz di CBR ha classificato Agumon come il settimo Digimon partner pi\u00f9 forte dell'intero franchise.\nIn un sondaggio sulla popolarit\u00e0 di \"Digimon\" risalente al 2020, Agumon \u00e8 stato votato come il quinto Digimon pi\u00f9 popolare, WarGreymon come il secondo e Omnimon come il primo.\nAgumon \u00e8 apparso anche in vari prodotti legati al merchandising tra cui il gioco di carte."}
{"id": "1282062", "revid": "2145227", "url": "https://it.wikipedia.org/wiki?curid=1282062", "title": "H\u00e9l\u00e8ne de Chappotin de Neuville", "text": "Biografia.\nI primi anni.\nH\u00e9l\u00e8ne Marie Philippine de Chappotin de Neuville nacque a Nantes il 21 maggio 1839. Di nobile famiglia, figlia di Charles de Chappotin, ingegnere e preside della \u00c9cole des Ponts ParisTech, e di Sophie Galbaud-Dufort (nipote del generale Fran\u00e7ois Thomas Galbaud-Dufort), nel 1860 venne ammessa come postulante tra le monache contemplative Clarisse, ma dopo una malattia prefer\u00ec optare per una congregazione di vita attiva. Il suo confessore la indirizz\u00f2 verso la Societ\u00e0 di Maria Riparatrice: il 15 agosto del 1864 assunse il nome religioso di Maria della Passione ed inizi\u00f2 il suo noviziato.\nLa nascita della congregazione.\nNel 1865 venne inviata come missionaria in India e nel 1867 fu eletta superiora provinciale dei tre conventi del vicariato apostolico del Madur\u00e9. Nel 1874 fond\u00f2 una casa nel vicariato apostolico di Coimbatore, il quale era guidato dai padri della Societ\u00e0 per le Missioni Estere di Parigi. Ella si trasfer\u00ec nel nuovo convento con un gruppo di consorelle ma, a causa di alcuni dissensi interni alla congregazione, le suore del vicariato di Coimbatore costituirono una comunit\u00e0 autonoma con sede a Ootacamund.\nPapa Pio IX regolarizz\u00f2 la decisione presa delle religiose separate consentendo alla de Chappotin di fondare una nuova congregazione, le cui religiose presero il nome di \"Suore Francescane Missionarie di Maria:\" per esse fond\u00f2 un noviziato a Saint-Brieuc, in Bretagna, dove l'istituto mosse i suoi primi passi.\nSuperate le prime difficolt\u00e0, il 12 agosto 1885 la Santa Sede approv\u00f2 l'istituto con il \"decretum laudis\" e ne dichiar\u00f2 l'affiliazione all'Ordine dei Frati Minori.\nMadre Maria della Passione mor\u00ec nel 1904 a Sanremo, dove si era ritirata per una malattia. Lasci\u00f2 2069 suore, in 86 comunit\u00e0 presenti in 24 paesi.\nIl culto.\nLa causa di canonizzazione della religiosa fu introdotta a Sanremo nel 1918. Il 28 giugno del 1999 papa Giovanni Paolo II promulg\u00f2 il decreto che ne dichiarava l'eroicit\u00e0 delle virt\u00f9 e le riconobbe l'appellativo di venerabile. Venne beatificata il 20 ottobre 2002 durante una cerimonia presieduta dallo stesso Giovanni Paolo II, celebrata sul sagrato della basilica di San Pietro in Vaticano. La memoria liturgica ricorre il 15 novembre."}
{"id": "1282066", "revid": "1414061", "url": "https://it.wikipedia.org/wiki?curid=1282066", "title": "Londrina", "text": "Londrina \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Londrina. \u00c8 la seconda citt\u00e0 pi\u00f9 popolosa dello Stato. L'area metropolitana comprende i centri di Camb\u00e9, Ibipor\u00e3, Sertan\u00f3polis, Bela Vista do Para\u00edso, Jataizinho, Rol\u00e2ndia e Tamarana, \nLa citt\u00e0 ha molti discendenti di italiani, soprattutto di emigrati dall'Italia settentrionale, specialmente da Veneto e Lombardia. Altri popoli che hanno formato la popolazione di Londrina sono i tedeschi, i portoghesi e i giapponesi.\nEtimologia.\nIl nome Londrina \u00e8 un omaggio alla capitale inglese Londra, essendo il primo insediamento opera di una compagnia inglese del settore del cotone.\nEconomia.\nL'economia di Londrina continua ad essere principalmente agricola (caff\u00e8, cotone, frutta), sebbene l'industria e i servizi siano in continua espansione.\nSport.\nCalcio.\nNel calcio il club \u00e8 rappresentato dal Londrina Esporte Clube che ha militato per l'ultima volta in Serie A brasiliana nel 1986.\nAutomobilismo.\nA Londrina \u00e8 presente un tracciato dedicato ad Ayrton Senna, lungo 3, 15 km e caratterizzato da due lunghi rettilinei. Viene usato per gare della Formula 3 Brasil (ex Formula 3 Sudamericana), Copa Petrobras De Marcas ed altre gare Turismo."}
{"id": "1282068", "revid": "536159", "url": "https://it.wikipedia.org/wiki?curid=1282068", "title": "Ora di Dublino", "text": "L'Ora di Dublino o UTC-0:25 \u00e8 stato un fuso orario in ritardo di 25 minuti rispetto all'UTC, esistito in Irlanda tra 1880 e 1916.\nChiamato \"Dublin Mean Time\", corrispondeva a un'approssimazione dell'ora solare media di Dublino, in ritardo di 25 min e 21 s rispetto al GMT ed era fissata a GMT-0:25. Fu abbandonato nel 1916 in favore del GMT.\nZone.\nUTC-0:25 \u00e8 stato utilizzato nei seguenti paesi e territori:"}
{"id": "1282070", "revid": "287204", "url": "https://it.wikipedia.org/wiki?curid=1282070", "title": "Chiesa di San Michele (Montalcino)", "text": "La chiesa di San Michele \u00e8 un edificio sacro che si trova in localit\u00e0 Castiglione del Bosco a Montalcino, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nMolto rimaneggiata, si presenta attualmente a pianta rettangolare, ad unica navata con copertura a capriate e con campanile a doppia vela del XVIII secolo. Sulla parete di fondo \u00e8 visibile un affresco suddiviso in tre scene di Pietro Lorenzetti, sua ultima opera sicura. Gli affreschi, di grande respiro, scoperti verso il 1876, furono eseguiti nel 1345, come riporta l'iscrizione sotto il riquadro centrale dell\"Annunciazione\". A destra sono raffigurati i \"Santi Michele Arcangelo, Bartolomeo e Francesco d'Assisi\" e a sinistra i \"Santi Antonio abate, Giovanni Battista e Stefano\"."}
{"id": "1282078", "revid": "1084108", "url": "https://it.wikipedia.org/wiki?curid=1282078", "title": "Ora di Amsterdam", "text": "L'Ora di Amsterdam o UTC+0:20 \u00e8 stato un fuso orario in anticipo di 20 minuti rispetto all'UTC, esistito nei Paesi Bassi tra 1909 e 1940.\nChiamato anche \"Ora olandese\", corrispondeva a un'approssimazione dell'ora solare media di Amsterdam, in anticipo di 19 min e 32,13 s rispetto al GMT. Fu semplificato a GMT+0:20 il 17 marzo 1937.\nAll'invasione tedesca del paese nel 1940, fu applicata l'ora di Berlino e il fuso orario non fu ristabilito dopo la Seconda guerra mondiale, rimanendo a UTC+1.\nZone.\nUTC+0:20 \u00e8 stato utilizzato nei seguenti paesi e territori:"}
{"id": "1282079", "revid": "149485", "url": "https://it.wikipedia.org/wiki?curid=1282079", "title": "Leis Pontevedra F\u00fatbol Sala", "text": "Il Leis Pontevedra FS \u00e8 una squadra spagnola di calcio a 5 fondata nel 1980. Attualmente \u00e8 iscritta alla \"Division de Honor LNFS\".\nLa formazione galiziana, al termine della stagione 2006-07 ha guadagnato l'accesso ai playoff per la \"Divisi\u00f3n de Honor\", conseguendo per la prima volta nella sua storia l'accesso alla massima divisione nazionale spagnola sconfiggendo nella serie 3-1 il Manacor F\u00fatbol Sala.\nRosa 2006/2007.\nEntrenador: Bruno Garcia Formoso \u2013 BRUNO"}
{"id": "1282082", "revid": "1938155", "url": "https://it.wikipedia.org/wiki?curid=1282082", "title": "Contratto a titolo oneroso", "text": "Il contratto a titolo oneroso, nell'ordinamento giuridico italiano, \u00e8 un accordo nel quale al sacrificio patrimoniale che una parte compie eseguendo la prestazione, corrisponde un vantaggio patrimoniale che la stessa parte consegue ricevendo la prestazione della controparte.\nEsso, in virt\u00f9 della sua natura economica, si contrappone al \"contratto a titolo gratuito\"."}
{"id": "1282085", "revid": "1318658", "url": "https://it.wikipedia.org/wiki?curid=1282085", "title": "Villa veneta", "text": "La villa veneta \u00e8 una tipologia di residenza patrizia fondata dal patriziato della Repubblica di Venezia e sviluppatasi nelle aree agricole dei \"Domini di Terraferma\" tra la fine del XV secolo e il XIX secolo.\nIn questo arco temporale furono realizzate pi\u00f9 di quattromila ville venete, molte delle quali sono ancora conservate e tutelate dall'Istituto Regionale Ville Venete; le zone interessate dalla presenza di questi edifici sono l'intero Veneto, in particolare la Riviera del Brenta, e alcune pianure del Friuli-Venezia Giulia.\nIn Veneto vi sono ville e in Friuli 436. Circa l'80% delle ville sono propriet\u00e0 private, il 5% appartiene al clero e il resto \u00e8 di propriet\u00e0 pubblica o mista.\nNel XVI secolo, con l'architetto Andrea Palladio, si form\u00f2 uno specifico tipo di villa veneta (24 ville), individuato con il nome di villa palladiana: le ville palladiane del Veneto sono state inserite nell'elenco dei patrimoni dell'umanit\u00e0 dell'UNESCO.\nSono legate ai nomi di grandi architetti come Andrea Palladio, Vincenzo Scamozzi, Giovanni Maria Falconetto, Jacopo Sansovino, e di straordinari artisti come Veronese, Tiepolo, Zelotti.\nStoria.\nLa conquista veneziana della Terraferma veneto-friulana, compiutasi tra il XIV ed il XV secolo, comport\u00f2 un sempre maggiore interessamento dell'aristocrazia veneto-veneziana per i possedimenti fondiarii. Alle grandi propriet\u00e0 si accompagnarono grandi investimenti in agricoltura, spesso derivati dai redditi mercantili delle famiglie, ma che furono poi remunerati dalla produttivit\u00e0 delle tenute. Il simbolo di questo \"mondo\" fu la villa veneta, in cui si affiancavano sia l'estetica e la grandiosit\u00e0 della residenza signorile, sia gli edifici necessari alla gestione della tenuta circostante: aveva dunque, a differenza di altri sistemi di ville, una doppia funzione, sia di rappresentanza e di svago, che di centro produttivo. Tale sviluppo avvenne, come detto, anche grazie alle fortune mercantili veneziane: le quali, al contrario di quanto sostenga la \"leggenda\" spesso dominante, non erano rivolte esclusivamente al Mar Mediterraneo (vedesi ad esempio le galee che prestavano regolare servizio commerciale con le Fiandre, o la Compagnia veneta del Baltico), di cui comunque rimase la principale potenza commerciale fino al 1797 ed in cui i commerci rimasero importanti (pur se declinanti nella loro quota di commercio globale) anche dopo che le potenze euro-atlantiche ebbero aperto nuove rotte commerciali ed esplorato nuovi territori.\nSi andava cos\u00ec a soddisfare anche quel bisogno veneziano di ritorno alla terraferma e alla campagna, che, in una citt\u00e0 fatta di strette calli e di orizzonti lagunari, era divenuta quasi un mito.\nLo sviluppo delle Ville Venete coincide con i secoli della lunga pace assicurata in terraferma dalla Repubblica di Venezia. Esse rappresentarono centri diffusi di sviluppo economico agricolo, artigiano, culturale e civile, in un territorio dove era garantita la sicurezza e ottime vie di collegamento terrestri e fluviali. La struttura della villa di Terraferma trova la sua base nei castelli, caduti in disuso e perlopi\u00f9 ubicati in aree rialzate e di valore paesaggistico: a partire da queste architetture, la nobilt\u00e0 veneziana inizia la conversione in villa, aggiungendovi nel tempo un numero crescente di elementi stilistici tipici dell'architettura della citt\u00e0, fino ad elaborare un modello che ha il suo apice nelle dimore palladiane; cos\u00ec modello urbano e modello rurale vanno a innestare un interscambio culturale che si protrae nei secoli: la venezianit\u00e0 viene esportata nelle eleganti dimore di \"Terraferma\", mentre l'amore per le campagne e per gli orizzonti collinari influenza soprattutto l'arte cinquecentesca di Venezia, come testimoniato dalle opere di Giorgione e Tiziano.\nSviluppo.\nDopo un primo periodo di reale impegno agronomico sul territorio, la villa divenne una moda, propagandosi a tal punto che le famiglie nobili spesero gigantesche ricchezze per costruire delle ville da usare solo d'estate, dalla vigilia della festa di Sant'Antonio di Padova, il 13 giugno, alla fine di luglio o al massimo fino al periodo della vendemmia.\nL'edificio della villa perse i suoi connotati rustici, aumentando di misura, eguagliando per lo sfarzo interno i palazzi di citt\u00e0; si arricch\u00ec inoltre di vasti giardini lussureggianti di piante esotiche e siepi potate a disegno, dove si creavano complessi giochi d'acqua, tendendo in tutto a rivaleggiare con modelli internazionali come la reggia di Versailles dei re di Francia a cui alcuni facoltosi possidenti intendevano equipararsi, a volte consumando nell'intento l'intera fortuna di famiglia.\nStruttura tipica.\nLa struttura tipo della villa veneta \u00e8 inserita in una grande propriet\u00e0 agricola.\nAl centro del complesso delle propriet\u00e0 si situa il corpo architettonico centrale (Villa o casa \"dominicale\" o colonica) residenza dei proprietari (elaborata e ornata in quanto luogo di rappresentanza), nonch\u00e9 di villeggiatura estiva; quasi tutte le ville erano prive di sistemi di riscaldamento invernale e di cucina.\nAccanto alla casa destinata alla residenza del padrone, si trovavano le costruzioni dedicate al lavoro agricolo: depositi, serre, ecc.\nIn veneto nasce una particolare tipologia: la barchessa, una costruzione unitaria, generalmente allungata che raccoglieva merci e attrezzature. Si trattava di una grande innovazione, perch\u00e9 dava una forma architettonica aulica ad esigenze fino ad allora ritenute indegne di onore.\nLa straordinaria struttura architettonica favor\u00ec la fioritura di tutte le arti decorative connesse con l\u2019architettura: scultura, pittura, decorazione a fresco ed ebanisteria, arte dei giardini regolazione delle acque necessarie alla regolazione di fontane e laghetti.\nVille palladiane.\nLa reputazione dall'architetto Andrea Palladio agli inizi, ed anche dopo la morte, si \u00e8 fondata sulla sua abilit\u00e0 di disegnatore di ville. Le ville da lui edificate sono concentrate per la maggior parte nella provincia di Vicenza. Furono commissionate intorno alla met\u00e0 del Cinquecento dalle famiglie pi\u00f9 importanti del luogo, soprattutto aristocratici ma anche alcuni esponenti dell'alta borghesia della Repubblica di Venezia.\nInsieme alla citt\u00e0 di Vicenza, 24 ville palladiane del Veneto sono state inserite, tra il 1994 e il 1996, nella lista Patrimoni dell'umanit\u00e0 dell'UNESCO.\nGrazie anche alle loro descrizioni e ai dettagliati disegni pubblicati da Palladio nel trattato \"I quattro libri dell'architettura\" (1570), le ville palladiane divennero per i secoli successivi oggetto di studio per gli architetti europei, che si ispirarono ad esse per le loro realizzazioni."}
{"id": "1282087", "revid": "10371413", "url": "https://it.wikipedia.org/wiki?curid=1282087", "title": "Anna Giraud", "text": ""}
{"id": "1282088", "revid": "10371426", "url": "https://it.wikipedia.org/wiki?curid=1282088", "title": "Tomaso Giovanni Albinoni", "text": ""}
{"id": "1282091", "revid": "1863889", "url": "https://it.wikipedia.org/wiki?curid=1282091", "title": "Aurelio Angelini", "text": "Biografia.\nNegli anni \u201970, Aurelio Angelini ha fatto parte del Movimento Lavoratori per il Socialismo. Negli anni '80 fatto fa parte del PdUP (Partito di Unit\u00e0 Proletaria) e ha militato nei movimenti pacifisti e antinuclearisti. Nel 1989 \u00e8 stato uno dei fondatori della Federazione dei VERDI. Si batte contro il degrado ambientale e si costituisce parte civile nel processo contro i mafiosi e gli amministratori pubblici responsabili dello scempio di Pizzo Sella (collina che sovrasta una parte di Palermo). Negli anni \u201990, contribuisce con le sue battaglie all'istituzione di parchi e riserve naturali della Sicilia. Sostiene attivamente le iniziative di Libero Grassi contro il racket.\nAttivit\u00e0 professionale.\nPresidente dal 2005 al 2014 del Comitato Scientifico del Decennio per l\u2019Educazione allo Sviluppo Sostenibile (DESS) promosso dall\u2019ONU e realizzato in Italia dal Comitato Nazionale Italiano UNESCO. Dal 2015 \u00e8 presidente dal 2016 del Comitato Scientifico del Comitato Nazionale Educazione alla Sostenibilit\u00e0 (CNES Agenda 2030) promossa dall\u2019Associazione per la Commissione Nazionale UNESCO e dalla CNI UNESCO.\nFonda nel 2007 e dirige fino al 2016 la Summer School for: MIGRANTS HUMAN RIGHTS AND DEMOCRACY nell'universit\u00e0 degli studi di Palermo e dal 2017 \u00e8 Presidente del Comitato Scientifico della Scuola di Alta Formazione.\nProfessore ordinario di Sociologia dell'Ambiente e del Territorio (14/D1 - Sociologia dei processi economici, del lavoro, dell'ambiente e del territorio) nell'universit\u00e0 di Enna \"Kore\", Facolt\u00e0 di Ingegneria e Architettura. Ateneo in cui \u00e8 coordinatore del dottorato di ricerca in \"Contesti, ambienti e stili di vita per la salute e il benessere\".\nHa insegnato precedentemente nell'universit\u00e0 degli studi di \"Palermo:\" Sociologia Urbana; Ecologia; Diritto dell\u2019Ambiente; Politiche di Tutela dell\u2019Ambiente; Sociologia dell'Ambiente e dello Sviluppo Sostenibile; Sociologia della Comunicazione Ambientale; Indicatori, Qualit\u00e0 della Vita e Bisogni Diffusi; Sociologia delle Migrazioni e nell'universit\u00e0 IULM di Milano: Politica del territorio e dell\u2019ambiente; Ambiente e sviluppo sostenibile.\nComponente (2007-08) del Comitato Scientifico Internazionale dell\u2019ONU dell\u2019Iype Earth Sciences for Societ, per l\u2019UNESCO.\nDirettore dal 2005 della Fondazione Patrimonio UNESCO della Sicilia, costituita dalla Regione Siciliana e dalla Commissione Nazionale Italiana per l\u2019UNESCO, che opera nell'ambito dei beni ambientali, naturalistici e culturali. Nel 2008 ha diretto lo studio per la redazione del Piano di Gestione UNESCO \u201cIsole Eolie\u201d a rischio cancellazione dalla Word Heritage List. Il Piano ha ricevuto nell\u2019ambito del Premio Europeo del Paesaggio del Consiglio d\u2019Europa una menzione speciale dal MiBACT \"Per la qualit\u00e0 degli obiettivi preposti e per le metodologie adottate, in quanto le misure in esso contenute finalizzate a tutelare le qualit\u00e0 naturali, paesaggistiche e identitarie delle comunit\u00e0 locali e per una gestione corretta del territorio in termini di sviluppo sostenibile\u201d. Ha diretto dal 2011 al 2015 la redazione del Dossier di Candidatura e il Piano di Gestione UNESCO per l\u2019iscrizione di Palermo Arabo-Normanna e le cattedrali di Cefal\u00f9 e Monreale. Candidatura approvata dal Comitato Mondiale dell\u2019UNESCO il 5 luglio 2015.\nConsulente nel 2016 per il ciclo dei Rifiuti della Commissione d\u2019Inchiesta e vigilanza sul fenomeno della mafia in Sicilia dell\u2019Assemblea Regionale Siciliana, per la quale ha redatto una specifica relazione.\nPresidente in Sicilia dal 2019 della Commissione per le Valutazioni Ambientali.\nHa diretto in Sicilia (2018-19) l\u2019Organismo Regionale di Coordinamento per la Pianificazione in Materia di Rifiuti.\n\u00c8 componente del Consiglio direttivo dell\u2019Istituto di Alta Cultura Fondazione della Societ\u00e0 Siciliana di Storia Patria.\nComponente dal 2019 del Comitato Scientifico dell\u2019Autorit\u00e0 di bacino del distretto idrografico della Sicilia.\n\u00c8 componente dal 2013 del Comitato Scientifico della Federazione Italiana Media Ambientali (FIMA) organizzazione che promuove la comunicazione ambientale, diffonde la cultura della sostenibilit\u00e0, concorrendo alla tutela e valorizzazione dell\u2019ambiente.\n\u00c8 direttore della Collana: Studi Culturali del Territorio e dell'Ambiente, Edizione QANAT\n\u00c8 direttore della Collana: Sviluppo della persona ed esercizio dei diritti umani, Edizione ARACNE\n\u00c8 componente della direzione Comitato Scientifico della rivista Culture della Sostenibilit\u00e0.\n\u00c8 componente della direzione Comitato Scientifico della rivista ECO. L\u2019Educazione Sostenibile."}
{"id": "1282093", "revid": "62004", "url": "https://it.wikipedia.org/wiki?curid=1282093", "title": "Igor Shafarevich", "text": ""}
{"id": "1282096", "revid": "240277", "url": "https://it.wikipedia.org/wiki?curid=1282096", "title": "Ora di Sandringham", "text": "L'ora di Sandringham \u00e8 stato un fuso orario in anticipo di 30 minuti rispetto all'UTC, utilizzato dalla famiglia reale britannica esistito fino al 1936. Oggi corrisponderebbe a UTC+0:30, usato anche in Svizzera (ora di Berna) prima dall'adozione del Central European Time nel 1894.\nZone.\nUTC+0:30 \u00e8 stato utilizzato nei seguenti paesi e territori:\nStoria.\nL'ora di Sandringham \u00e8 stata un'alterazione del tempo escogitata dal re Edoardo VII del Regno Unito su misura per la tenuta reale di Sandringham. Non tanto, , per aiutare la regina Alexandra che era sempre in ritardo, ma per disporre in inverno di pi\u00f9 tempo per la caccia : a tale scopo il re ordin\u00f2 che tutti gli orologi della tenuta fossero anticipati di 30 minuti rispetto al GMT. Il costume continu\u00f2 dopo la morte del re durante il regno di suo figlio Giorgio V e cancellata da Edoardo VIII."}
{"id": "1282100", "revid": "1305772", "url": "https://it.wikipedia.org/wiki?curid=1282100", "title": "Eusebio Sacrist\u00e1n", "text": "Con 543 partite disputate nella Primera Divisi\u00f3n del campionato spagnolo \u00e8 il quarto giocatore con pi\u00f9 presenze nel torneo dopo Andoni Zubizarreta, Joaqu\u00edn e Raul.\nCarriera.\nClub.\nCentrocampista dalle buone qualit\u00e0 tecniche, crebbe nel settore giovanile del Real Valladolid per poi esordire in prima squadra nel 1983. Nel 1984 vinse la Copa de la Liga e nel 1987 approd\u00f2 all'Atl\u00e9tico Madrid. Nel 1988 si trasfer\u00ec al Barcellona, dove fece parte del cosiddetto \"Dream Team\" allenato da Johan Cruyff e vinse numerosi trofei.\nNel 1995 fu acquistato dal Celta Vigo e due anni dopo fece ritorno al Real Valladolid, con cui chiuse la carriera nel 2002.\nFu quasi sempre titolare nelle 19 stagioni disputate nella Primera Divisi\u00f3n.\nNazionale.\nTra il 1986 e il 1992 Eusebio ha totalizzato 15 presenze per la nazionale spagnola. Debutt\u00f2 il 24 settembre 1986 in un match contro la , mentre la sua ultima apparizione in Nazionale risale al 22 aprile 1992 contro l' (quella fu l'ultima gara in Nazionale anche di Nando). Era tra i convocati per il in Germania, torneo in cui la sua Nazionale fu eliminata al primo turno.\nAllenatore.\nTra il 1\u00ba luglio 2003 e il 30 giugno 2008 fa parte dello staff tecnico del Barcellona guidato da Frank Rijkaard. Dal 2 marzo 2009 \u00e8 alla guida del Celta Vigo in Segunda Divisi\u00f3n: nella stagione 2008-2009 consegue la salvezza con 2 giornate d'anticipo; l'anno seguente (2009-2010) si piazza a met\u00e0 classifica. Lascia il club il 10 giugno 2010. Dal 17 giugno 2011 al 9 febbraio 2015 ha allenato il Barcellona B..\nIl 10 novembre 2015 ha l'occasione di debuttare in Liga, venendo nominato allenatore della Real Sociedad al posto dell'esonerato David Moyes.\nStatistiche.\nGiocatore.\nAllenatore.\n\"Statistiche aggiornate al 25 maggio 2019.\""}
{"id": "1282102", "revid": "1977557", "url": "https://it.wikipedia.org/wiki?curid=1282102", "title": "Giovanna di Lestonnac", "text": "Biografia.\nProveniva da una nobile famiglia francese: il padre, Richard, era consigliere del parlamento di Parigi; la madre, di fede ugonotta, era sorella del filosofo Michel Eyquem de Montaigne. Nel 1573 spos\u00f2 Gaston de Montferrand, barone di Landiras, da cui ebbe sette figli. Vedova nel 1595, cerc\u00f2 di essere ammessa tra le fogliantine del monastero di Tolosa, ma dovette rinunciare per motivi di salute.\nRitiratasi a Bordeaux, dove si distinse per la sollecitudine verso i malati dimostrata durante l'epidemia di peste del 1605, consigliata dai gesuiti F. Raymond e J. de Bordes e prendendo a modello proprio la Compagnia di Ges\u00f9, progett\u00f2 di fondare la Compagnia di Maria Nostra Signora, per l'educazione delle ragazze del popolo: l'ordine venne approvato a Bordeaux dall'arcivescovo Fran\u00e7ois d'Escoubleau de Sourdis il 25 marzo del 1606 e poi a Roma, il 7 aprile del 1607 da papa Paolo V.\nQuando mor\u00ec nel 1640, all'et\u00e0 di 84 anni, il suo istituto contava gi\u00e0 30 case.\nIl culto.\nVenne beatificata da papa Leone XIII nel 1900 e canonizzata il 15 maggio del 1949 da papa Pio XII.\nIl Martirologio Romano fissa per la memoria di santa Giovanna de Lestonnac la data del 2 febbraio."}
{"id": "1282103", "revid": "287204", "url": "https://it.wikipedia.org/wiki?curid=1282103", "title": "Eusebio Sacristan", "text": ""}
{"id": "1282105", "revid": "767487", "url": "https://it.wikipedia.org/wiki?curid=1282105", "title": "Violent New Breed (Shotgun Messiah)", "text": "Violent New Breed \u00e8 il terzo ed ultimo album degli Shotgun Messiah, uscito nel 1993 per l'Etichetta discografica Relativity Records."}
{"id": "1282106", "revid": "767487", "url": "https://it.wikipedia.org/wiki?curid=1282106", "title": "Ghost of the Robot", "text": "I Ghost of the Robot sono un gruppo rock nato nell'aprile 2002 nel Sud California.\nStoria.\nIl complesso ha registrato e pubblicato l'album di debutto Mad Brilliant, a cui ha fatto seguito un fortunato tour europeo nel 2003-2004. Proprio durante questi concerti, i Ghost of the Robot pubblicano un EP intitolato It's Nothing, \"antipasto\" di un loro secondo album mai pubblicato. Infatti, complice le pressioni interne il gruppo decide di sciogliersi; tuttavia Marsters ha cominciato una carriera solista pubblicando l'album \"Civilized Man\" mentre gli altri componenti militano ora in altri gruppi, come Gods of the Radio e Power Animal.\nNel tardo 2010 i Ghost of the Robot si riunirono per suonare qualche loro pezzo storico mentre veniva commercializzata proprio la loro compilation contenente i migliori brani della band. In seguito, nell'aprile 2011 nella pagina Facebook ufficiale del gruppo \u00e8 stato pubblicato un annuncio che affermava la probabile futura uscita di un documentario riguardante la band che verr\u00e0 intitolato \"The Worst Best Band\". Solo negli ultimi giorni del luglio 2011 la band ha ufficializzato la fine delle registrazioni del loro secondo album ufficiale, uscito il 6 dicembre 2011 e che \u00e8 intitolato \"Murphy's Law\", prima registrazione che vede l'entrata di due nuovi componenti: Sulliven Marsters, figlio quindicenne di James, alla chitarra e Jordan Latham alla batteria."}
{"id": "1282110", "revid": "110157", "url": "https://it.wikipedia.org/wiki?curid=1282110", "title": "Convento dell'Osservanza (Montalcino)", "text": "Il convento dell'Osservanza, con le annesse chiese della Nativit\u00e0 di Maria e della Compagnia di San Bernardino, \u00e8 un complesso sacro che si trova nella localit\u00e0 omonima a Montalcino.\nLe memorie del convento risalgono al XVI secolo, ma la costruzione attuale \u00e8 del XVIII secolo.\nLa chiesa della Nativit\u00e0 di Maria.\nLa chiesa della Nativit\u00e0 di Maria \u00e8 ad unica navata con cappelle laterali. Tra le altre opere si segnalano una cinquecentesca \"Piet\u00e0\" di Marco Bigio e un \"Crocifisso\" in legno intagliato e dipinto della prima met\u00e0 del XIV secolo. Da questa chiesa sono state trasferite al Museo la tavola di Girolamo di Benvenuto con l\"Assunzione della Vergine e i Santi Francesco e Antonio da Padova\" e la tavola con \"San Bernardino e due Angeli\" di Sano di Pietro.\nLa chiesa della Compagnia di San Bernardino.\nLa chiesa della Compagnia di San Bernardino, gi\u00e0 facente parte del convento, si presenta ad unica navata con altare in stucco del 1777."}
{"id": "1282112", "revid": "599013", "url": "https://it.wikipedia.org/wiki?curid=1282112", "title": "Angelo Armeti", "text": ""}
{"id": "1282113", "revid": "834", "url": "https://it.wikipedia.org/wiki?curid=1282113", "title": "Chiesa della Nativit\u00e0 di Maria (Montalcino)", "text": ""}
{"id": "1282114", "revid": "834", "url": "https://it.wikipedia.org/wiki?curid=1282114", "title": "Chiesa della Compagnia di San Bernardino", "text": ""}
{"id": "1282121", "revid": "1702319", "url": "https://it.wikipedia.org/wiki?curid=1282121", "title": "Chiesa di San Bernardo", "text": ""}
{"id": "1282123", "revid": "380453", "url": "https://it.wikipedia.org/wiki?curid=1282123", "title": "Alexandre Bergamo", "text": "\u00c8 in possesso del passaporto italiano.\nCarriera.\nNel 2005/06 \u00e8 stato il miglior muro nella Superliga Brasiliana.\nNella stagione 2008/2009 ha militato nella Esseti Carilo Loreto, squadra con cui ha ottenuto la promozione in serie A1.\nAttualmente ricopre il ruolo di opposto nel Volley Cagliari."}
{"id": "1282124", "revid": "122098167", "url": "https://it.wikipedia.org/wiki?curid=1282124", "title": "Miguel \u00c1ngel Nadal", "text": "Biografia.\n\u00c8 zio del tennista Rafael Nadal, mentre suo fratello Toni \u00e8 stato allenatore dello stesso Rafael.\nCaratteristiche tecniche.\n\u00c8 noto come \"La bestia di Barcellona\", soprannome che si \u00e8 guadagnato durante gli anni in Catalogna per l'eccessiva fisicit\u00e0 che metteva in ogni contrasto.\nCarriera.\nGiocatore.\nClub.\nBalearese, inizi\u00f2 a giocare come centrocampista nel Maiorca, dove rimase fino al 1991. Trasferitosi al Barcellona negli anni del cosiddetto \"dream team\" allenato da Johan Cruyff, fu reinventato difensore centrale da quest'ultimo, divenendo un pilastro della retroguardia blaugrana. Dopo aver vinto cinque titoli spagnoli, una Coppa dei Campioni, una Coppa delle Coppe, due Supercoppe Europee e altri trofei, nel 1999 fece ritorno al Mallorca, con cui conquist\u00f2 la Coppa del Re nel 2003 e rimase fino al 2005, anno del ritiro.\nNazionale.\nCon la nazionale spagnola disput\u00f2 tre edizioni del Campionato del mondo, nel 1994, nel 1998 e nel 2002, oltre all'Europeo del 1996.\nAllenatore.\nA luglio del 2010 entra a far parte dello staff del Maiorca. Il 28 settembre 2011 diventa allenatore \"ad interim\", dopo le dimissioni di Michael Laudrup; il successivo 4 ottobre cede la guida della squadra al nuovo tecnico Joaqu\u00edn Caparr\u00f3s, lasciando contestualmente ogni incarico dal club maiorchino."}
{"id": "1282128", "revid": "110157", "url": "https://it.wikipedia.org/wiki?curid=1282128", "title": "Coppa Italia 1972-1973", "text": "La Coppa Italia 1972-1973 fu la 26\u00aa edizione della manifestazione calcistica.\nInizi\u00f2 il 27 agosto 1972 e si concluse il 1\u00ba luglio 1973. Il torneo fu vinto dal , al suo terzo titolo.\nPartite.\nSecondo turno.\nLe sette squadre vincitrici di ogni gruppo e il Milan, in qualit\u00e0 di detentore del trofeo, accedono alla seconda fase."}
{"id": "1282130", "revid": "1652635", "url": "https://it.wikipedia.org/wiki?curid=1282130", "title": "Corpo senza organi", "text": "Il corpo senza organi (il cui acronimo \u00e8 CsO) \u00e8 un concetto filosofico particolarmente ricorrente nel pensiero filosofico di Gilles Deleuze e nelle opere da questi scritte in collaborazione con F\u00e9lix Guattari, in particolare ne \"L'antiedipo\" e in \"Millepiani\".\nLa nozione di \"corpo senza organi\", formulata da Deleuze per la prima volta in \"Logica del senso,\" opera del 1969, ha in realt\u00e0 la sua prima espressione in una \"performance\" radiofonica di Antonin Artaud, intitolata \"Per farla finita con il giudizio di Dio\" (1947)\nDefinizione.\nIl concetto di corpo senza organi (d'ora in poi CsO) \u00e8 centrale nella filosofia di Deleuze. Tuttavia \u00e8 stato da questi impiegato in modalit\u00e0 diverse nel corso delle varie opere, fino al punto da rendere difficile darne una definizione univoca.\nIl CsO \u00e8 contrapposto al corpo reale comunemente inteso, visto quest'ultimo come organismo che si sovrappone al desiderio spesso arrestando la sua capacit\u00e0 produttiva, creativa e generativa in nome di forme organizzate che con il tempo si sono stratificate e assodate. Al contrario il CsO andrebbe interpretato pi\u00f9 come un ambiente dinamico e informale, un campo di forze in cui si contrappongono tensioni differenti che determinano il desiderio. Il CsO \u00e8, in altre parole, un corpo senza organizzazione e grazie a ci\u00f2 assolutamente libero e fluttuante. In questo senso il corpo va inteso senza organi in quanto non organizzato e non organico ovvero non funzionale ad uno scopo preciso. Il CsO costituisce in un certo senso l'inconscio, il rimosso del corpo e la sua sempre virtuale potenzialit\u00e0; esso \u00e8 cio\u00e8 il desiderio stesso in quanto riserva di produttivit\u00e0 sempre pronta a generare nuove connessioni, rivoluzionando l'esistente in nome di un corpo ancora da fare e sempre a venire. In questa stessa direzione sembra andare l'impostazione che nel libro \"Marx diversoperverso\" d\u00e0 il filosofo Luciano Parinetto, per il quale Deleuze e Guattari, con l'espressione Corpo Senza Organi, intenderebbero anche affrancare il desiderio (sessuale ma non solo) dall'idea che alcuni organi siano meglio deputati, rispetto ad altri, a veicolare certi desideri (nel caso del sesso gli organi sessuali, la bocca, l'ano, ecc.). Il desiderio, in quanto riserva illimitata e libera di potenziale, pu\u00f2 virtualmente trovare veicolo di espressione in qualsiasi parte del corpo, anche in quelle non usualmente considerate \"cariche\" di connotati sessuali. Si chiarisce cos\u00ec come mai questo concetto, apparentemente strettamente legato alle vicende del corpo fisico e della sessualit\u00e0 individuale (si pensi in particolare a come Deleuze si sofferma a lungo sull'interpretazione del masochismo come istanza legata al desiderio e in particolare alla generazione di un corpo senza organi), nella filosofia di Deleuze e Guattari abbia anche una immediata estensione al campo sociale e quindi politico (si pensi ad esempio all'immagine del \"Leviatano\" di Hobbes che raffigura lo Stato come un corpo gigantesco formato da singoli individui)."}
{"id": "1282131", "revid": "1573940", "url": "https://it.wikipedia.org/wiki?curid=1282131", "title": "Chiesa dei Bianchi", "text": "La chiesa dei Bianchi o chiesa della Madonna della Pace \u00e8 un edificio sacro che si trova a Montalcino.\nStoria e descrizione.\nLa chiesa \u00e8 sede della confraternita della Misericordia. Ha il portale in travertino. Ad unica navata, presenta all'interno dipinti del XVI secolo: sull'altare maggiore un dipinto raffigurante i \"santi Elisabetta d'Ungheria e Ludovico di Tolosa adoranti la Madonna col bambino tra i santi Francesco e Chiara\", detto della \"Madonna della Pace\"."}
{"id": "1282133", "revid": "125048321", "url": "https://it.wikipedia.org/wiki?curid=1282133", "title": "Istituto della carit\u00e0", "text": "L'Istituto della carit\u00e0 (in latino \"Institutum Charitatis\") \u00e8 un istituto religioso maschile di diritto pontificio: i membri di questa congregazione clericale, detti anche, dal nome del loro fondatore, Rosminiani, pospongono al loro nome la sigla I.C.\nStoria.\nLa congregazione fu fondata il 20 febbraio 1828 presso il santuario del Sacro Monte Calvario, a Domodossola, dal sacerdote e filosofo italiano Antonio Rosmini Serbati (1797-1855); venne approvata da papa Gregorio XVI il 20 settembre 1839.\nGiunto a Roma nel novembre 1828, Rosmini fu invitato a udienza dal cardinal Castiglioni (eletto papa Pio VIII nel marzo 1829) che lo ammon\u00ec:\nRosmini replic\u00f2 che aveva sempre proposto un inizio molto umile, dato che la sua era una vocazione del tutto ordinaria, e inizi\u00f2 la formazione dei primi aderenti.\nIl 2 febbraio 1831 il cardinal Cappellari, amico e protettore di Rosmini, fu eletto papa Gregorio XVI e si dimostr\u00f2 il secondo padre dell'Istituto, anche perch\u00e9 Rosmini rifuggiva da ogni pressione. Nel 1835 il papa stesso sollecit\u00f2 formalmente la presentazione delle costituzioni dell'Istituto, gi\u00e0 approvato dai vescovi di Novara e di Trento, alla Santa Sede. Queste vennero presentate solo nel marzo 1837, assieme alla richiesta di far parte dell'ordine regolare. Il papa segu\u00ec personalmente il contrastato \"iter\", favorendone l'esito positivo nei momenti pi\u00f9 critici.\nNel 1832 Rosmini fond\u00f2 il ramo femminile dell'Istituto della Carit\u00e0, con il nome di Suore della Provvidenza, affidandone la guida a suor Giovanna Maria Antonietti.\nCarisma dell'Istituto.\nL'Istituto non si propone fini particolari, ma l'esercizio della carit\u00e0 universale, che \u00e8 l'unione delle forme che Rosmini ordina in: carit\u00e0 \"spirituale\", carit\u00e0 \"intellettuale\" e carit\u00e0 \"temporale\" (o materiale). Rosmini tuttavia afferma che quello che lui chiama \"l'ordine della carit\u00e0\" pu\u00f2 cambiare a seconda delle esigenze espresse dal prossimo.\nVi \u00e8 una peculiarit\u00e0 che caratterizza la congregazione: la possibilit\u00e0 per i singoli membri di possedere beni (ci\u00f2 fu voluto dal fondatore per garantire l'ordine dalla politica dell'alienazione dei beni ecclesiastici).\nIn ragione della non-specificit\u00e0 del carisma dell'Istituto, i padri rosminiani non hanno un abito proprio, ma adottano quello del clero romano.\nSono membri dell'Istituto i \"sacerdoti\", i \"figli adottivi\", gli \"ascritti\", gli \"ascritti consacrati\".\nSacerdoti.\nL'Istituto della carit\u00e0 \u00e8 formato da sacerdoti e laici con voti semplici e perpetui. Si fanno i voti di castit\u00e0, povert\u00e0 e obbedienza; i religiosi che fanno i voti perpetui sono chiamati \"coadiutori\".\nLa Regola di Vita (parte I, pt.6) prevede che, \"alcuni sacerdoti, scelti fra i coadiutori e nominati dal Preposito Generale, fanno un quarto voto di speciale obbedienza al Sommo Pontefice, con cui si obbligano ad accettare qualunque missione per il servizio della Chiesa, anche con sacrificio della vita. Essi sono chiamati Presbiteri\".\nFigli Adottivi.\nQuei cristiani che, avendo qualche legame esterno o dovere, impedisce loro di unirsi alla Societ\u00e0 della Carit\u00e0 in altro modo. \u00c8 il caso di chi ha l'obbligo morale di provvedere ai figli minori o ai genitori anziani, o di chi ha questioni legali in sospeso, impegni sociali o professionali cui non pu\u00f2 sottrarsi.\nAscritti.\nRosmini ha previsto la possibilit\u00e0 di legarsi all'istituto attraverso la forma dell\"'Ascrizione\". Sono Ascritti coloro che domandano di unirsi all'Istituto con il vincolo dello spirito e con la comunione dei beni spirituali: essi hanno gi\u00e0 nella Chiesa una chiara vocazione (uomini e donne sposati ad esempio).\nSi tratta di una significativa novit\u00e0 per gli istituti religiosi; il padre fondatore l'ha prevista affinch\u00e9 anche semplici laici potessero far parte della famiglia religiosa, come del resto anche preti diocesani, vescovi e cardinali.\nTra gli Ascritti si ricordano la madre di Rosmini, Giovanna, e Alessandro Manzoni.\nAnche monsignor Renato Corti, vescovo emerito di Novara, \u00e8 diventato ascritto all'Istituto il 22 febbraio 2009 per volont\u00e0 dei rosminiani stessi; il preposito generale p. James Flynn ha dato infatti disposizione affinch\u00e9 potessere ricevere l'ascrizione \"ad honorem\" dato l'impegno che ha assunto mons. Corti negli anni della causa di beatificazione.\nSi contano tra gli ascritti anche san Luigi Orione, il principe e cardinale Gustav Adolf von Hohenlohe-Schillingsf\u00fcrst, il cardinale Severino Poletto, il vescovo Antonio Staglian\u00f2 e il giornalista Roberto Cutaia, segretario nazionale degli ascritti. \nAscritti Consacrati.\nA differenza degli Ascritti, gli Ascritti Consacrati fanno un voto di obbedienza al Preposito Generale dell'Istituto, in ragione del quale sono appunto chiamati \"ascritti consacrati\".\nFormazione religiosa.\nAll'interno dell'Istituto della Carit\u00e0, la formazione religiosa \u00e8 considerata un processo che dura per tutta la vita.\nA livello iniziale la formazione consiste in periodi di postulato, noviziato, professione temporanea e preparazione alla professione perpetua.\n\u00c8 chiamato postulante la persona che inizia il suo percorso di formazione; \u00e8 necessario per cominciare a vivere i tempi della vita religiosa. Si trascorre infatti, almeno in parte, in una casa dell'Istituto. Dura non meno tre mesi e non pi\u00f9 di due anni.\nSuccessivamente al postulantato, comincia il percorso del noviziato in cui la persona comincia a conoscere la vita e il pensiero del p. fondatore. Il noviziato dura, solitamente, due anni di cui dodici mesi sono da trascorrere nella comunit\u00e0 del noviziato (il Sacro Monte di Domodossola).\nIl novizio ritenuto idoneo a proseguire il suo cammino all'interno dell'istituto ossia emette i primi voti temporanei all'istituto. In questo modo diviene membro effettivo della congregazione; \u00e8 quindi uno scolastico. Lo scolastico incomincia un percorso di studi.\nVi \u00e8 poi il periodo con cui lo scolastico si prepara ad emettere i voti perpetui.\nA conclusione di questo percorso vengono emessi i voti davanti al preposito generale o ad un suo delegato. Con la professione dei voti perpetui (castit\u00e0, povert\u00e0 e obbedienza) si diviene coadiutori.\nUna volta ordinati sacerdoti (quindi dopo aver ricevuto l'ordinazione diaconale), Rosmini ha previsto che alcuni tra i membri dell'Istituto emettano un quarto voto di speciale obbedienza al Sommo Pontefice. Attraverso questo voto ci si impegna solennemente a intraprendere in qualsiasi parte del mondo qualunque missione che il Papa voglia loro affidare. Rosmini ha cos\u00ec voluto sottolineare l'unione dell'Istituto con la Chiesa, che per essa soltanto vive. I preti che fanno il quarto voto vengono chiamati presbiteri.\nAttivit\u00e0 e diffusione.\nDati i suoi principi, l'Istituto ha progredito lentamente.\nSi dedicano all'evangelizzazione attraverso le parrocchie e i centri di spiritualit\u00e0 (carit\u00e0 spirituale), all'insegnamento nelle scuole e nei collegi (carit\u00e0 intellettuale) e all'impegno nelle missioni (carit\u00e0 temporale).\nDirezione Generale dell'Istituto.\nRosmini nelle Costituzioni ha scritto che coloro i quali saranno chiamati a governare questa Societ\u00e0 dovranno \"meditare continuamente la divina Provvidenza e adorare con umilt\u00e0 di cuore le sue vie in ogni cosa, non prevenendola, ma seguendola, e obbedendo prontamente e soavemente a tutte le sue voci\".\nSecondo la Regola di Vita dell'Istituto della Carit\u00e0, il preposito generale \u00e8 coadiuvato nel governo dell'ordine da diversi confratelli. Tra questi, 3 sono chiamati Vicari: cos\u00ec Rosmini ha previsto un Vicario per la Carit\u00e0 Spirituale (Vicario Generale), un Vicario per la Carit\u00e0 Intellettuale ed infine un Vicario per la Carit\u00e0 temporale. I tre Vicari costituiscono con il segretario generale il \"Consiglio Generalizio Minore\", che unitamente a degli Assistenti e un Ammonitore, compongono il \"Consiglio Generalizio Maggiore\". I membri del Consiglio Minore solitamente risiedono, assieme al padre generale, nella Curia Generalizia che ha sede a Roma, nella Chiesa di San Giovanni a Porta Latina, di cui i rosminiani sono affidatari dal 1940.\nL'irlandese James Flynn, in precedenza gi\u00e0 preposito provinciale irlandese, nel 1997 \u00e8 diventato Preposito generale dell'istituto, carica che ha ricoperto per 15 anni. L'8 gennaio 2012 padre Flynn ha rassegnato le dimissioni al consiglio generalizio maggiore, in ottemperanza a quanto prescrive il diritto canonico e la Regola di Vita.\nDal 14 marzo 2013 il preposito generale dei rosminiani \u00e8 padre Vito Nardin, di origini trentine, che ha svolto il suo ministero principalmente nelle parrocchie e dal 1997 al 2003 come superiore provinciale italiano.\nProvince, Vice-Province e Regioni.\nL'Istituto \u00e8 organizzato in Province, Vice-Province e Regioni: con questi termini si intende indicare le aree in cui l'Istituto \u00e8 presente ed opera. Ogni area \u00e8 guidata da un padre chiamato Preposito Provinciale, in carica per 6 anni, e dal relativo Consiglio Provincializio che prevede un padre Ammonitore e tre Vicari; uno della Carit\u00e0 Spirituale, uno di quella Intellettuale o Morale e uno di quella Materiale.\nNel caso di impedimento del padre provinciale (pi\u00f9 precisamente \"preposito\") nello svolgimento del proprio servizio, queste sono esercitate dal Vicario per la Carit\u00e0 Spirituale.\nProvincia Italiana di San Maurizio.\nUfficialmente fondata nel 1846, dal 1932 conta l'Aspirantato di Pusiano, aperto dal padre Giovanni Pusineri.\nAncora oggi, tra i padri rosminiani viventi, i pi\u00f9 sono quelli venuti dall'Aspirantanto di Pusiano.\nLa casa madre dell'istituto \u00e8 il Sacro Monte di Domodossola, sede del Postulato e Noviziato italiano e del Centro di Spiritualit\u00e0 Rosminiana. A Domodossola vi \u00e8 anche il Collegio per giovani fondato nel 1837. La citt\u00e0 di Stresa invece ospita il noto \"centro internazionale di studi rosminiani\", assieme al collegio per ragazzi fondato nel 1839.\nSempre in Piemonte i rosminiani italiani sono presenti alla Sacra di San Michele, simbolo storico della regione: questa \u00e8 stata ricevuta dal Re di Sardegna nel 1835.\nLe case fondate in quegli stessi anni a Trento, Rovereto e Verona vennero chiuse dal governo austriaco dopo pochi anni. Oggi l'Istituto gestisce svariate scuole elementari nell'Italia settentrionale. In diverse zone d'Italia opera in alcune parrocchie, diverse delle quali in Sicilia a Trapani e in Valderice.\nDal 1906 all'Istituto \u00e8 affidata la Basilica dei Santi Ambrogio e Carlo al Corso di Roma, il cui titolo presbiterale apparteneva all'arcivescovo emerito di Milano, il cardinale Dionigi Tettamanzi.\nDal 1\u00ba luglio 2018 il nuovo preposito provinciale \u00e8 il padre Mario Adobati.\nProvincia Gentili.\nIn ricordo del padre rosminiano Gentili, che in Inghilterra aveva dato un notevole impulso alla rinascita del cattolicesimo sotto specifica richiesta di Antonio Rosmini al quale interessava come base per l'azione missionaria in tutto l'Impero britannico, comprende la Provincia Irlanda, la Provincia America e la Regione Nuova Zelanda.\nL'unione di queste province in una sola denominata Gentili \u00e8 stata decisa durante i lavori dell'ultima congregazione generale svoltasi nell'ottobre 2008 presso il Sacro Monte di Domodossola.\nLa provincia \u00e8 divenuta ufficialmente operativa il 15 giugno 2010, 175\u00ba anniversario dell'arrivo in Inghilterra di don Luigi Gentili. A settembre 2010, dopo diversi anni, ne \u00e8 stato riaperto il noviziato.\nIl preposito provinciale attuale \u00e8 il p. Joe O'Reilly.\nProvincia Venezuela.\nFondata nel 1958, \u00e8 una zona di crescita per l'istituto.\nI padri rosminiani assieme alle Suore della Provvidenza operano in Venezuela nelle comunit\u00e0 di Maracaibo e di Alto. Il servizio principale dei rosminiani in Venezuela \u00e8 l'attivit\u00e0 educativa nelle scuole: sono seguiti circa 2.000 studenti.\nInsieme i padri e le suore sono impegnati nell'assistenza agli ultimi e nella cura spirituale delle comunit\u00e0 cristiane.\nIl preposito provinciale \u00e8 il padre Marco Tanghetti.\nProvincia Indiana.\nFondata nel 1989 dal padre italiano don Giorgio Versini, ad oggi, costituisce l'area pi\u00f9 feconda per l'Istituto.\nIl preposito provinciale \u00e8 il padre Francis Menachery.\nCapitoli Generali.\nIl Capitolo generale \u00e8 l'organo che, riunito in forma ordinaria una volta ogni 10 anni, rappresenta l'intero Istituto.\nSecondo quanto previsto dalla Regola di Vita, partecipano alla congregazione generale come membri di diritto (\"ex iure\") il Preposito Generale, i membri del Consiglio Generalizio Minore, i Prepositi Provinciali e Vice-Provinciali, i Superiori Generali.\nFanno parte anche un numero di delegati: essi rappresentano ogni area dell'Istituto, e la maggioranza dei congregati deve avere emesso i voti di Presbitero (non si intende \"sacerdoti\" nel senso stretto della parola, ma quei religiosi che hanno fatto il voto di speciale obbedienza al pontefice).\nIn vista della congregazione tenutasi dal 9 al 23 ottobre 2008 presso il Sacro Monte di Domodossola, una Commissione Preparatoria nominata dal padre generale aveva preparato un \"programma\" per individuare le tematiche da trattare durante la Congregazione, riunita per parlare specialmente del tema della ristrutturazione.\nA questo proposito, ai padri delegati dell'Istituto della Carit\u00e0 e in tutte le case rosminiane \u00e8 stato diffuso un piccolo opuscolo dal titolo \"Ristrutturazione\" curato dalla stessa Commissione. Si \u00e8 perci\u00f2 discusso degli aspetti legati al rinnovamento dell'evangelizzazione e alla possibilit\u00e0 di unificare provincie e vice-province, al fine di impiegare meglio le poche risorse umane e le insufficienti risorse finanziarie.\nDurante la congregazione generale, i padri congregati hanno avuto la visita (a sorpresa) del cardinale Carlo Maria Martini, gi\u00e0 Arcivescovo di Milano e conoscitore del pensiero del padre fondatore Antonio Rosmini.\nStatistiche.\nCon il vescovo emerito di Acerra, mons. Antonio Riboldi, i sacerdoti dell'Istituto risultavano 196 (di cui 61 che hanno fatto il 4\u00ba voto di speciale obbedienza al Sommo Pontefice).\nSi contavano poi 5 diaconi (quasi tutti, tra il 2008 e il 2009 ordinati preti), 50 scolastici, e 30 novizi.\nLa beatificazione.\nI religiosi dell'istituto per moltissimi anni hanno speso molte forze nei riguardi della complessa e tormentata causa di beatificazione del loro padre fondatore, il cui pensiero \u00e8 stato oggetto di grande dibattito giunto poi al termine con la pubblicazione della \"Nota della Congregazione della Dottrina della Fede\" che nel 2001 ha chiarito le polemiche sul pensiero del \"prete roveretano\", le cui tesi sono state oggetto di una interpretazione non corretta e quindi non corrispondente al vero pensiero che Antonio Rosmini voleva esprimere attraverso le sue opere.\nLa causa di beatificazione si \u00e8 ufficialmente conclusa il 18 novembre 2007, quando nel palazzetto dello Sport di Novara, Antonio Rosmini \u00e8 stato proclamato beato.\nAlla celebrazione hanno preso parte 40 vescovi e circa 400 sacerdoti tra preti rosminiani, diocesani e di altri ordini religiosi.\nPubblicazioni.\nPresso il Centro Internazionale di Studi Rosminiani di Stresa ha sede la casa editrice dell'Istituto della Carit\u00e0 denominata \"Edizioni Rosminiane\", un tempo \"Sodalitas\".\nQuesta casa editrice ha pubblicato (e tuttora pubblica) numerosissimi libri e testi concernenti il pensiero del padre fondatore, della famiglia rosminiana, della causa di beatificazione di Antonio Rosmini e, fra gli altri, di Clemente Rebora e Michele Federico Sciacca.\nMensilmente presso il \"Centro Internazionale di Studi Rosminiani\" di Stresa, sede della casa editrice \"Edizioni Rosminiane Sodalitas\", vengono pubblicati il bollettino \"Charitas\", fondato dal padre Giovanni Pusineri e di cui \u00e8 stato direttore anche don Clemente Rebora e la \"Rivista rosminiana di filosofia e cultura\", attualmente diretta dal filosofo Pier Paolo Ottonello.\nDal 1966 al 2005, presso il Sacro Monte di Domodossola, veniva pubblicato un altro mensile dal titolo \"Speranze - Note di vita e spiritualit\u00e0 rosminiana\", inizialmente nato come \"Notizie Calvariane\". A distanza di 5 anni,\"Speranze\", dal mese di agosto 2010, \u00e8 tornato ad essere pubblicato in versione online sul sito www.sacromontecalvario.it e curato degli ascritti della Sacra di San Michele.\nPrepositi Generali.\nSecondo quanto prescrivono le Costituzioni dell'Istituto della Carit\u00e0, la carica di Preposito Generale \u00e8 perpetua.\nTuttavia il Preposito Generale, compiuto il 75\u00ba anno di et\u00e0, rimette formalmente il suo mandato.\nDopo la morte di Rosmini (1855), si sono succeduti:\nA Roma furono radunati \"quindici viri\" contemplati dalle Costituzioni dell'Istituto della Carit\u00e0, e padre Gaddo li investe del problema del suo ritiro e della nomina di un Vicario Generale con piena autorit\u00e0.\nIl 2 gennaio 1979, in attesa dell'elezione del nuovo padre generale, viene individuato il nuovo Vicario nella persona di padre Domenico Mariani, che si avvarr\u00e0 della costante assistenza dei Consiglieri di p. Gaddo.\nAlla seconda sessione del Capitolo Generale Speciale tenuto al Sacro Monte di Domodossola padre Gaddo si dimette ufficialmente da preposito generale dell'Istituto.\nDurante il suo mandato, attraverso la Congregazione Generale del 1988 \u00e8 stata rivista la \"Regola di Vita\" dell'Istituto, che la Santa Sede ha approvato con Decreto l'8 dicembre 1989.\nPadre Zantedeschi ne promulgava i testi il 25 marzo 1990; ha retto l'Istituto nell'importante e delicata fase di inizio della Causa di Beatificazione di Antonio Rosmini, iniziata nel 1994.\nSi dimise nel 1997 per ragioni di salute; da gennaio a luglio 1997 le funzioni di Vicario Generale dell'Istituto, in attesa di eleggere il nuovo padre generale, sono state esercitate dal padre Dennis Hare, gi\u00e0 Amministratore generale.\nDal 9 gennaio 2013 e fino all'insediamento del nuovo preposito generale, la direzione dell'Istituto \u00e8 passata nelle mani di padre Anthony Meredith, Vicario Generale.\nIl 14 marzo 2013 al Sacro Monte Calvario di Domodossola \u00e8 stato eletto come preposito generale padre Vito Nardin, gi\u00e0 rettore del Sacro Monte e Maestro dei novizi.\nAl Sacro Monte Calvario di Domodossola vi \u00e8 una sala con i ritratti di tutti i padri generali che dopo la morte di Antonio Rosmini hanno guidato l'istituto.\nIl 28 Ottobre 2021 \u00e8 stato eletto come nuovo preposito generale il p. Marco Tanghetti, gi\u00e0 preposito provinciale della provincia del Venezuela, di origini milanesi, \u00e8 stato tra i formatori del Collegio Missionario Internazionale di Roma e per alcuni anni vicario della carit\u00e0 intellettuale durante il mandato del padre generale p. James Flynn.\nPersonalit\u00e0 rosminiane.\nDi Rosmini, padre Paoli ne \u00e8 stato il segretario e primo biografo."}
{"id": "1282134", "revid": "287204", "url": "https://it.wikipedia.org/wiki?curid=1282134", "title": "Chiesa della Madonna della Pace", "text": ""}
{"id": "1282141", "revid": "773636", "url": "https://it.wikipedia.org/wiki?curid=1282141", "title": "Chiesa del Corpus Domini (Montalcino)", "text": "La chiesa del Corpus Domini \u00e8 un edificio sacro che si trova a Montalcino.\nDescrizione.\nFu fondata nel XIII secolo nello stesso luogo sorgeva lo spedale di San Cristoforo, soppresso nel 1510. Nel 1696 fu probabilmente eseguita la decorazione a stucco dell'interno: altare maggiore, angeli portacandelabro della navata, mostre di porte nella parete in basso e sovrastanti angeli portacandelabro. Sull'altare maggiore \u00e8 un dipinto cinquecentesco raffigurante il \"Trionfo dell'eucaristia\" di Anton Maria di Nerio. Sull'altare a sinistra \u00e8 un \"Crocifisso\" in legno intagliato e dipinto, della seconda met\u00e0 del XIV secolo."}
{"id": "1282142", "revid": "59975", "url": "https://it.wikipedia.org/wiki?curid=1282142", "title": "SPV Records", "text": ""}
{"id": "1282144", "revid": "125176155", "url": "https://it.wikipedia.org/wiki?curid=1282144", "title": "Margherita d'Asburgo (1346-1366)", "text": "Biografia.\nSpos\u00f2 nel 1359 Mainardo III di Tirolo-Gorizia; rimasta vedova il 13 gennaio 1363, l'anno seguente spos\u00f2 Giovanni Enrico, margravio della Moravia."}
{"id": "1282145", "revid": "767487", "url": "https://it.wikipedia.org/wiki?curid=1282145", "title": "Bothriospondylus", "text": "Il botriospondilo (gen. Bothriospondylus) era un dinosauro erbivoro appartenente ai sauropodi. Visse nel Giurassico superiore (Oxfordiano - Kimmeridgiano, circa 160 - 150 milioni di anni fa) e i suoi resti fossili sono stati ritrovati in Inghilterra. Altri resti di dubbia attribuzione sono stati ritrovati in Francia e in Madagascar.\nDescrizione.\nQuesto animale \u00e8 noto solo per resti frammentari e incompleti, che comprendono principalmente vertebre isolate. Non \u00e8 quindi possibile effettuare una ricostruzione dell'animale, ma dalle dimensioni delle vertebre rinvenute, confrontate con quelle di altri animali simili e pi\u00f9 noti quali \"Pleurocoelus\" e \"Brachiosaurus\", \u00e8 stato possibile stabilire quantomento le dimensioni: \"Bothriospondylus\" doveva essere lungo tra i 15 e i 20 metri, una dimensione intermedia tra quelle dei due generi precedentemente menzionati. Come tutti i sauropodi, \"Bothriospondylus\" doveva possedere robusti arti colonnari, collo e coda lunghi e un corpo massiccio. \nScoperta e classificazione.\nCome molti dinosauri noti attraverso resti incompleti e descritti nell'Ottocento, anche \"Bothriospondylus\" ha una storia tassonomica molto complicata. La specie tipo, Bothriospondylus suffossus, venne descritta da Richard Owen nel 1875. Il significato del nome generico (\"vertebra scavata\") e dell'epiteto specifico (\"indebolita\") si riferiscono al fatto che i pleuroceli sostanzialmente \"erodevano\" i lati della vertebra. L'epiteto specifico \u00e8 spesso erroneamente trascritto come \"suffosus\". Owen bas\u00f2 la specie sull'olotipo BMNH R44592-5, una serie di quattro vertebre dorsali rinvenute nel Wiltshire in uno strato risalente al Kimmeridgiano, la cosiddetta Kimmeridge Clay. A questa specie sono state ascritte anche tre vertebre sacrali non fuse.\nNello stesso anno Owen descrisse altre tre specie del genere \"Bothriospondylus\". \"B. robustus\" \u00e8 basato su BMNH R22428, una vertebra dorsale proveniente dalla stessa zona. \"B. elongatus\" \u00e8 basato su una vertebra proveniente dal Sussex, BMNH R2239, un sintipo originale della specie \"Ornithopsis hulkei\". La quarta specie, \"B. magnus\", era un nuovo nome per un altro sintipo di \"Ornithopsis hulkei\" Seeley 1870 (l'attuale lectotipo NHM 28632). Lo stesso Owen, in un \"addendum\" della stessa pubblicazione, ridenomin\u00f2 \"B. robustus\" come \"Marmarospondylus robustus\". Friedrich von Huene, nel 1908, attribu\u00ec il materiale a \"Pelorosaurus\" e nel 1922 ridenomin\u00f2 \"B. suffossus\" come \"Ornithopsis suffossa\", a causa del fatto che il nome generico \"Ornithopsis\" aveva la priorit\u00e0. In ogni caso, altri ritrovamenti (dall'Inghilterra, dalla Francia e dal Portogallo) vennero attribuiti al genere \"Bothriospondylus\". Nel frattempo, nel 1902 Franz Nopcsa aveva gi\u00e0 compiuto qualcosa di simile con una vertebra proveniente dall'Argentina che in seguito sarebbe stata ridenominata \"Nopcsaspondylus\".\nMateriale pi\u00f9 completo proveniente dal Madagascar era stato denominato da Richard Lydekker nel 1895 come una quinta specie: \"Bothriospondylus madagascariensis\". Questi resti furono poi ridescritti nel 1986 da Jos\u00e9 Fernando Bonaparte come \"Lapparentosaurus madagascariensis\".\nUna revisione del 2010 ad opera di Philip Mannion concluse che \"Bothriospondylus\" fosse un \"nomen dubium\". Un esemplare del Madagascar precedentemente attribuito a \"Lapparentosaurus\" (MNHN MAJ 289), tuttavia, potrebbe essere stato un taxon separato, ed \u00e8 noto come ?\"Bothriospondylus madagascariensis\" o come \"Bothriospondylus\" \"madagascariensis\" (Mannion, 2010). Uno studio precedente concluse che questa forma possedeva cinque ossa metacarpali, un fatto unico tra i sauropodi, disposte in tre file (Lang e Goussard, 2007).\nNel corso degli anni \"Bothriospondylus\" \u00e8 stato attribuito a numerosi gruppi di sauropodi (anche in una famiglia a s\u00e9 stante, i Bothriospondylidae), ma l'attribuzione pi\u00f9 popolare \u00e8 quella ai brachiosauridi. In ogni caso, il materiale frammentario e mal conservato non mostra alcuna sinapomorfia del gruppo e tutt'al pi\u00f9 pu\u00f2 essere attribuito genericamente ai Neosauropoda. ?\"Bothriospondylus madagascariensis\" potrebbe invece essere un membro basale degli Eusauropoda, al di fuori del clade dei neosauropodi. Ci\u00f2 significa che questa specie era pi\u00f9 strettamente imparentata agli eusauropodi basali che ai neosauropodi come \"Brachiosaurus\"."}
{"id": "1282155", "revid": "486946", "url": "https://it.wikipedia.org/wiki?curid=1282155", "title": "Brego", "text": ""}
{"id": "1282161", "revid": "729019", "url": "https://it.wikipedia.org/wiki?curid=1282161", "title": "Paul Haas", "text": "Tedesco, divent\u00f2 presidente del FC Barcelona il 5 settembre 1902, assumendone il timone sino al 17 settembre 1903, in un periodo di transizione segnato da notevoli difficolt\u00e0 economiche, causate dai costi del mantenimento del sodalizio e dalla forte polemica con la Federaci\u00f3n Gimn\u00e1stica Espa\u00f1ola, che pretendeva di organizzare un torneo senza stranieri allo scopo di controllare il calcio a Barcellona. Haas fu quindi tra i promotori della Asociaci\u00f3n Catalana de Clubs de F\u00fatbol, cui aderirono la maggior parte delle squadre dell'epoca.\nDurante il suo mandato il Barcellona si ritir\u00f2 dalla Copa Macaya 1902-1903 dopo che alla squadra era stata ingiustamente annullata una vittoria contro l'Hisp\u00e0nia. Sugli sviluppi di questa polemica fu ideata la Copa Barcelona (precedente al Campionat de Catalunya, che avrebbe cominciato a giocarsi l'anno seguente), cui diede impulso lo stesso FC Barcelona, il quale si proclam\u00f2 brillantemente campione con 12 vittorie su 14 partite giocate nel torneo.\nPaul Haas introdusse una nuova disciplina, il rugby, nella polisportiva e cerc\u00f2 di diffonderlo, anche se non trov\u00f2 molto seguito.\nIn quell'epoca le difficolt\u00e0 finanziarie attanagliarono diversi club, che sparirono. Il Barcellona, oltre ad aver spinto per la creazione della Copa Barcelona, contribu\u00ec alla realizzazione della Copa Mercier. Si cre\u00f2 l'albo d'oro e si promossero altre iniziative. Paul Hass fu presidente del Barcellona per 377 giorni."}
{"id": "1282162", "revid": "109568982", "url": "https://it.wikipedia.org/wiki?curid=1282162", "title": "Pierio Valeriano", "text": "Fu allievo di Andrea Giovanni Lascaris.\nBiografia.\nNato da Lorenzo Dalle Fosse, fabbro, e da Domenica Ballerini, proveniva da una famiglia di artigiani originari di Bolzano, villaggio nei pressi di Belluno (da cui l'epiteto \"Bolzanio\"). Non erano dunque nobili le sue origini, sebbene con lo pseudonimo di Pierio Valeriano, adottato nel 1523 su consiglio di Marcantonio Sabellico, volesse sostenere una discendenza illustre dai romani Valeriani, citati su alcune epigrafi da lui scoperte.\nDopo la morte del padre, nel 1486, la famiglia si trov\u00f2 in gravi condizioni economiche e il giovane Valeriano pot\u00e9 proseguire gli studi al prezzo di grandi sacrifici. Dapprima fu allievo di Giosippo Faustino, ma fondamentale fu l'interessamento dello zio Urbano Dalle Fosse, che lo volle con s\u00e9 a Venezia (1493); qui gestiva una scuola di lingua greca e collaborava con l'editore Aldo Manuzio.\nGiunto in seguito a Roma, Bolzanio fu assunto nella corte papale e ottenne la cattedra d'eloquenza al Collegio Romano, l'Universit\u00e0 del Pontefice. Ordinato in seguito presbitero ottenne una \"missio canonica\" a Belluno. Nel 1527 lasci\u00f2 tuttavia per sempre la citt\u00e0 natale per recarsi a Bologna, poi a Ferrara e infine a Padova dove visse fino alla morte.\nOpere.\nL'opera principale di Bolzanio sono gli \"Hieroglyphica, sive de sacris Aegyptiorum aliarumque gentium litteris commentariorum libri LVIII\", composti da ben 60 libri ognuno dei quali si occupa della descrizione di un animale di una pianta o di una parte del corpo. In quest'opera Valeriano interpreta i geroglifici egiziani come esprimenti una lingua sapienziale.\nImportante anche il suo intervento nell'ambito della questione della lingua con il \"Dialogo della volgar lingua\", legato alla divulgazione delle idee trissiniane. Realizzato non prima del 1524, fu pubblicato postumo nel 1620. Si segnala per la particolare attenzione ai fenomeni dell'oralit\u00e0."}
{"id": "1282164", "revid": "106456", "url": "https://it.wikipedia.org/wiki?curid=1282164", "title": "Dr\u00f4me (Alvernia-Rodano-Alpi)", "text": "La Dr\u00f4me \u00e8 un fiume del sud-est della Francia, affluente di sinistra del Rodano. D\u00e0 il nome al dipartimento che bagna: il Dr\u00f4me.\nGeografia.\nNasce a la B\u00e2tie-des-Fonds nelle Prealpi del Diois. Nella prima parte del suo percorso ha un regime torrentizio; a partire da Crest acquista un aspetto pi\u00f9 pacato. Infine si getta nel Rodano in un grande delta alluvionale.\n\u00c8 un fiume di tipo mediterraneo, calmo e piccolo in estate, violento in autunno ed in primavera."}
{"id": "1282165", "revid": "124236650", "url": "https://it.wikipedia.org/wiki?curid=1282165", "title": "Stadio Vicente Calder\u00f3n", "text": "Lo stadio Vicente Calder\u00f3n (in spagnolo: \"estadio Vicente Calder\u00f3n\") \u00e8 stato uno stadio di calcio sito a Madrid. Ha ospitato le partite interne dell'Atl\u00e9tico Madrid dal 1966 al 2017. Aveva una capacit\u00e0 di spettatori.\nStoria.\nInizi.\nIl 17 marzo 1961 Javier Barroso acquist\u00f2 i terreni ( m\u00b2 a riva del Manzanarre) per la costruzione di un nuovo stadio che rimpiazzasse l'Estadio Metropolitano de Madrid, che stava diventando piccolo per le esigenze del club. Nello stesso anno vennero avviati i lavori del nuovo impianto.\nPer il finanziamento del nuovo stadio, nel 1958 l'Atl\u00e9tico Madrid dovette emettere delle obbligazioni che furono sottoscritte in gran parte dai soci del club, che cos\u00ec contribuirono con i loro risparmi alla costruzione dello stadio.\nIl 2 ottobre 1966 l'Estadio Manzanares, dalla capienza di spettatori, venne inaugurato con una partita tra Atletico e Valencia, che termin\u00f2 1 a 1. Fu il primo stadio in Europa ad avere tutti posti a sedere. \nIl 16 aprile 1967 venne disputato il primo derby madrileno contro il Real Madrid; l'incontro termin\u00f2 con un pareggio per 2 a 2.\nVicente Calder\u00f3n.\nNella Giunta Generale del club del 14 luglio 1971 venne sancito il cambio di nome dell'impianto, e il nome scelto fu Estadio Vicente Calder\u00f3n, in onore dell'allora presidente del club, Vicente Calder\u00f3n.\nTerminate le modifiche, l'Estadio Vicente Calder\u00f3n fu ancora una volta inaugurato il 23 maggio 1972, alla presenza dell'allora Presidente del Consiglio dei Ministri, Francisco Franco, del Principe di Spagna, Juan Carlos e del Presidente delle Cortes Generales, Alejandro Rodr\u00edguez de Valc\u00e1rcel. Per l'occasione si affrontarono la selezione spagnola contro l'Uruguay, con la vittoria della \"Roja\" per 2 a 0. I gol furono realizzati da \u00d3scar Valdez e da Jos\u00e9 Eulogio G\u00e1rate.\nIn una Giunta Generale Straordinaria del club, celebrata il 4 giugno 1980, fu approvato un budget di pesetas per la ristrutturazione dell'impianto sportivo, in vista dei Mondiali del 1982. Di questi, corrispondevano a fondi del Club Atl\u00e9tico de Madrid, e il resto provenivano da fondi sovvenzionati dal Comitato Organizzatore della Coppa del Mondo della FIFA. Dei lavori fu incaricato l'architetto Juan Jos\u00e9 Barroso.\nNel 2003 l'impianto ha ricevuto dall'UEFA la qualifica di \"Stadio 5 stelle\".\nL'Estadio Vicente Calder\u00f3n si caratterizza per il passaggio dell'autopista M-30 al di sotto delle tribune nel senso che va dal Nudo Sur a Puente Segovia.\nAll'interno sono presenti esercizi commerciali, uffici, una clinica medica, oltre al punto di distribuzione del \"merchandising\" del club, il bar, il Museo storico del Club e una zona dedicata ai bambini.\nChiusura dell'impianto.\nIl 14 ottobre 2008 l'UEFA ha sanzionato l'Atl\u00e9tico Madrid con la chiusura dello stadio per due partite in virt\u00f9 degli incidenti occorsi nelle tribune durante l'incontro del 1\u00ba ottobre della Fase a Gruppi della UEFA Champions League 2008-2009 tra l'Atl\u00e9tico e l'Olympique Marsiglia\nCambio di sede.\nIl 30 luglio 2007 l'Atl\u00e9tico de Madrid, il birrificio Mahou e l'Ayuntamiento di Madrid hanno firmato un accordo per la riqualificazione dei terreni della zona in cui si trovano attualmente lo stadio Vicente Calder\u00f3n e la fabbrica della Mahou, per far s\u00ec che entro tre anni la squadra vada a disputare gli incontri casalinghi all'Estadio Wanda Metropolitano, conosciuto anche come Estadio de la Peineta. Questo stadio avr\u00e0 una capienza di spettatori e sar\u00e0 totalmente coperto.\nVisti gli insuccessi per l'organizzazione dei Giochi Olimpici del 2016 e dei Mondiali di calcio del 2018, lo stadio Vicente Calder\u00f3n continua a essere l'impianto dell'Atl\u00e9tico Madrid fino al 2017. L'inizio dei lavori di costruzione dell\"\"'Estadio Ol\u00edmpico de Madrid ha avuto luogo nel dicembre 2011.\nDopo il 2016 l'impianto \u00e8 diventato di propriet\u00e0 dell'Atl\u00e9tico Madrid. La demolizione dello stadio Vicente Calder\u00f3n \u00e8 avvenuta tra il 13 febbraio 2019 ed il 6 luglio 2020 e il suo posto verr\u00e0 preso da un parco, il Parque Atl\u00e9tico de Madrid. L'accordo per la distruzione dello stadio non ha ricevuto una buona accoglienza da parte della tifoseria dell'Atl\u00e9tico, che ha manifestato la propria contrariet\u00e0 per il fatto che il tutto contribuirebbe a decapitalizzare il club. Le proteste furono guidate dalla \"Plataforma Salvemos el Calder\u00f3n\" e dalla \"Asociaci\u00f3n Se\u00f1ales de Humo\".\nArchitettura.\nLo Stadio Vicente Calder\u00f3n \u00e8 singolare per la sua forma architettonica, che pu\u00f2 essere divisa in quattro grandi zone: \"Preferencia\", \"Lateral\", \"Fondo Norte\" e \"Fondo Sur\".\nLa \"Preferencia\" fu l'ultima parte dello stadio a essere terminata nel 1972, a causa delle difficili condizioni in cui versava il club all'epoca, e anche per l'ubicazione dello stadio, sulle sponde del fiume Manzanarre. Qui si trovano le infrastrutture principali, oltre alle panchine, gli spogliatoi, la sala stampa, il palco d'onore, i palchi VIP, eccetera. \u00c8 l'unico settore provvisto di copertura, sostenuta da 22 travi di cemento armato che aggettano sulla struttura principale della tribuna. La \"Preferencia\" si divide in varie zone: al primo piano si trova la tribuna, che accoglie i posti pi\u00f9 vicini al terreno di gioco, la tribuna centrale, l'Antepalco, la Tribuna d'onore, il Superpalco, le Tribune VIP Norte e Sur di \"Preferencia\", i Palchi della Tribuna di \"Preferencia\"; e nel piano superiore la Tribuna Superiore Bassa, i Palchi della Tribuna Superiore Alta, i Box VIP, la Tribuna Superiore Alta e infine la tribuna stampa."}
{"id": "1282166", "revid": "122471131", "url": "https://it.wikipedia.org/wiki?curid=1282166", "title": "Moretti (azienda)", "text": "La Moretti S.p.A. \u00e8 stata una piccola casa automobilistica e motociclistica italiana, attiva dal 1925 al 1989.\nStoria.\nFondata a Torino nel quartiere Lesna da Giovanni Moretti, nel 1926 presenta la prima realizzazione motociclistica, cui seguir\u00e0 la produzione d'una gamma di motocarri e motoleggere, compresi alcuni modelli da competizione dotati di un pregevole telaio, a culla aperta, in lamiera stampata.\n\u00c8 nella seconda met\u00e0 degli anni trenta che verr\u00e0 realizzata la prima automobile: la \"Moretti 500\", una piccola vettura torpedo a tre posti, con motore anteriore bicilindrico da 500\u00a0cm\u00b3 e trazione posteriore.\nAll'inizio della guerra, data scarsa reperibilit\u00e0 di carburante, la Moretti realizza un autocarro a propulsione elettrica con una portata di 30 q, che viene immesso sul mercato con il nome di \"Elettrocarro\" e, con lo stesso tipo di motorizzazione, viene anche prodotta un'interessante automobile pensata per il trasporto pubblico. Si tratta di una piccola monovolume denominata \"Elettrovettura\" che pu\u00f2 ospitare fino a sette passeggeri. La produzione di entrambi i veicoli fu limitata e non si ha notizia di esemplari sopravvissuti.\nNel 1946 viene presentato il prototipo della Cita, una microvettura la cui produzione comincer\u00e0 l'anno dopo e che ottiene un discreto successo, seguita dai modelli \"600\" e \"750\". La produzione Moretti \u00e8 caratterizzata da un elevato grado di finitura e dalla possibilit\u00e0 di ottenere i modelli in molteplici configurazioni di carrozzeria che comprendono, oltre alla berlina, anche coup\u00e9, spider e giardinetta.\nMa l'avvento della Fiat 600 e, poi, della Fiat 500, pose le automobili della \"Moretti\" fuori mercato a causa degli elevati costi delle produzioni in piccola serie e, sul finire degli anni cinquanta, l'azienda decise di sospendere la costruzione completa delle vetture per principalmente dedicarsi a realizzare carrozzerie speciali su meccaniche di grande serie.\nNegli anni sessanta, liberata dal peso della progettazione e costruzione delle parti meccaniche, la \"Moretti\" sforn\u00f2 una serie impressionante di allestimenti su basi Alfa Romeo, Maserati e FIAT, sempre contraddistinte da ottimi livelli di finitura ed assemblaggio e, spesso, magistralmente disegnate da Giovanni Michelotti che, per la Moretti, progett\u00f2 una trentina di modelli.\nNel 1964 la \"Moretti S.p.A.\" ampli\u00f2 la sua sede e contava 145 dipendenti (120 operai e 25 impiegati); lo stabilimento occupava un'area di 9.000\u00a0m\u00b2, mentre la produzione annuale era dell'ordine delle 1.500 unit\u00e0.\nNegli anni settanta l'azienda ridusse drasticamente la gamma offerta mutando la ragione sociale in \"Moretti S.a.s.\", limitandosi a realizzare versioni speciali delle vetture FIAT di maggiore produzione, come le spiaggine \"126 Minimaxi\" e \"127 Midimaxi\" e le raffinate \"128 Coup\u00e9\" e 128 Roadster, pregevoli modelli che otterranno un discreto successo di vendite.\nQuesta politica proseguir\u00e0 anche nel decennio successivo, ma con meno fortuna commerciale, con la Uno Folk e la Panda Rock, fino alla chiusura dell'azienda nel dicembre 1989."}
{"id": "1282171", "revid": "599013", "url": "https://it.wikipedia.org/wiki?curid=1282171", "title": "Antonio Costantini (pallavolista)", "text": "Carriera.\nCostantini \u00e8 alto 194\u00a0cm. Debutta nel 1991 con la Sidis Tombolini Falconara. Nel 1996/97 si sposta a Forl\u00ec, conoscendo per la prima volta la Serie A1. Negli ultimi anni cambia spesso maglia, e dopo tre anni a Isernia approda a Cagliari nel 2007. L'11 gennaio 2008 si trasferisce a Mantova, nelle file della Raccorderie Metalliche, in A2.\nPer la stagione 2009/2010 Antonio Costantini torna a giocare nel suo Abruzzo ingaggiato dalla SIECO Impavida Ortona, squadra neopromossa e militante nel campionato Nazionale di Serie B1"}
{"id": "1282172", "revid": "767487", "url": "https://it.wikipedia.org/wiki?curid=1282172", "title": "Rinaldo Del Monte", "text": "Agli esordi della sua attivit\u00e0 ha usato lo pseudonimo di \"Rinaldo Ebasta\"; dagli anni '70 in poi ha ripreso ad incidere dischi usando il suo vero nome.\nBiografia.\nDotato di una voce abbastanza rauca, debutta come cantante in alcune orchestre emiliane, arrivando per\u00f2 all'incisione del primo 45 giri alla fine del 1966.\nNel 1967 incide \"Accipicchia l'Angelicchia\" (canzone che era stata presentata al Cantagiro dello stesso anno da Roberta Amadei) e \"Quando il mondo finir\u00e0\".\nNel 1968 partecipa al Cantagiro con \"Vado pazzo per Lola\", che si rif\u00e0 alle sonorit\u00e0 anni '30, seguendo una moda di quel periodo risalente al successo della celebre \"Winchester Cathedral\" della New Vaudeville Band (Giorgio Gaber, per fare un nome noto, incide in quel periodo \"Torpedo blu\").\nNello stesso anno ottiene il suo pi\u00f9 grande successo con \"Bonnie e Clyde\", versione italiana di \"The ballad of Bonnie &amp; Clyde\" di George Fame ispirata a Gangster Story, celebre film diretto da Arthur Penn. La canzone viene presentata nel corso del programma musicale televisivo \"Settevoci\", condotto da Pippo Baudo, ed entra in Hit parade; viene addirittura usata per una pubblicit\u00e0 in un Carosello.\nPubblica ancora qualche 45 giri, dopo aver cambiato etichetta discografica (passa dalla Ariston alla Ricordi e poi alla Durium), come \"Soffro soffro\" (versione italiana di \"Softly softly\" degli Equals).\nNel 1971 recita nel film La casa delle mele mature, del regista Pino Tosini.\nNel 1979 incide un album come cantautore per la Monitor, etichetta di propriet\u00e0 di Giuliano Nistri distribuita dalla RCA, a cui collabora in una canzone, \"Il gallo\", come compositore Zucchero Fornaciari; vi \u00e8 inoltre presente una traduzione di \"Funeral de um lavrador\" di Chico Buarque de Hollanda, che Del Monte intitola \"Funerale di un lavoratore\".\nNel 1981 pubblica un 45 giri con due canzoni di Piero Ciampi. Negli anni '80, usando lo pseudonimo di \"Bobby Hart\", ha inciso il 45 giri \"Lady day\", accostandosi a certe sonorit\u00e0 disco, senza per\u00f2 raggiungere il successo.\nNel 1998 la sua canzone \"Farufaru\" (scritta da Gerardo Carmine Gargiulo e arrangiata da Giorgio Moroder, prima della svolta disco) \u00e8 stata inserita nella compilation Arriva la bomba, curata dalla \"Irma records\"."}
{"id": "1282173", "revid": "773636", "url": "https://it.wikipedia.org/wiki?curid=1282173", "title": "Chiesa della Madonna del Soccorso (Montalcino)", "text": "La chiesa della Madonna del Soccorso \u00e8 un luogo di culto cattolico che si trova a Montalcino, in provincia di Siena.\nStoria e descrizione.\nL'edificio fu eretto nel 1330 sul luogo della medievale chiesetta di Porta al Corniolo, dove sarebbe stata esposta alla venerazione popolare un'antica tavola raffigurante la Vergine. Solo nel 1553 ebbe la titolazione attuale. L'edificio venne radicalmente ampliato nel 1478-1480 e ultimato solo nel 1609. La facciata, iniziata nel 1794 su progetto dell'architetto Francesco Paccagnini, fu ultimata nel 1829. All'interno, altari barocchi con opere come la tela con la \"Sacra Famiglia\", attribuita al senese Stefano Volpi, e la \"Crocifissione\" di Francesco Vanni. Nella chiesa si trova anche l'organo a canne Agati \"opus 380\", costruito nel 1850."}
{"id": "1282175", "revid": "117956966", "url": "https://it.wikipedia.org/wiki?curid=1282175", "title": "Presidenti della Provincia di Benevento", "text": "Elenco dei presidenti della Provincia di Benevento dalla sua istituzione a oggi.\nCon l'unit\u00e0 nazionale, la neonata provincia fu posta sotto la guida di un governatore e poco dopo si provvide alla costituzione di due organi distinti: il consiglio provinciale, organo elettivo politico con competenze legislative e guidato da un presidente, e la deputazione provinciale, con competenze amministrative ed esecutive, la cui presidenza spett\u00f2 ai prefetti dal 1861 fino al 1889 e ad un presidente dal 1890 al 1923 (per la provincia di Benevento, come per le altre di popolazione inferiore ai abitanti, erano previsti all'Unit\u00e0 quattro deputati, e dal 1865 sei.\nDal 1923, con la presa del potere del Fascismo, i due organi furono unificati e posti dapprima sotto la reggenza di un Commissario, funzionario di nomina regia (legge n\u00ba2962 27 dicembre 1928) e successivamente di nomina ministeriale (regio decreto 3 marzo 1934) il quale, con la qualifica di Preside della Provincia, assomm\u00f2 in s\u00e9 i poteri precedentemente conferiti ai presidenti della Deputazione e del Consiglio provinciale.\nLa Deputazione provinciale fu ripristinata alla caduta del regime con il R.D.L. 4 aprile 1944, n\u00ba11, ma poi definitivamente soppressa nel 1951 quando rest\u00f2 in carica il consiglio provinciale guidato da un presidente e ad esso venne affiancata una giunta provinciale come organo esecutivo, avente 4 assessori nelle provincie con meno di abitanti.\nCon la Legge 25 marzo 1993, n. 81 venne introdotta l'elezione diretta dei sindaci e dei presidenti di provincia. Con la legge 7 aprile 2014, n\u00ba56 sono state abolite le giunte provinciali nelle stagioni a statuto ordinario, per essere sostituite come organo dall'Assemblea dei sindaci."}
{"id": "1282179", "revid": "339392", "url": "https://it.wikipedia.org/wiki?curid=1282179", "title": "Keralite Macer", "text": ""}
{"id": "1282181", "revid": "287204", "url": "https://it.wikipedia.org/wiki?curid=1282181", "title": "Chiesa di San Francesco (Montalcino)", "text": "La chiesa di San Francesco \u00e8 un edificio sacro che si trova alla fine di via Ricci a Montalcino. Oggi non pi\u00f9 officiata, \u00e8 propriet\u00e0 del comune di Montalcino.\nStoria e descrizione.\nFu riedificata nel XIII secolo sul luogo dove sorgeva la chiesa di Sant'Angelo in Castelvecchio. La chiesa fu trasformata nel XVIII secolo da Tommaso Paccagnini. Conserva affreschi di Vincenzo Tamagni (1510), con \"Storie della vita della Vergine\", il \"Domine quo vadis?\" e la \"Caduta di Simon mago\".\nNella navata sinistra, un dipinto di Ventura Salimbeni con \"San Simone Stock che riceve dalla Vergine lo scapolare\". Da segnalare il dipinto tardocinquecentesco di Alessandro Casolani con l\"Allegoria dell'Immacolata Concezione\"; e la \"Madonna col Bambino in gloria e Santi\" (1710) di Niccol\u00f2 Lapi."}
{"id": "1282183", "revid": "1543377", "url": "https://it.wikipedia.org/wiki?curid=1282183", "title": "Orcaella brevirostris", "text": "L'orcella asiatica (Orcaella brevirostris) \u00e8 una specie di delfino che vive nei pressi delle coste e negli estuari di alcune regioni dell'Asia sud-orientale.\nAnatomia e morfologia.\nQuesta specie ha un grosso melone e una testa smussata e arrotondata. Il rostro \u00e8 indistinto. La pinna dorsale \u00e8 breve, smussata e triangolare. \u00c8 situata a circa due-terzi della lunghezza del dorso. Le pinne pettorali sono lunghe e larghe. Presenta ovunque una colorazione chiara - leggermente pi\u00f9 bianca sulle regioni inferiori che sul dorso.\nLa lunghezza \u00e8 di circa 1 m alla nascita e 2,3 m alla piena maturit\u00e0. Il neonato pesa circa 10\u00a0kg mentre gli adulti possono raggiungere i 130\u00a0kg. La durata della vita \u00e8 di circa 30 anni.\nL'orcella asiatica \u00e8 un nuotatore lento. Affiora in superficie rotolando su se stesso e lasciando immersa completamente solo la punta della coda.\nSputano getti d'acqua dalla bocca mentre tengono la testa fuor d'acqua. Agli esemplari di questa specie tenuti in cattivit\u00e0 \u00e8 stato insegnato a farlo su richiesta.\nDistribuzione.\nSebbene a volte venga chiamato in inglese delfino di fiume dell'Irrawaddy non \u00e8 un vero delfino di fiume, ma un delfino oceanico che vive nei pressi delle coste ed entra nei fiumi, inclusi il Gange e il Mekong, cos\u00ec come l'Ayeyarwady (Irrawaddy) da cui ha preso il nome comune inglese (\"Irrawaddy dolphin\", delfino di Irrawaddy). Il suo areale si estende dalla baia del Bengala alla Nuova Guinea e all'Australia settentrionale.\nNelle Filippine esiste una piccola popolazione di \"O. brevirostris\" nello stretto di Malampaya, nella parte settentrionale dell'isola di Palawan. I delfini sono confinati alle regioni interne dello stretto, mentre i pi\u00f9 comuni tursiopi vivono nelle regioni confinanti questo loro piccolo rifugio. La popolazione fu scoperta e descritta per la prima volta nel 1986 e a quei tempi consisteva di 77 individui. A causa delle attivit\u00e0 antropogeniche questo numero si \u00e8 ridotto a 47 delfini nel 2007.\nEtimologia e storia tassonomica.\nL'orcella asiatica venne identificata da Sir Richard Owen nel 1866 ed \u00e8 una delle due specie del genere (l'altra \u00e8 l'orcella australiana, scoperta recentemente). Nell'aspetto \u00e8 simile al beluga. A volte \u00e8 stato classificato sia in una famiglia comprendente solamente questa specie che nei Monodontidi e nei Delfinatteridi. Al giorno d'oggi si tende soprattutto a classificarlo nella famiglia dei Delfinidi.\nGeneticamente l'orcella asiatica \u00e8 strettamente imparentata con l'orca. Il nome della specie, \"brevirostris\", deriva dal latino e significa breve rostro. Nel 2005 le analisi genetiche hanno mostrato che l'orcella australiana che vive sulle coste dell'Australia settentrionale forma una seconda specie del genere \"Orcaella\".\nInterazioni con l'uomo.\nA causa delle loro abitudini costiere le orcelle asiatiche sono pi\u00f9 suscettibili alle interferenze di altri delfini di fiume. La minaccia pi\u00f9 diretta \u00e8 la cattura per il loro olio. Come specie minacciata sono protetti legalmente dalla caccia, anche se \u00e8 difficile far rispettare la legge lungo decine di migliaia di miglia di linea costiera. Intrappolamenti nelle reti da pesca e morti a causa dei danni causati dagli esplosivi usati nella pesca sono comuni in Vietnam e Thailandia. Da sempre la distribuzione delle sue popolazioni ed il degrado dell'habitat preoccupano i conservazionisti. L'influenza umana, cos\u00ec come le reti poste lungo i canali fluviali, restringono i movimenti ed isolano le popolazioni, causando il loro declino. Si crede che la popolazione del lago Chilka, in India, che ha sofferto a causa delle reti da pesca e delle reti a strascico, sia diminuita a non pi\u00f9 di 50 individui.\nIn Birmania sono stati documentati delle orcelle asiatiche che partecipavano a pesche collettive con uomini che lanciavano le reti verso i pesci guidati verso di loro in risposta ai segnali acustici dei delfini.\nVengono anche fatte esibire nei delfinari. Sebbene questa pratica sia meno comune rispetto al passato ha ancora un significativo impatto locale.\nConservazione.\nConsiderata nel suo insieme la specie \u00e8 considerata dalla IUCN come in pericolo. Alcune sub popolazioni, come quelle del fiume Mahakan, del fiume Mekong, del fiume Ayeyarwady, del lago Songkhla e dello stretto di Malampaya, sono considerate in pericolo critico di estinzione.\nSecondo uno studio del WWF condotto tra il 2007 e il 2010, la popolazione del fiume Mekong \u00e8 ridotta ad appena 85 esemplari.\nRiferimenti in letteratura.\nLa \"Orcaella brevirostris\" \u00e8 citata nel romanzo di Amitav Ghosh \"Il paese delle maree\"."}
{"id": "1282184", "revid": "92719", "url": "https://it.wikipedia.org/wiki?curid=1282184", "title": "Delfino dalla coda smussata australiano", "text": ""}
{"id": "1282185", "revid": "92719", "url": "https://it.wikipedia.org/wiki?curid=1282185", "title": "Delfino oceanico", "text": ""}
{"id": "1282186", "revid": "773636", "url": "https://it.wikipedia.org/wiki?curid=1282186", "title": "Chiesa di San Lorenzo in San Pietro", "text": "La chiesa di San Lorenzo in San Pietro \u00e8 un edificio sacro che si trova nel quartiere Pianello a Montalcino.\nAntica dipendenza dell'abbazia di Sant'Antimo, risale al XIV secolo ma fu trasformata nel Seicento. Presenta una semplice facciata in pietra affiancata dal campanile a vela, tetto a capanna, ed \u00e8 ad unica navata. Si distingue per la presenza di tre opere di Ventura Salimbeni: sull'altare maggiore, \"Cristo consegna le chiavi a San Pietro\" (1599); sull'altare a destra, l\"Esaltazione dell'eucaristia\" (1600); sull'altare a sinistra, \"Cristo inchiodato alla croce\" (1604).\nL\"Esaltazione dell'eucaristia\" di Ventura Salimbeni.\nIl dipinto di Ventura Salimbeni intitolato \"Esaltazione dell'Eucaristia\", o \"Disputa sull'Eucaristia\", viene ritenuto da molti appassionati di argomenti misteriosi una \"testimonianza ufologica\". Nel dipinto, infatti, tra Dio Padre, Ges\u00f9 e lo Spirito Santo, compare un grosso oggetto rotondo che qualcuno afferma essere inspiegabile in quell'epoca perch\u00e9 assomiglierebbe a un satellite artificiale con antenne.\nL'oggetto in questione \u00e8 comune nell'iconografia della Trinit\u00e0, in quanto presente in decine di opere d'arte di quell'epoca. Nei dipinti aventi tale soggetto sono figure classiche quelle di Ges\u00f9, dello Spirito Santo in forma di colomba e di Dio Padre, tra i quali \u00e8 spesso collocata la \"Sfera celeste\", che non rappresenta in particolare la Terra, ma l'intero Universo. Il dipinto di Salimbeni contiene in particolare la raffigurazione del Sole e della Luna. Frequentemente compaiono gli scettri, simboleggianti il potere su tutto il Creato, tenuti in mano da Ges\u00f9 e Dio Padre e da alcuni spesso descritti come copie perfette delle antenne dello Sputnik.\nTra gli esempi pi\u00f9 conosciuti possiamo citare l\"Adoration de la Sainte Trinit\u00e9\" (1640) di Johann Heinrich Sch\u00f6nfeld, e la \"Messe de Fondation de l'ordre des Trinitaires\" (1666) di Juan Carreno De Miranda, entrambi esposti al Louvre, ma moltissimi altri artisti hanno dipinto \"Trinit\u00e0\" con \"oggetti\" simili, come Guercino, Coecke, Giorgioli e Bertusio."}
{"id": "1282193", "revid": "767487", "url": "https://it.wikipedia.org/wiki?curid=1282193", "title": "Da Blitz", "text": "Da Blitz \u00e8 stato un gruppo musicale italiano fondato nel 1994 e attivo fino al 1998. Nel 2004 il gruppo \u00e8 stato riformato con il nome D.B. Reloaded.\nIn Italia ha raggiunto la vetta della classifica dei singoli con \"Stay with Me\", successo bissato anche da \"Movin' On\" e \"Take Me Back\" (quarta posizione), \"I Believe\" (ottava) e \"Let Me Be\" (undicesima). Le loro canzoni sono comparse in innumerevoli raccolte di musica dance.\nStoria.\nDa Blitz.\nIl gruppo \u00e8 nato in seno alla Bliss Corporation, etichetta discografica italiana che ha prodotto anche i Bliss Team e gli Eiffel 65.\nIl compositore e arrangiatore Simone Pastore ne \u00e8 stato l\u2019artefice, avendo composto a settembre del 1993 arrangiamenti e melodia del primo singolo \"Let me be\" e avendo, successivamente, utilizzato un sample da una accappella di Whitney Houston (\"All at Once\") cantata da Viviana Presutti. La melodia del cantato ebbe origine proprio dal taglio del sample che successivamente, avendo suscitato l\u2019attenzione della produzione, fu ricantato dalla stessa Viviana.\nTra i collaboratori stabili si ricordano Gabry Ponte e Domenico Capuano, mentre i produttori erano Massimo Gabutti in qualit\u00e0 di produttore artistico e A&amp;R e Luciano Zucchet in qualit\u00e0 di produttore esecutivo.\nIl nome del gruppo \u00e8 stato scelto dal produttore Massimo Gabutti.\nSia Viviana Presutti (nata a Torino il 28 maggio 1972) che Simone Pastore (nato a Taranto il 20 settembre 1971), frequentavano l'Universit\u00e0 a Torino: Scienze Biologiche lei e Farmacia lui. Il loro ingresso alla BlissCo. \u00e8 nato dalla passione per la musica. Infatti i due hanno alle spalle diversi anni di studio di pianoforte e precedenti esperienze artistiche.\nIl primo prodotto del gruppo \u00e8 stato il gi\u00e0 citato \"Let Me Be\", tra l\u2019altro in assoluto anche il primo singolo inedito di successo prodotto dalla Bliss che permette alla neonata casa discografica di espandersi e di assumere una certa credibilit\u00e0 presso le emittenti radiofoniche nazionale ed internazionale. Composto a settembre del 1993 e pubblicato nel febbraio del 1994, ha venduto in Italia quarantamila copie, immediatamente seguito da \"Take My Way\", in aprile, e da \"Stay with Me\", in settembre. Tutti e tre i pezzi hanno riscosso immediatamente un enorme successo nelle classifiche italiane ed europee, in particolare \"Stay with Me\", che ha raggiunto il vertice della classifica dei singoli italiana, ma anche \"Let Me Be\", che venne lanciata da Albertino dalle frequenze di Radio Deejay, ottenendo cos\u00ec un battesimo di tutto rispetto. Da quel momento, i Da Blitz cavalcarono l'onda del successo, esibendosi, tra l'altro, dal vivo in diverse localit\u00e0 europee e straniere.\nSe le prime tre canzoni (oltre al remix \"Movin' On (Puertorico RMX))\" hanno visto la collaborazione di Jeffrey Jey per la parte rap maschile e del relativo testo e di Domenico Capuano nelle vesti di co-arrangiatore, le successive canzoni sono state totalmente realizzate dal duo, Vivian in qualit\u00e0 di autrice del testo e compositrice della linea melodica e Simone in qualit\u00e0 di compositore degli accordi e arrangiatore, mentre i remix dei brani sempre curati da Simone e affiancato da un allora ancora poco noto disc jockey Gabry Ponte.\nNel 1995 sono stati pubblicati i singoli \"Movin' On\" e \"Take Me Back\", che hanno segnato una nuova fase della produzione del gruppo, con l'intensificarsi dei BPM in una configurazione pi\u00f9 progressive, sebbene Movin\u2019 On fosse stato composto mesi prima, per poter consentire al duo una performance di trenta minuti durante il primo tour promozionale europeo. Anche queste canzoni hanno raggiunto ben presto le vette delle classifiche italiane e straniere, cos\u00ec come \"I Believe\", che viene pubblicata nel 1996.\nNel 1997 sono usciti poi i singoli \"The Light of Love\" e \"To Live Forever\". I singoli da \"Movin\u2019On\" a \"To live forever\" hanno segnato un sensibile cambiamento di rotta nella produzione, che si \u00e8 lanciata nella sperimentazione di nuove melodie, contaminate da elementi di eurodance, progressive e house. Nel 1997 la cantante Viviana abbandona il gruppo per scadenza dei termini di contratto. Un anno dopo, nel novembre 1998, anche Simone decide di lasciare la Bliss per terminare i suoi studi in farmacia.\nL'ultimo singolo dei Da Blitz \u00e8 datato 1998 e si intitola \"Love &amp; Devotion\". Quest'ultimo brano ha visto la partecipazione di una nuova cantante, Sharon, al posto di Viviana e la collaborazione di Alex T in qualit\u00e0 di co-produttore a fianco dello stesso Simone. Tuttavia il singolo non ha riscosso i favori di critica dei precedenti successi.\nCon quest'ultimo brano i Da Blitz escono definitivamente dalle scene musicali.\nD.B. Reloaded.\nViviana Presutti e Simone Pastore, dopo la loro esperienza come Da Blitz, hanno concluso gli studi e/o hanno preso parte ad altre realt\u00e0 musicali, spesso decisamente distanti dalla dance. Nel 2004 hanno deciso di far rinascere in proprio il gruppo Da Blitz, dando origine all'etichetta Presstore, dall'unione dei due cognomi Presutti e Pastore, e avente lo scopo di ricercare talenti da poter lanciare nel campo della musica dance, e al gruppo D.B. Reloaded col quale hanno pubblicato tre nuove canzoni: \"Revenge\" nel 2004 \"Catch Me Now\" nel 2005 e \"Choose Funk\" nel 2006. Tutte hanno riscosso un buon successo.\nStoria successiva.\nViviana Presutti dopo l'avventura discografica, si appropria del suo pseudonimo Vivian B. (creato appositamente per lei in casa discografica e lanciato sul singolo vinile di \"Let me be\").\nDopo la cessazione del contratto discografico torna al suo primo amore, la musica dal vivo: ancora oggi si esibisce con le sue formazioni in locali di tutta Italia. (Per informazioni: CHRISTMAS IN JAZZ https://www.youtube.com/watch?v=96gIu2QzRDs&amp;list=PL6C394F5347EA2AD2 &amp; V.O.L.F. Beastial Blues Band https://www.facebook.com/bestialbluesband)\nDal 2002 Viviana Presutti (Vivian B.) diventa insegnante di canto moderno e Vocal Coach, lavoro primario che svolge ancora oggi: ha insegnato nelle migliori scuole di musica di Torino, della provincia di Torino e della provincia di Cuneo. \nOggi ha il suo format di formazione, la INVOICEPROSERVICE, in cui insegna personalmente. Segue i corsi di Canto Base e Canto Professionalizzante. Rilascia certificazioni ed abilitazioni. \nNel 2017 Viviana Presutti ha pubblicato un libro sul Canto Moderno dal titolo VOCE STRUMENTO INTERIORE: il libro \u00e8 il primo metodo di canto in Italia accompagnato da Video didattici allegati: i video si trovano sul canale YouTube abbinato alla pubblicazione e che porta lo stesso nome del libro. \nViviana non ha mai smesso di cantare dischi con lo pseudonimo Vivian B. Basta digitare su Google una qualunque ricerca dello pseudonimo.\nAncora oggi vive di musica, sua unica fonte di reddito.\nOggi Simone ritorna in auge nel 2019 con il gruppo 90Degrees con il singolo \"Anni 90\", rievocando usi e costumi tipici di quella decade."}
{"id": "1282194", "revid": "1981174", "url": "https://it.wikipedia.org/wiki?curid=1282194", "title": "Chiesa di Sant'Agostino (Montalcino)", "text": "La chiesa di Sant'Agostino \u00e8 un edificio sacro che si trova lungo il corso centrale di Montalcino.\nStoria e descrizione.\nLa costruzione dell'imponente chiesa \u00e8 riferibile al primo Trecento ed appartiene senza dubbio allo stile gotico.\nLa facciata \u00e8 divisa in due parti da una lista di pietra: quella inferiore \u00e8 aperta da un portale cuspidato con pinnacoli laterali e cornice decorata a fogliette stilizzate; quella superiore appare frutto di restauro, con l'inserimento di un grande occhio con rosone. L'interno ripete il consueto schema conventuale, con un'ampia navata conclusa da una cappella quadrangolare con volta a crociera.\nA sinistra i locali monastici si raccolgono intorno ai due chiostri cinquecenteschi.\nLe pareti della chiesa sono state affrescate da vari artisti senesi del XIV e del XV secolo, con \"Scene della Passione di Cristo\" e \"Storie della vita di Sant'Antonio Abate\".\nGli affreschi trecenteschi del coro con \"Storie di Sant'Agostino\", \"Evangelisti\" e \"Dottori della Chiesa\" sono attribuiti a Bartolo di Fredi.\nTra il 2013 e il 2019, grazie a co-finanziamenti del Fondo Europeo di Sviluppo Regionale e l'8X1000 della Chiesa Cattolica, la chiesa di Sant'Agostino \u00e8 stata coinvolta in un progetto pi\u00f9 ampio di risanamento conservativo e recupero funzionale dell'intero complesso monastico guidato dall'architetto Edoardo Milesi. Oltre alle facciate esterne e al campanile, i restauri hanno interessato anche gli affreschi, i dipinti murari a tempera e gli intonaci, un'opera completamene finanziati dalla Fondazione Bertarelli."}
{"id": "1282202", "revid": "729019", "url": "https://it.wikipedia.org/wiki?curid=1282202", "title": "Eygues", "text": "L'Eygues (oppure Aigues o Aigue) \u00e8 un fiume del sud-est della Francia, affluente di sinistra del Rodano.\nNel suo percorso interessa i dipartimenti della Dr\u00f4me, delle Alpi dell'Alta Provenza e della Vaucluse.\nIl nome, in qualsiasi forma lo si dica, significa \"acqua\".\nPercorso.\nNasce ai piedi del \"Monte di Peyle\", situato nelle prealpi delle Baronnies, tra i dipartimenti della Dr\u00f4me e delle Alpi dell'Alta Provenza. Scorre verso ovest attraversando il comune di Nyons. Quando entra nel dipartimento della Vaucluse viene chiamato soprattutto \"Aigues\". Infine si getta nel Rodano a Caderousse."}
{"id": "1282209", "revid": "767487", "url": "https://it.wikipedia.org/wiki?curid=1282209", "title": "Maria Farantouri", "text": "\u00c8 stata per molto tempo l'interprete di molte canzoni del famoso compositore greco Mik\u012bs Theod\u014drak\u012bs.\nDegna di nota \u00e8 l'interpretazione del \"Canto General de la Tierra\" di Pablo Neruda, musicato e diretto dallo stesso Theodorakis.\nNella sua voce hanno vissuto all'estero le parole della Grecia oppressa e in esilio durante la dittatura dei Colonnelli.\nBiografia.\nMaria Farantouri nasce in una Grecia che stava tentando con molta fatica di risollevarsi dalla guerra e dall'occupazione italiana e tedesca, e che stava vivendo per altro una guerra civile che sarebbe terminata soltanto nel 1949. Esattamente nello stesso anno della sua nascita, uno dei maggiori poeti greci, Angelos Sikelianos, stava scrivendo la poesia \"Marcia dello Spirito\" che, oltre vent'anni pi\u00f9 tardi, sarebbe stato musicato da Mik\u012bs Theod\u014drak\u012bs e affidato proprio alla voce ed all'interpretazione di Maria Farandouri.\nIl periodo della dittatura.\nCome per molti altri artisti, scrittori, poeti e intellettuali greci, il 1967 segna un anno di svolta e di esilio. La notte del 21 aprile 1967 una sollevazione militare (detta poi \"dei colonnelli\") mette fine al regime democratico in Grecia segnando l'inizio di una durissima dittatura militare che durer\u00e0 fino all'estate del 1974. Uno dei maggiori poeti contemporanei greci, Yiannis Ritsos, viene arrestato e incarcerato nel terribile lager dell'isola di Leros. Nello stesso anno, Maria Farantouri fugge dalla Grecia e inizia la sua lotta contro il regime militare dando migliaia di concerti in tutto il mondo e divenendo una delle voci principali della Resistenza. Si esibisce al \"John Kennedy Center\" di Washington, alla \"Albert Hall\" di Londra, alla \"Operhaus\" di Berlino e all\"'Olympia\" di Parigi, uno dei templi della canzone mondiale.\nImpegnata in ogni movimento per la pace e il disarmo e contro ogni dittatura e repressione poliziesca e militare, si esibisce assieme ad altri famosi artisti come la sudafricana Miriam Makeba, Juliette Gr\u00e9co, la catalana Maria Del Mar Bonet e gli Inti-Illimani.\nLa \"voce di Theodorakis\".\nIl sodalizio artistico tra Maria Farandouri e Mikis Theodorakis segna un momento decisivo per la diffusione a livello mondiale della musica greca, specialmente nel periodo in cui anche Theodorakis si trovava in esilio. Maria Farandouri \u00e8 a buon diritto considerata come l'interprete pi\u00f9 autentica delle opere di Theodorakis, con la sua stupenda voce di contralto, con la sua assoluta qualit\u00e0 melodica e con la vasta estensione vocale. Tutto ci\u00f2 le ha valso amplissimi apprezzamenti a livello internazionale. Su musica di Theodorakis ha interpretato opere dei maggiori poeti contemporanei, come il Canto General di Pablo Neruda (che assistette in persona alle prove generali), il Romancero Gitano di Federico Garc\u00eda Lorca (per il quale la Farandouri e Theodorakis collaborarono con il chitarrista di fama mondiale John Williams) e, soprattutto, le \"Ballate di Mauthausen\", su testo del poeta Iakovos Kambanellis, interpretate assieme all'Orchestra filarmonica di Israele diretta dal maestro Zubin Mehta presso l'Odeon di Erode Attico di Atene nel 1991.\nMaria Farantouri e altri artisti internazionali.\nMaria Farandouri ha interpretato anche delle canzoni del celebre compositore Manos Hatzidakis, come \"Gli irrazionali\", \"L'era di Melissanthi\" e molte altre. Tra gli album della Farandouri dopo la fine della dittatura e il suo ritorno in Grecia (dove fu acclamata come una sorta di eroina nazionale) si segnalano \"Songs of Protest\" (1977), un album di canzoni del musicista turco Z\u00fclf\u00fc Livaneli (1982) e, nel 1995, persino le versioni greche di diverse canzoni di Lucio Dalla. Nel 1990 esegue, con arrangiamenti del compositore cubano Leo Brouwer e con la collaborazione di Mercedes Sosa, canzoni di Caetano Veloso, Milton Nascimento e molti altri. Dotata di una notevole poliedricit\u00e0 artistica, ha interpretato anche canzoni su musica elettronica scritte dal connazionale Vangelis. Maria Farandouri \u00e8 stata la prima artista non tedesca ad essere invitata al Berliner Ensemble per cantare canzoni di Bertolt Brecht nella traduzione in lingua greca.\nIl Concerto dell'Acropoli del 2010 con il sassofonista jazz Charles Lloyd, pubblicato dall'etichetta ECM, dimostra ancora una volta la straordinaria versatilit\u00e0 della sua voce e il suo grande talento artistico.\nMaria Farandouri \u00e8 stata anche deputata al parlamento greco tra il 1989 e il 1993 per il \"Movimento Socialista Panellenico\" (PASOK)."}
{"id": "1282217", "revid": "13604", "url": "https://it.wikipedia.org/wiki?curid=1282217", "title": "Grande Fuga", "text": ""}
{"id": "1282219", "revid": "773636", "url": "https://it.wikipedia.org/wiki?curid=1282219", "title": "Chiesa di Sant'Antonio Abate (Montalcino)", "text": "La chiesa di Sant'Antonio Abate \u00e8 un luogo di culto cattolico che si trova a Montalcino.\nDescrizione.\nRicordata gi\u00e0 nel 1448, si distingue per la sua facciata settecentesca. Anche l'interno \u00e8 stato rifatto nel Settecento (i due altari laterali datati 1712, l'altare maggiore e il soffitto a lacunari). Nel coro si trova il dipinto di Pietro Sorri raffigurante la \"Morte di Sant'Antonio abate\" (1602). Nella parete destra si trova il dipinto raffigurante \"Cristo crocifisso con la Madonna e i Santi Giovanni Evangelista, Antonio abate e un Santo vescovo\" (seconda met\u00e0 del XVI secolo), prossimo ai modi del Riccio. Lungo le pareti della navata e nella controfacciata sono collocate cornici a stucco che racchiudono al loro interno dipinti ad olio su tela di scuola senese della prima met\u00e0 del XVIII secolo con le \"Stazioni della Via Crucis\"."}
{"id": "1282222", "revid": "599013", "url": "https://it.wikipedia.org/wiki?curid=1282222", "title": "Elis\u00e9e Reclus", "text": ""}
{"id": "1282226", "revid": "110157", "url": "https://it.wikipedia.org/wiki?curid=1282226", "title": "Chiesa di Sant'Egidio (Montalcino)", "text": "La chiesa di Sant'Egidio o chiesa dei Senesi \u00e8 un luogo di culto cattolico che si trova a Montalcino, in provincia di Siena.\nStoria e descrizione.\nFu edificata nel 1325 in sostituzione di un'altra abbattuta per costruire il cassero. Fu la chiesa ufficiale della Repubblica di Siena in Montalcino. Presenta una semplice facciata romanica in pietra; in alto, sopra l'occhio, la balzana senese. Dall'edificio pi\u00f9 antico provengono forse alcune sculture inserite nelle pareti esterne. Di buona fattura \u00e8 il campanile a vela.\nL'interno \u00e8 ad una sola navata; addossati alle pareti, pilastri in pietra con grandi archi alternati alle travi sorreggono il tetto. Sull'altare maggiore un elegante tabernacolo in legno intagliato, dorato e dipinto con \"Cristo risorto e Santi\" di Alessandro Casolani. Sulla parete destra del presbiterio, un affresco staccato con la \"Madonna col Bambino e Santi\" (fine XIV secolo)."}
{"id": "1282228", "revid": "773636", "url": "https://it.wikipedia.org/wiki?curid=1282228", "title": "Chiesa di Santa Croce (Montalcino)", "text": "La chiesa di Santa Croce \u00e8 un edificio sacro che si trova a Montalcino.\nDescrizione.\nFu ricostruita sui resti di un antico oratorio; la chiesa ospitava infatti un'antica compagnia laicale trecentesca soppressa nel 1785; fu abbandonata fino al 1872, quando fu restaurata e riaperta al culto. In tale occasione il Municipio di Montalcino don\u00f2 alla chiesa l'immagine ad affresco della \"Madonna della Provvidenza\" (primo quarto del XVI secolo), collegabile per affinit\u00e0 stilistiche alla maniera di Bernardino Fungai."}
{"id": "1282231", "revid": "287204", "url": "https://it.wikipedia.org/wiki?curid=1282231", "title": "Arc (fiume Savoia)", "text": "L'Arc, in italiano anche Arco (desueto), \u00e8 un fiume della Savoia (Francia).\nPercorso.\nIl fiume nasce dal gruppo alpino delle Levanne, nei pressi del confine con l'Italia, bagna la regione della Moriana e, dopo un percorso di 127,5\u00a0km si getta nell'Is\u00e8re.\nIl suo principale affluente \u00e8 l'Arvan che confluisce nell'Arco presso San Giovanni di Moriana.\nIl fiume percorre come un grande arco: dapprima scende in direzione sud-ovest, poi piega ad ovest ed infine si dirige verso nord-ovest. Incontra l'Is\u00e8re tra le citt\u00e0 di Albertville e Montm\u00e9lian."}
{"id": "1282234", "revid": "177966", "url": "https://it.wikipedia.org/wiki?curid=1282234", "title": "Porta Palio", "text": "Porta Palio \u00e8 un monumentale accesso di Verona fatto erigere tra il 1550 ed il 1561 su progetto dell'architetto Michele Sanmicheli. Questa porta \u00e8 il monumento pi\u00f9 considerevole nato dalla ricerca rinascimentale sul tema del trionfo nella porta urbica, oltre che essere la pi\u00f9 estrema manifestazione architettonica della politica del \"munire et ornare\".\nStoria.\nLa decisione di costruire una porta in questa posizione venne presa negli anni trenta del Cinquecento da Francesco Maria I Della Rovere, in quanto era preoccupato della posizione in cui si trovava la piccola porta medievale del Palio, un'apertura di secondaria importanza nelle mura scaligere, difficilmente difendibile: egli propose di chiuderla e di sostituirla con una porta con funzione di cavaliere posta in asse con l'importante corso stradale esistente (il quale ricalcava l'andamento dell'antica via Postumia), posizione che lo rendeva anche difendibile da Castel San Felice, situato su un colle nella parte opposta della citt\u00e0. Il duca indic\u00f2 Michele Sanmicheli e suo nipote Giangirolamo come progettisti della struttura militare.\nIl progetto venne presto accantonato nonostante la vecchia porta scaligera venne chiusa intorno al 1538, data a partire dalla quale veniva aperta solo in occasione del palio del drappo verde: tale chiusura provoc\u00f2 notevoli disagi ai cittadini che vivevano lungo il principale corso della citt\u00e0, a maggior ragione a partire dal 1546, quando venne addirittura murata in quanto debole e pericolante.\nIl progetto venne ripreso solo nel 1550, anno in cui incominciarono i lavori, mentre l'apertura ufficiale della porta avvenne nel 1561, anche se la porta non era ancora completata secondo il progetto originario, il quale prevedeva un frontespizio destinato a formare una piattaforma per l'artiglieria, mai realizzato in quanto dopo la morte del Sanmicheli si propense per concludere la struttura semplicemente con un tetto. Una relazione del 1571 riporta che la struttura era stata completata solo a met\u00e0 dell'altezza prevista e dotata di una copertura temporanea, precisa inoltre che il progetto di Sanmicheli prevedeva un livello in pi\u00f9, in modo da potere utilizzare porta Palio da cavaliere e poter perlustrare il territorio circostante.\nLa porta risult\u00f2 alla fine di scarsa utilit\u00e0, in quanto rimaneva aperta solo nei mesi estivi e in seguito alle modifiche apportate in opera non era nemmeno utilizzabile come cavaliere; essa tuttavia \u00e8 considerata un capolavoro di architettura militare, tanto che il capitano veneziano Sforza Pallavicino, di grande competenza militare, osserv\u00f2 che porta Palio non aveva eguali in nessun altro edificio d'Europa, mentre Giorgio Vasari la definisce \u00abarchitettura nuova, bizzarra e bellissima\u00bb.\nDescrizione.\nLa porta \u00e8 inserita nella cortina tra il bastione di San Bernardino e il bastione di Santo Spirito, in posizione quasi centrale.\nLa pianta \u00e8 rettangolare, si tratta quindi di un grande blocco, anche maggiore di quello di porta Nuova, composto da un grande androne centrale, aperto sul retrostante loggiato verso citt\u00e0, e collegato con la campagna tramite un passaggio carraio centrale e due passaggi pedonali laterali, ambedue controllati da due locali riservati al corpo di guardia. L'androne centrale non \u00e8 suddiviso da pilastri, come si era soliti fare in costruzioni dalla medesima funzione, ma \u00e8 articolato come un unico grande spazio libero coperto da una volta a crociera. Al piano superiore si trovano altri locali per il ricovero del corpo di guardia. Nonostante l'estensione notevole degli spazi interni, la struttura \u00e8 dotata di pilastri e muri di notevole spessore, visto che nel progetto originale dovevano sostenere il peso dell'artiglieria posta sulla sommit\u00e0 dell'edificio.\nRispetto alle altre porte realizzate da Michele Sanmicheli questa risulta avere un'ampiezza molto maggiore e un ordine pi\u00f9 alto, tanto che il prospetto verso campagna assume una scala monumentale e un trattamento quasi sfarzoso, nonostante la porta dovesse adempiere a una funzione militare. L'architetto prese come riferimento, per la facciata principale della porta, il prospetto di una delle terrazze del teatro romano di Verona. La composizione della facciata \u00e8 articolata da quattro coppie di colonne, colonne piuttosto distanziate l'una dall'altra, tanto che si forma una sequenza alternata di tre campate principali, in cui sono situate le porte, e quattro campate secondarie molto strette. Il paramento, a bugnato liscio e semicolonne di ordine dorico molto elaborate e dalle proporzioni slanciate sostenenti una trabeazione, \u00e8 composto da elementi di tufo veronese.\nIl prospetto verso citt\u00e0 (articolato come un portico con cinque aperture ad arco terminate da grandi chiavi di volta aggettanti, e divise tra di loro da coppie di semicolonne doriche) ha un aspetto completamente diverso rispetto alla facciata principale rivolta verso la campagna: si presenta un prospetto severo, in cui la superficie del muro non viene alleggerita da decorazioni come nella facciata verso campagna e anzi \u00e8 completamente ricoperta, comprese le semicolonne, di bugnato grezzo. Una facciata posteriore cos\u00ec severa contrapposta a una facciata anteriore cos\u00ec sontuosa \u00e8 spiegabile con la teoria dell'architetto e teorico Sebastiano Serlio: la porta doveva segnalare il limite tra citt\u00e0 e campagna, quindi dall'interno della citt\u00e0 essa doveva apparire come \"l'opera di natura\", mentre dalla campagna doveva apparire come \"l'opera di mano\" dell'uomo. Ma per chi giunge nella citt\u00e0 la monumentale porta \u00e8 anche preludio di un percorso che tramite un lungo asse rettilineo la collegano alle antichit\u00e0 veronesi dell'Arco dei Gavi, della porta Borsari e infine alla piazza delle Erbe, sulla cui area una volta sorgeva il foro romano, e che la collegano pure ad alcune architetture rinascimentali rielaborazioni dell'antico, opera sempre del Sanmicheli: palazzo Canossa e palazzo Bevilacqua. Per chi invece deve uscire dalla citt\u00e0, il portico, visto come momento di sosta, sembra voler invitare a non abbandonare la citt\u00e0, cos\u00ec sicura grazie alla poderosa cinta muraria.\nLa porta era dotata di ponti levatoi lignei, i quali battevano sul ponte di muratura che attraversava il fossato magistrale."}
{"id": "1282236", "revid": "599013", "url": "https://it.wikipedia.org/wiki?curid=1282236", "title": "Gabriele Balducci", "text": "Carriera.\nDotato di caratteristiche di passista veloce, era competitivo anche nelle volate di gruppo. Pass\u00f2 professionista a 22 anni, nel 1997, con la Refin-Mobilvetta, prima di trasferirsi prima per due anni alla Scrigno di Bruno Reverberi, e poi per uno alla Fassa Bortolo di Giancarlo Ferretti.\nA seguire vest\u00ec per tre anni la divisa della Tacconi Sport-Vini Caldirola (nel 2003 Vini Caldirola-Saunier Duval) e per uno quella della Saeco. Dal 2005 al 2008 gareggi\u00f2 infine con l'Acqua &amp; Sapone di Palmiro Masciarelli. Nel 2009, scaduto il contratto che lo legava all'Acqua &amp; Sapone, si ritrov\u00f2 senza squadra, lasciando quindi l'attivit\u00e0.\nIn carriera colse 10 vittorie da professionista: fra esse due tappe al Giro del Mediterraneo, due alla Settimana Ciclistica Lombarda, e soprattutto l'undicesima tappa del Giro d'Italia 2007. Tra i piazzamenti ottenuti vanta un secondo posto al Gran Premio Costa degli Etruschi 2001 e un terzo al Grand Prix Pino Cerami 2003. Consegu\u00ec inoltre diversi piazzamenti in corse di rilievo come il Regio-Tour e la Tirreno-Adriatico.\nDopo il ritiro dall'attivit\u00e0 \u00e8 divenuto collaboratore del commissario tecnico della Nazionale italiana Paolo Bettini, nonch\u00e9 direttore sportivo del Team Idea Shoes-MCS-Madras, formazione dilettantistica pisana."}
{"id": "1282240", "revid": "767487", "url": "https://it.wikipedia.org/wiki?curid=1282240", "title": "Southern Association", "text": "La Southern Association fu una lega minore del baseball statunitense, attiva fra il 1902 e il 1961. Dal 1936, prima come A1 e quindi come classe AA, la Southern Association fu due gradini sotto le Major Leagues. L'attuale Southern League, di classe AA, non discenda dalla Southern Association, bens\u00ec dalla South Atlantic League.\nCostituita da stabile circuito di otto squadre, la SA incluse tipicamente le seguenti squadre: Atlanta Crackers, Birmingham Barons, Chattanooga Lookouts, Little Rock Travelers, Memphis Chicks, Nashville Vols e New Orleans Pelicans. L'ottava squadra furono a turno Knoxville Smokies, Mobile Bears o Shreveport Sports. Dopo che Jackie Robinson abbatt\u00e9 il monopolio dei bianchi nel 1946 con i Montreal Royals dell'International League, la Southern Association proib\u00ec agli afroamericani di giocare nelle proprie squadre.\nUn boicottaggio condotto da leader dei diritti civili e il contributo delle tv port\u00f2 al fallimento della SA nel 1961. La squadra di Atlanta pass\u00f2 all'AAA International League nel 1962, seguita da Little Rock nel 1963. Nashville pass\u00f2 alla Sally League nel 1963; Chattanooga, Birmingham e Mobile alla Southern League, Memphis entr\u00f2 nella Texas League."}
{"id": "1282247", "revid": "1439131", "url": "https://it.wikipedia.org/wiki?curid=1282247", "title": "De Dion-Bouton 8CV", "text": "Le 8CV era una famiglia di autovetture di fascia medio-bassa prodotte a partire dal 1902 al 1914 dalla Casa automobilistica francese De Dion-Bouton.\nProfilo.\nIl primo modello di tale famiglia a essere immesso nel mercato fu la Type K, introdotta nel 1902 e suddivisa a sua volta in due modelli, la Type K1 e la Type K2, che si differenziavano esternamente tra loro per la misura del passo, pi\u00f9 corta sulla Type K1 e pi\u00f9 lunga sulla Type K2.\nInternamente, i due modelli della Type K erano equipaggiati da due diversi monocilindrici: la Type K1 montava infatti un'unit\u00e0 da 785 cm\u00b3, mentre la Type K2 era mossa da un propulsore da 942\u00a0cm\u00b3. Entrambi erano in grado di erogare una massima di 8 CV a 1400 giri/min. Il motore era sistemato frontalmente, per la prima volta in un vero e proprio cofano anteriore, grazie al quale le due Type K cominciarono a prendere la forma di un'automobile cos\u00ec come noi la conosciamo. Il cambio era a sole due marce e la velocit\u00e0 massima era di 43\u00a0km/h. La Type K ottenne un buon successo di vendite, se si pensa che solo la Type K2 fu prodotta in 899 esemplari fino al 1908. La Type K2 rappresentava la versione 8CV di quel piccolo gruppo di modelli riuniti sotto il nome di \"Populaire\", e che annoverava tra gli altri anche un modello da 6CV (la Type N).\nNello stesso anno fu lanciata anche la Type O, meccanicamente analoga alla Type K2, ma che se ne differenziava principalmente per il cambio, a 3 marce.\nNel 1903 alla famiglia si aggiunse anche la Type R, simile nella meccanica alle due Type K, mentre nel 1904 fu introdotta la Type W, che aveva invece caratteristiche analoghe a quelle della Type O.\nNel 1905 fu invece la volta della Type Z, che montava un monocilindrico pi\u00f9 grande, da 1059\u00a0cm\u00b3 di cilindrata, con potenza massima invariata. Il cambio era a 3 marce pi\u00f9 retromarcia.\nA partire dal 1906, pian piano i vari modelli furono tolti progressivamente di produzione. Come gi\u00e0 detto, rimase la Type K2, prodotta fino al 1908.\nNello stesso anno fu introdotta la Type BG, dotata dello stesso motore e prodotta fino all'inizio dell'anno successivo.\nA quest'ultima subentrarono altri tre modelli di cui ci sono rimaste poche tracce, le Type BN, BV e BO, anch'esse equipaggiate da un monocilindrico.\nNel 1912, queste furono rimpiazzate da altri due modelli poco noti, le Type DF e DG.\nA loro volta, questi modelli furono sostituiti gi\u00e0 l'anno successivo dalla Type DW4, un modello che and\u00f2 a prendere il posto anche della Type DE2 da 6CV.\nLa \"saga\" delle 8CV termin\u00f2 con l'arrivo della Prima guerra mondiale."}
{"id": "1282250", "revid": "124959008", "url": "https://it.wikipedia.org/wiki?curid=1282250", "title": "Mari Boine", "text": "Biografia.\nDopo gli studi magistrali, diventa musicista e cantante a tempo pieno dal 1985, quando esordisce con l'album \"Jaskatvuoda ma\u00e1\". La popolarit\u00e0 arriva quattro anni dopo con l'album \"Gula Gula\" edito dalla Realworld.\nIl suo repertorio - eseguito quasi interamente in lingua sami - unisce le forme tradizionali del \"joik\" folkloristico della sua terra al jazz, al rock ed alla musica andina sudamericana.\n\u00c8 noto anche il suo impegno nella tutela dei diritti e della cultura della minoranza Sami.\nSia nel 1989 che nel 1993 vinse lo Spellemannprisen nella categoria \"classe aperta\".\nTra le sue collaborazioni si annoverano quelle con Jan Garbarek (1991) e Peter Gabriel (1990).\nSue sono le musiche del cortometraggio \"Vuolgge mu mielde bassiv\u00e1rr\u00e1i (Bli med meg til det hellige fjell)\" di Mona J. Hoels (1995) in cui \u00e8 anche comparsa e le musiche di un adattamento cinematografico tedesco della favola di H\u00e4nsel e Gretel (2005).\nNel 2017 ha vinto uno premio Spellemannprisen nella categoria \"premio d'onore della giuria\"."}
{"id": "1282261", "revid": "831312", "url": "https://it.wikipedia.org/wiki?curid=1282261", "title": "Christian Knees", "text": "Professionista dal 2004 al 2020, ha vinto il titolo nazionale in linea nel 2010."}
{"id": "1282263", "revid": "123341280", "url": "https://it.wikipedia.org/wiki?curid=1282263", "title": "Unione Britannica dei Fascisti", "text": "L'Unione Britannica dei Fascisti (in inglese British Union of Fascists, acronimo BUF) \u00e8 stato un partito politico attivo nel Regno Unito, e il principale movimento fascista britannico. Fu fondato da Oswald Mosley nel 1932, in concomitanza temporale con l'ascesa del nazionalsocialismo in Germania. Il partito cambi\u00f2 il suo nome nel 1936 in \"British Union of Fascists and National Socialists\" e, nel 1937, in \"British Union\". Fu infine sciolto dal governo nel 1940, a seguito dell'inizio della seconda guerra mondiale.\nStoria.\nIl movimento fu fondato nel 1932 da fuoriusciti dal Partito conservatore e dall'ex ministro laburista sir Oswald Mosley, ed era la sintesi di numerose piccole formazioni fasciste.La BUF adotter\u00e0 presto la camicia nera, simbolo del fascismo originario, cio\u00e8 quello italiano, come propria uniforme e soprattutto raccoglier\u00e0 consensi proprio presso le tradizionali roccaforti laburiste: il movimento avr\u00e0 i suoi sostenitori prevalentemente a Manchester e, in parte, Liverpool.\nIl partito vir\u00f2 verso l'antisemitismo tra il 1934 e il 1935 a causa della crescente influenza dei simpatizzanti nazisti all'interno del partito, come William Joyce e John Beckett, che provoc\u00f2 le dimissioni di membri come Robert Forgan. Nell'ottobre 1936 nella cosiddetta battaglia di Cable Street ci furono duri scontri tra militanti del partito ed ebrei e comunisti.\nL'aggressivo fascismo britannico vedr\u00e0 la sollevazione della BUF in difesa dell'impresa italiana in Etiopia e contro le sanzioni antitaliane decretate dal governo britannico e dalla Societ\u00e0 delle Nazioni.\nNel 1937, William Joyce e altri simpatizzanti nazisti si separarono dal partito per formare la \"National Socialist League\", che si pieg\u00f2 rapidamente, con la maggior parte dei suoi membri internati. Mosley in seguito denunci\u00f2 Joyce come traditore e lo condann\u00f2 per il suo estremo antisemitismo. \nNel 1940, con la dichiarazione di guerra dell'Italia a Francia e Regno Unito (10 giugno), il Parlamento britannico vara la legge 18B, che porter\u00e0 alla detenzione del capo della BUF e allo scioglimento del partito.\nL'ideologia.\nDallo statuto di fondazione il partito si presenta come rivoluzionario. Tra gli scopi che si prefigge vi \u00e8 il sovvertimento del disinteresse britannico dalle cose continentali onde ricondurre il Regno Unito nel suo contesto europeo. La parziale sconfitta nella guerra dei cent'anni, in cui nel XV secolo gli inglesi furono costretti ad abbandonare le terre occupate su suolo francese, \u00e8 vista come l'origine del progressivo distanziamento fra Europa e Isole britanniche.\nL'elettorato era costituito principalmente da appartenenti alla classe proletaria (cos\u00ec come altri movimenti fascisti, quali le Croci Frecciate in Ungheria), sottraendo voti al Partito Laburista. Proprio in ragione di ci\u00f2, in un primo momento, i conservatori parvero disposti a tollerare l'anomalia di Mosley nel sistema inglese.\nLa strategia d'azione aveva l'obiettivo di contrastare la potenza coloniale francese alleandosi con Potenze minori e desiderose di nuove annessioni territoriali.\nIl programma sociale del movimento fu esplicitato sin dai primi anni trenta: socializzazione delle aziende al di sopra una certa consistenza, attraverso un'amministrazione unica comprendente i dirigenti, gli operai e i consumatori. In caso di discordie insanabili, sarebbe dovuto intervenire d'autorit\u00e0 lo Stato.\nL'antisemitismo, comunemente attribuito alle potenze dell'asse negli anni successivi al secondo conflitto mondiale, \u00e8 stato da sempre rifiutato da Oswald Mosley, come lui stesso ha testimoniato in numerose interviste.\nDal punto di vista politico, la BUF propose una revisione del suffragio, basato sul lavoro corporativo: la Camera dei comuni non doveva pi\u00f9 essere partitica, ma corporativa (ogni lavoratore vota un rappresentante della sua Corporazione)."}
{"id": "1282264", "revid": "84184", "url": "https://it.wikipedia.org/wiki?curid=1282264", "title": "Hell Girl", "text": " \u00e8 un anime diviso in quattro stagioni e prodotto da Aniplex e Studio Deen. La prima stagione \u00e8 andata in onda a partire dal 4 ottobre 2005 fino al 4 aprile 2006, poi \u00e8 continuata con una seconda stagione intitolata andata in onda dal 7 ottobre 2006 al 6 aprile 2007, una terza intitolata andata in onda dal 4 ottobre 2008 al 4 aprile 2009 e una quarta intitolata trasmessa dal 14 luglio al 29 settembre 2017. Le prime tre sono composte da 26 episodi, mentre la quarta da 12 episodi.\nDalla serie sono stati tratti tre manga, disegnati da Miyuki Et\u014d e serializzati in Giappone dalla K\u014ddansha, il primo dei quali \u00e8 stato pubblicato in Italia da Star Comics con il titolo di \"Hell Girl\", un dorama live action in 12 puntate intitolato \"Jigoku Sh\u014djo\" e un videogioco per Nintendo DS e PlayStation 2. Un adattamento live action \u00e8 uscito nel 2019 e presenta una storia inedita.\nTrama.\nMolti degli episodi sono autoconclusivi, e parlano di persone che hanno problemi con una o pi\u00f9 altre persone. Un sito web, conosciuto come \"Jigoku ts\u016bshin\" (\"Linea diretta per l'Inferno\") pu\u00f2 essere raggiunto soltanto a mezzanotte, da coloro che desiderano vendicarsi contro chi li tormenta. Scrivendo nell'home page il nome di coloro che odiano, la \"Jigoku sh\u014djo\" (Ragazza dell'Inferno) consegner\u00e0 loro una bambola di paglia con una stringa rossa legata al collo. Se tireranno la stringa, la persona verr\u00e0 mandata direttamente all'Inferno, ma anche chi ha tirato la stringa sar\u00e0 destinato ad andare all'inferno dopo la propria morte, e a portare per sempre un marchio sul petto che attesta il suo destino. Tuttavia, sembra possibile sfuggire al tragico destino se la persona in questione provi rimorso o ammetta le proprie colpe per avere fatto soffrire la persona che ha scagliato il maleficio, salvandosi cos\u00ec entrambi, o chi sia perseguitato e odi profondamente qualcuno per i torti fatti, esso non cercher\u00e0 comunque la corrispondenza, comprendendo che facendo ci\u00f2, condannerebbe anche s\u00e9 stesso. Nella seconda stagione, Enma Ai rivela che bandire qualcuno all'inferno con la bambola \u00e8 molto pi\u00f9 grave dell'omicidio di una persona e che le cose sono differenti, con una punizione diversa. Lasciando intendere che quelli che tirano il fiocco rosso, quando finiranno negli inferi subiranno una pena molto pi\u00f9 terribile delle loro vittime.\nLa prima serie segue un giornalista, Hajime, e sua figlia, una bambina di nome Tsugumi, che ha delle visioni che le permettono di scoprire dov'\u00e8 Ai: i due si mettono sulle tracce di Ai tentando di fermarla. I due compaiono per la prima volta nell'episodio 8.\nLa seconda serie ha invece molti pi\u00f9 episodi autoconclusivi, ma si focalizza di pi\u00f9 sugli assistenti di Ai e alcuni episodi narrano il loro passato. Solo negli ultimi episodi, dal 22 in poi, comincia una vera e propria trama: in un luogo chiamato \"Lovely Hills\" un ragazzo di nome Takuma \u00e8 accusato della sparizione di molte persone, causata in realt\u00e0 dall'abuso della \"Jigoku ts\u016bshin\" da parte degli abitanti. La figlia di Hajime ricomparir\u00e0 brevemente negli ultimi episodi guidando i protagonisti.\nNella terza serie, si incentra su una studentessa delle medie che incomincia ad avere sogni riguardanti Ai e alla Jigoku ts\u016bshin, il quale tenter\u00e0 di salvare le persone che stipuleranno un contratto con Ai. Si accenner\u00e0 ancora di Hajime, e sua figlia, il quale ha infine pubblicato il suo libro riguardo alla Jigoku ts\u016bshin, e grazie a questo, molte persone, avendolo letto, si sono astenute dal chiamare la corrispondenza, salvando cos\u00ec la propria anima.\nLa quarta serie prende dei risvolti alquanto significativi. La bambola perch\u00e9 essa venga usata dovra essere stavolta appoggiata fisicamente sul mal capitato e tirare il filo affinch\u00e9 il maleficio si compia. Viene poi chiarito che il maleficio pu\u00f2 essere lanciato solo su una singola persona e che non \u00e8 possibile spedirne negli inferi contemporaneamente pi\u00f9 di una. Una volta compiuto il maleficio non \u00e8 pi\u00f9 possibile per colui che lo ha tirato stipulare un nuovo contratto. \nNelle serie precedenti, quando Ai traghettava i dannati verso la porta dell'inferno, concludeva l'episodio con la frase:\n\"Questa vendetta ti conduce all'inferno\"\nNella quarta serie cambia nettamente:\n\"Questo rancore verr\u00e0 lavato nell'inferno\"\nCi\u00f2 pu\u00f2 indicare come accennato nella religione orientale che l'inferno (Naraka) non \u00e8 eterno, e che il peccatore, una volta che avr\u00e0 scontato la sua punizione, potr\u00e0 essere infine liberato.\nFar\u00e0 poi la sua comparsa una misteriosa bambina con un abito lungo di colore verde che osserva addolorata le persone afflitte dal dolore e dall'odio chiamare la Jigoku ts\u016bshin. Pi\u00f9 di una volta si presenter\u00e0 insieme con Ai e i suoi assistenti dicendole che le sue richieste porteranno solo dolore.\nPersonaggi.\nAi Enma.\n, doppiata da Mamiko Noto, \u00e8 la protagonista della serie. Con capelli lunghi e occhi rossi, \u00e8 un'entit\u00e0 spirituale con un tragico passato, che vive in un luogo alle porte dell'inferno in cui \u00e8 presente un permanente tramonto, assieme alla sua nonna, ed \u00e8 colei che riceve e trasporta le persone scelte dai suoi clienti. Ha anche poteri soprannaturali che le permettono di trasportare i clienti nel luogo in cui vive per spiegare loro i termini del patto con lei, di teletrasportarsi, di vedere il passato e di far vivere alle vittime un momento simile alla vita tormentata del cliente. Quando ci\u00f2 accade la vittima \u00e8 gi\u00e0 sparita dal mondo reale, ma \u00e8 solo pronunciando una frase che pu\u00f2 trasportare la vittima in un corso d'acqua che porta all'inferno, dove lei guida la barca con la vittima. Solo prima di portare qualcuno all'Inferno, per arrivare sulla Terra usa il carro in cui si trasforma Wany\u016bd\u014d, ma appare subito dopo che il cliente ha tirato il nastro, come se il tempo si fermasse e sia il suo viaggio sia il momento fatto vivere alla vittima durassero solo una frazione di secondo. In alcuni casi Ai si \u00e8 rifiutata di consegnare le bambole ai clienti, dovuto probabilmente perch\u00e9 essi non erano del tutto sicuri di volere davvero la vendetta o che forse non erano imbevuti di odio.\nIl suo passato e il modo in cui \u00e8 diventata la \"Jigoku sh\u014djo\" si scopre alla fine della prima serie: Ai era una ragazza, abitante di un villaggio in cui era uso fare sacrifici umani, ed era considerata portatrice di sfortuna. Scelta come vittima sacrificale, il suo unico amico la salv\u00f2 facendola vivere nascosta e portandole del cibo, finch\u00e9 non venne scoperto e fu forzato a seppellire viva Ai. Una volta morta usc\u00ec dalla tomba e bruci\u00f2 tutto il villaggio vendicandosi di tutti gli abitanti bruciandoli vivi. Solo Sentar\u00f2 si salvo in quanto aveva abbandonato il villaggio pochi giorni prima per dimenticare ci\u00f2 che aveva causato. Il Signore dell'Inferno, che appare nella forma del Ragno, la costrinse a diventare la \"Jigoku sh\u014djo\" per espiare il suo peccato. Il re degli inferi imprigion\u00f2 le anime dei suoi genitori in un albero maledetto vicino alla porta dell'inferno, e nel caso Ai avesse disobbedito, i suoi genitori sarebbero stati condannati al tormento eterno. Ai divenne cos\u00ec la ragazza dell'inferno: trasformandosi in una sorta di caronte che avrebbe traghettato negli inferi tutti coloro che avrebbero stretto il patto con lei, sia delle vittime, che del cliente al momento della morte. Pi\u00f9 anime dannate Ai avrebbe traghettato negli inferi, pi\u00f9 si sarebbe avvicinato il momento della libert\u00e0. \nIl luogo dove vive nell'Inferno assomiglia al luogo in cui era stata nascosta. In pi\u00f9 di una occasione per\u00f2 nelle sue richieste sono finiti anche degli innocenti che non avevano fatto niente. Nel corso delle stagioni alcuni sono riusciti ad evitare il maleficio all'ultimo momento riuscendo cos\u00ec a salvarsi.\n&lt;br&gt;\nAssistenti di Ai.\nAlcuni di loro un tempo erano esseri umani, ma dopo essere morti, non sono riusciti a trovare la pace, trasformandosi cos\u00ec in spettri erranti oh anche in dei tipi di yokai. Enma Ai ha incontrato i suoi assistenti nel corso del suo lavoro attraverso i secoli, offrendogli una casa dove poter vivere insieme. Spesso quando una persona viene maledetta, si divertono a terrorizzarla tramite illusioni oh distorcendo la realt\u00e0 quando sta per essere spedita negli inferi, mostrandogli le colpe che hanno commesso e vedere se davvero \u00e8 pentita di ci\u00f2 che ha fatto. Nonostante tutto, essi sono davvero affezionati a Enma e si considerano una vera famiglia. In altri casi, gli assistenti di Ai osservano i clienti che stanno per stipulare un contratto, mostrandosi sotto mentite spoglie, domandandogli se \u00e8 davvero questo ci\u00f2 che essi vogliono, lasciando intendere che spesso cercano di evitare che la persona tiri il filo del maleficio. Spesso osservano da lontano gli eventi di odio e di dolore che le persone si fanno a vicenda esprimendo il loro disprezzo per gli atti malvagi che essi commettono.\nAltri personaggi.\nRicompare in seguito anche nella terza serie. Tsumugi ormai adulta fa l'infermiera nella scuola che frequenta Yuzuki. Grazie ai suoi poteri sa delle nuove richieste di vendetta della Jigoku ts\u016bshin, ma rifiuter\u00e0 di intromettersi. Si rende subito conto che Yuzuki \u00e8 in realt\u00e0 un fantasma e cercher\u00e0 di aiutare almeno lei per il triste fato che le \u00e8 capitato. Yuzuki non sopporta ci\u00f2 che le persone fanno con le loro richiesta alla Jigoku ts\u016bshin poich\u00e9 porter\u00e0 solo odio e sofferenza. Tsumugi le spiega, che nonostante svariati facciano le loro richieste, sono molti di pi\u00f9 coloro che bench\u00e9 abbiano sofferto e odino qualcuno, si sono astenuti dal usare la Jigoku ts\u016bshin, consapevoli che facendo ci\u00f2 avrebbero condannato anche s\u00e9 stessi.Tsumugi rivela che, Yuzuki Mikage non \u00e8 la prima anima errante che incontra e che nel corso della sua vita ne ha trovati altri di spiriti di persone morte bloccate fra i due mondi. La Jigoku Ts\u016bshin ha spesso cercato di \"reclutare\" per farne i successori di Ai, ma ognuno di loro non ha superato la prova, o si \u00e8 rifiutato restando bloccato nel confine.\nViene presentato nella prima serie. Si presenta come un uomo molto anziano avanti con gli anni.\nHajime facendo indagini sulla Jigoku ts\u016bshin, trova un suo maniscritto \"la corrispondenza per il purgatorio\" che parla dalla sua esperienza con Enma Ai. Volendo sapere la verit\u00e0, Hajime trova Fukumoto in un condominio abbandonato in una citt\u00e0 fatiscente. Fukumoto spiega che in passato \u00e8 stato un illustratore di libri, e il suo collega per i testi scritti era il suo migliore amico Okochi. Una sera Fukumoto, rientrando a casa scopr\u00ec Okochi violentare sua moglie che a seguito di questo si suicid\u00f2. Fukumoto pervaso dall'odio chiam\u00f2 Jigoku ts\u016bshin. A quei tempi la corrispondenza non aveva ancora il sito a cui accedere a mezzanotte, e faceva le richieste nei giornali dove in uno spazio vuoto compariva l'indirizzo a cui spedire la lettera per vendicarsi. Ma solo chi provava un forte odio poteva vedere cosa vi era scritto. Fukumoto infine si vendic\u00f2, ma non pass\u00f2 molto che il marchio che aveva sul petto divenne un chiodo fisso nella sua vita. In tutte le tre serie, Fukunmoto \u00e8 stato il cliente pi\u00f9 anziano che ha stretto un patto con la Jigoku ts\u016bshin fino alla sua morte di vecchiaia.\n\u00c8 un uomo che compare nella seconda stagione. Episodio 12: \"la strada della morte\" il suo vero nome non \u00e8 menzionato.\nWany\u016bd\u014d compare davanti alla strada chiedendogli un passaggio sul suo camion. Il camionista racconta di avere sempre amato le ruote e che adora il suo lavoro. Senza saperlo, fa la strada che una volta faceva Wany\u016bd\u014d secoli prima, quando ancora era umano. Accennando di un tratto di strada pericoloso, in quanto suo fratello minore Shun mor\u00ec a causa di un incidente, e accusa che la causa fu una vecchia casa costruita in un angolo della strada. La vecchia abitazione \u00e8 abitata da un uomo molto anziano: Kemeoka Kazutgo. Per quanto gli avessero fatto offerte di denaro e proposte per trasferirsi, le rifiut\u00f2 tutte. Ci\u00f2 non fu dovuto per\u00f2 per avidit\u00e0. Kemeoka desidera solo finire i suoi giorni nella sua casa di famiglia. Alcuni dei suoi parenti morirono in guerra, mentre altri per malattia. L'ultima a morire fu sua moglie. Rimasto ormai solo, aspetta la fine nella sua abitazione. Il camionista decide infine di vendicarsi e chiam\u00f2 la Jigoku ts\u016bshin, ma nonostante la richiesta fatta, Emma Ai non si present\u00f2. Ci\u00f2 fu dovuto perch\u00e9 egli non era pervaso da abbastanza odio per Kemeoka Kazutgo. Wany\u016bd\u014d fu mandato da Ai per vedere quanto egli volesse vendicarsi. Alla fine gli cede la bambola per lanciare il maleficio. Il camionista viene fermato all'ultimo secondo da Ren Ichimoku che annuncia che la richiesta \u00e8 annullata, in quanto Kemeoka Kazutgo \u00e8 infine spirato. \nRagazza che compare nella seconda serie \"la storia di quella persona\". Giovane donna d'ufficio in carriera. \u00c8 costretta a prendersi cura della madre; Takeda Michiyo che tent\u00f2 di suicidarsi buttandosi sotto un camion. Nonostante l'incidente sopravvisse rimanendo per\u00f2 con met\u00e0 del corpo paralizzato.\n\u00c8 un personaggio che compare nella terza serie, solo nell'Episodio 21: \"dietro e davanti\". Kaito \u00e8 un bambino di nove anni che Yuzuki trov\u00f2 nascosto in un parco giochi per bambini, sofferente da una forte febbre. Portandolo a casa per curarlo, Yuzuki vedendo sotto la sua maglia scopre numerosi graffi e lividi presenti in tutto il corpo.\n\u00c8 una studentessa delle scuole medie.\nComincer\u00e0 ad avere sogni legati alla Jigoku Shoujo.\nIn pi\u00f9 di una occasione tenter\u00e0 di fermare le vendette dei loro clienti nella speranza di salvarli, ma senza riuscirci.\nIn alcune occasioni i membri della Jigoku Shoujo la informeranno che lei succeder\u00e0 ad Ai.\nMikage pi\u00f9 volte rifiuter\u00e0, bench\u00e9 essi ripetano che sar\u00e0 il suo destino.\nVerso la fine della serie, si scopre che Yuzuki \u00e8 morta ancora bambina, abbracciando il suo orso di peluche.\nMusiche.\nColonne sonore.\nPer ogni serie sono stati pubblicati due album delle colonne sonore. Le musiche sono di Yasuharu Takanashi e Hiromi Mizutani e per l'ultimo CD anche di Kenji Fujisawa. L'ultima traccia del primo album di ogni serie \u00e8 la sigla finale della serie, cantata da Mamiko Noto. Tutti gli album sono distribuiti da Sony Music Entertainment e hanno sulla copertina il titolo in lettere occidentali e quello giapponese pi\u00f9 piccolo.\nPer la prima serie, il primo album, intitolato \u00e8 stato pubblicato il 25 gennaio 2006 e contiene 24 tracce. Il secondo, intitolato \u00e8 uscito il 19 aprile 2006 e contiene 26 tracce.\nPer la seconda serie, il primo album, intitolato \u00e8 stato pubblicato il 24 gennaio 2007 e il secondo, intitolato \u00e8 stato pubblicato il 21 marzo 2007. Entrambi contengono 23 tracce.\nPer la terza serie il primo album, intitolato \u00e8 stato pubblicato il 17 dicembre 2008 e contiene 28 tracce. Il secondo, intitolato \u00e8 stato pubblicato il 4 marzo 2009 e contiene 27 tracce.\nManga.\nI manga sono disegnati da Miyuki Et\u014d e pubblicati sulla rivista sh\u014djo mensile \"Nakayoshi\" pubblicata da K\u014ddansha, e poi in tank\u014dbon. Il primo manga, intitolato semplicemente \"Jigoku sh\u014djo\", \u00e8 stato pubblicato da novembre 2005 a settembre 2008 ed \u00e8 arrivato a 9 tank\u014dbon. Il secondo, intitolato \u00e8 stato pubblicato dal novembre 2008 ad agosto 2009 ed \u00e8 arrivato a 3 tank\u014dbon. Il terzo, intitolato viene pubblicato da settembre 2009 ed \u00e8 ancora in corso.\nNel primo manga le storie sono per lo pi\u00f9 originali: fanno eccezione i capitoli 4 e 10 tratti dagli episodi con lo stesso numero della prima serie animata, e il capitolo 2, derivante dall'episodio 9 della stessa serie. Nel manga spesso il modus operandi di Ai \u00e8 diverso da quello dell'anime. Spesso Ai frequenta la stessa scuola di alcuni suoi clienti. Anche la bambola di paglia non compare nei primi capitoli, e anche successivamente non compare in tutti gli episodi come nell'anime. I clienti devono solo accettare il contratto, e la tortura fatta da Ai e dai suoi assistenti alla vittima comincia. A volte la tortura incomincia dopo che ha fatto suonare il braccialetto davanti alla vittima e non prima come nell'anime. Anche la barca con cui le vittime vengono portate all'Inferno non compare molto. Sentar\u014d compare, ma non Hajime e Tsugumi. Kikuri appare dal volume 4 in poi. Takuma appare alla fine del manga ma \u00e8 pi\u00f9 grande che nell'anime. Appaiono anche Seiichi e Hotaru Meshiai, e anche se non compare Hajime, compare la biografia da lui scritta come fonte di informazioni su Ai per Meshiai e Takuma. Alcuni altri riferimenti a fatti dell'anime sono presenti nel manga.\nTraduzioni.\nIn Italia sono arrivati solo il primo manga e il primo episodio dell'anime. I nove tank\u014dbon del primo manga sono stati pubblicati mensilmente da Star Comics dal 15 aprile al 16 dicembre 2010 sulla testata \"Techno\" con il titolo inglese \"Hell Girl\". Il primo episodio dell'anime \u00e8 stato trasmesso da MTV nell'Anime Week 2006 il 1\u00ba ottobre alle 23:00 con audio giapponese e sottotitoli in italiano ma poi la serie non \u00e8 stata doppiata.\nL'anime \u00e8 stato doppiato in inglese: infatti le prime due serie sono state trasmesse, oltre che sul canale Animax giapponese, anche in vari paesi asiatici sul canale in lingua inglese Animax Asia. La prima serie \u00e8 anche stata distribuita in DVD in Canada e Stati Uniti da FUNimation Entertainment, nel Regno Unito da Revelation Films e in Australia e Nuova Zelanda da Madman Entertainment, e trasmessa in Canada e Stati Uniti dal canale via cavo e satellitare IFC a partire dal 9 luglio 2008. Oltre che da Animax Asia, a Singapore \u00e8 stata trasmessa anche da Okto. La seconda serie \u00e8 stata distribuita in Canada e Stati Uniti da Sentai Filmworks\n, cos\u00ec come la terza serie, entrambe nel 2010.\nLa prima \u00e8 intitolata \"Hell Girl\", la seconda \"Hell Girl: Two Mirrors\", la terza \"Hell Girl: Three Vessels\".\nLive action.\nDall'anime \u00e8 stato tratto un omonimo dorama prodotto da Izumi TV Production e trasmesso da Nippon Television dal 4 novembre 2006 al 27 gennaio 2007, per un totale di 12 episodi. Il regista \u00e8 Makoto Naganuma e la sigla \u00e8 \"Dream Catcher\" (\"Acchiappasogni\") di Olivia Lufkin.\nHisahiro Ogura, l'attore che interpreta Wany\u016bd\u014d nel dorama, \u00e8 anche il narratore all'inizio di ogni episodio della seconda serie animata. Eriko Matsushima interpreta la nonna di Ai sia nell'anime sia nel dorama.\nVideogiochi.\nUn videogioco per Nintendo DS intitolato sviluppato da Compile Heart \u00e8 stato pubblicato in Giappone il 24 settembre 2007. La sua versione per PlayStation 2 \u00e8 intitolata ed \u00e8 stata pubblicata il 17 settembre 2009. Un videogioco rompicapo intitolato \u00e8 stato pubblicato sul servizio Net DX di Konami per i cellulari compatibili con I-mode.\nCuriosit\u00e0.\nIl computer che \u00e8 presente nella casa di Enma Ai e che viene utilizzato da quest'ultima per controllare il sito web \"Jigoku ts\u016bshin (\"Linea diretta per l'Inferno\") \" \u00e8 un vecchio Macintosh 128K uscito nel gennaio 1984.\nCollegamenti esterni.\nSiti ufficiali (in giapponese)"}
{"id": "1282265", "revid": "123363940", "url": "https://it.wikipedia.org/wiki?curid=1282265", "title": "Joik", "text": "Lo joik o yoik o juoiggus \u00e8 una forma di canto tradizionale sami.\nUno joik \u00e8 in genere ispirato a un luogo o a una persona. Non significa che \u00e8 dedicato a loro, ma che il cantante - - cerca di trasferire l'\"essenza\" di tale luogo o persona nel canto. Gli joik hanno in genere un testo molto ridotto se non del tutto assente. L'improvvisazione non \u00e8 infrequente. Viene tradizionalmente cantato a cappella, a volte con l'accompagnamento di percussioni. La tonalit\u00e0 \u00e8 spesso pentatonica, ma il cantante \u00e8 libero di usare le tonalit\u00e0 che preferisce.\nStoria.\nOrigini.\nDal momento che la cultura sami non ha avuto alcun sistema di scrittura per molto tempo, le origini dello joik non sono documentate. Secondo le tradizioni orali, furono gli elfi e i folletti delle terre artiche a donare lo joik ai popoli sami. Fu soltanto con il filologo, linguista ed etnografo Just Knud Qvigstad che si ebbero le prime forme documentate delle tradizioni orali sami. Gli studiosi ritengono che lo joik sia tra le tradizioni musicali ininterrotte pi\u00f9 antiche d'Europa.\nCristianizzazione e politiche di integrazione.\nCon la cristianizzazione dei popoli sami, lo joik venne dichiarato blasfemo, e inoltre le politiche di integrazione, quali il processo di norvegizzazione dei popoli sami, avviato formalmente dal governo norvegese nel XIX secolo, accompagnate alla visione della chiesa e dei movimenti ecclesiastici, giocarono un ruolo fondamentale nella sua messa in discussione. Uno dei motivi per cui lo joik veniva visto come controverso potrebbe essere il suo legame con i noaidi e i rituali precristiani e il suo accostamento ai sortilegi. Il tema dell'integrazione tra joik e chiesa \u00e8 tuttora oggetto di dibattito in determinate parrocchie lapponi. Karl Bernhard Wiklund scrive nel suo libro \"Lapparnes s\u00e5ng och poesi\" (\"Canti e poesie lapponi\") come tanto l'opinione pubblica quanto quella della chiesa abbiano colpito lo joik: \"L'opinione denigratoria di questa forma di canto che i lapponi hanno tanto spesso udito cantata dai loro vicini, ha certamente contribuito, unitamente al dubbio religioso, allo smorzamento dello joik e ad affibbiargli una cattiva reputazione perfino tra gli stessi lapponi.\"\nVarianti.\nDal momento che la lingua sami conta molte varianti dialettali e differenze nelle tradizioni, lo stile dello joik pu\u00f2 variare molto a seconda dell'area. La variante orientale, detta \"leu'dd\", include spesso una tecnica narrativa caratterizzata da testi articolati, mentre la variante occidentale \u00e8 generalmente pi\u00f9 breve e fa uso di componenti linguistiche non comuni nella lingua parlata. La variante meridionale \u00e8 detta \"vuollie\" e ha mantenuto ad oggi uno stampo antico dopo che l'incontro con il cristianesimo ne ha congelato l'evoluzione. Lo stile ad oggi pi\u00f9 diffuso e sviluppato \u00e8 quello settentrionale, detto \"luohti\". \u00c8 probabile che la dislocazione forzata imposta ai sami settentrionali abbia portato ad influenzare gli stili joik pi\u00f9 meridionali.\nContenuti.\nLo joik non deve includere per forza parole o frasi: le melodie joik sono spesso composte esclusivamente da suoni e fungono da intermediari tra messaggio ed emozioni. Ritmo, melodia ed eventuale testo formano insieme un unicum che trasmette il significato dello joik. Il contenuto vero e proprio dello joik pu\u00f2 variare: le renne sono un tema ricorrente, come la natura e le emozioni. Non sono rari nemmeno i temi cristiani, ma quando si arriva a parlare di joik religiosi o animisti, il tema diventa confuso. Lo joik viene spesso interpretato in solitaria, un metodo, la solitudine, attraverso il quale il cantante pu\u00f2 entrare in contatto con se stesso. Tradizionalmente, lo joik veniva impiegato accompagnato dai tamburi sami anche in determinate cerimonie religiose.\nDa un punto di vista tecnico, lo joik pu\u00f2 essere accostato a degli stili canori di altre culture, come ad esempio alle tecniche canore di certe trib\u00f9 indigene nordamericane.\nJoik personale.\nIl cosiddetto \"joik personale\" \u00e8 un tipo di joik che evoca i tratti di una persona specifica. Di norma non si canta uno joik personale dedicandolo a se stessi, ma ad altri. Vengono spesso dedicati quando si vuole tenere qualcuno in vita, oppure alla morte di qualcuno, gli si pu\u00f2 dedicare degli joik per giorni o anche anni.\nTradizione orale.\nUn utilizzo comune dello joik \u00e8 sempre stato ed \u00e8 tuttora quello di tramandare la storia e la cultura. Per molto tempo i sami non hanno sviluppato una loro forma di scrittura, comparsa per la prima volta solo negli anni cinquanta[, portandoli ad utilizzare lo joik come uno dei ponti pi\u00f9 comuni tra le generazioni. Lo scrittore sami Johan Turi nel suo libro \"Muittalus s\u00e1miid birra\" (edizione in italiano: \"Vita del lappone\") descrive lo joik come \"l'arte di ricordare gli uomini. C'\u00e8 chi ricorda per odio, chi per amore e chi per afflizione.\"\nUso moderno.\nPer quanto lo joik sia un canto tradizionale, \u00e8 riuscito ad insinuarsi nella cultura pop odierna attraverso adattamenti e commercializzazioni ad opera di vari artisti. Un esempio su tutti \u00e8 la canzone che rappresent\u00f2 la Norvegia nell'edizione dell'Eurovision Song Contest del 1980: \"S\u00e1miid \u00e6dnan\", interpretata da Sverre Kjelsberg e Mattis H\u00e6tta. Il brano \u00e8 prevalentemente in norvegese, accompagnato dallo joik nei ritornelli. Nel 2019, con la canzone \"Spirit in the Sky\" dei Keiino, la Norvegia scelse nuovamente un brano che includeva delle parti in joik come rappresentante al concorso eurovisivo. Lo joik \u00e8 un elemento di rilievo al S\u00e1mi Grand Prix, una competizione basata sul modello eurovisivo, nella quale gareggiano rappresentanti delle minoranze delle comunit\u00e0 sami di Norvegia, Svezia e Finlandia. Il concorso canoro prevede due competizioni: una per le canzoni, una per gli joik. Artisti divenuti famosi per il loro uso ricorrente dello joik includono la cantante norvegese Mari Boine, il cantante svedese Jon Henrik Fj\u00e4llgren e il gruppo finlandese Korpiklaani, i quali hanno impiegato lo joik in generei musicali che spaziano dal jazz al metal.\nOltre che nel mondo musicale, la cultura sami e in particolare lo joik hanno trovato valorizzazione internazionale tramite il loro uso in diversi film. Particolarmente rilevante \u00e8 l'esempio della saga Disney \"Frozen - Il regno di ghiaccio\" e \"Frozen II - Il segreto di Arendelle\", fortemente ispirati all'ambiente e la cultura scandinava e sami: chiari elementi sami sono l'allevamento delle renne e il vestiario di determinati personaggi. Inoltre, \u00e8 il brano \"Vuelie\", riadattamento della composizione originale \"Eatnemen Vuelie\" del musicista sami meridionale Frode Fjellheim, ad aprire il primo film e ad essere poi riproposto nel sequel."}
{"id": "1282267", "revid": "2175", "url": "https://it.wikipedia.org/wiki?curid=1282267", "title": "Yoik", "text": ""}
{"id": "1282269", "revid": "496065", "url": "https://it.wikipedia.org/wiki?curid=1282269", "title": "Ducati Multistrada", "text": "La Ducati Multistrada \u00e8 una moto di categoria on/off prodotta da Ducati a partire dal 2003 e giunta alla quarta generazione.\nDescrizione.\nPrima serie (2003-2009).\nAl momento della presentazione era disponibile un'unica versione con motore Desmodue DS da 1000 cm\u00b3 e 83 CV con frizione a secco, tipica delle Ducati dell'epoca. Nel 2005 sono state introdotte due nuove versioni: la 1000S DS e la 620 dotata del Desmodue da 620\u00a0cm\u00b3 e 63 CV. La versione S si differenzia dalla base nel reparto sospensioni e in alcuni dettagli della carenatura realizzati in fibra di carbonio. Le sospensioni della versione S sono prodotte dalla \u00d6hlins.\nUna Ducati Multistrada 620 ha partecipato alla spedizione Overland 11 \"La grande sfida\", in compagnia della vecchia Itala e degli altri mezzi di Overland. Vestita di una livrea rigorosamente arancione, la Ducati ha affrontato non solo i 14.000\u00a0km da Parigi a Pechino, ma anche intemperie, fango e tante altre difficolt\u00e0, riuscendo egregiamente a raggiungere l'obiettivo.\nCon l'aggiornamento 2007 cambiano le motorizzazioni della Multistrada: i nuovi modelli sono la 1100 e la 1100 S che resteranno in produzione fino al 2009.\nEntrambe montano un motore bicilindrico a L di 1078\u00a0cm\u00b3 da 95 CV catalizzato della famiglia Desmodue DS. Lo stesso motore equipaggiava la Ducati Hypermotard, ma per la Multistrada si \u00e8 preferito passare ad una pi\u00f9 silenziosa frizione a bagno d'olio. La versione base \u00e8 disponibile solo nella colorazione rossa ed \u00e8 equipaggiata con sospensioni Marzocchi e Sachs, mentre per la versione S (che mantiene le sospensioni \u00d6hlins) esistono anche le colorazioni nera e bianco perla.\nLe sue caratteristiche principali sono l'agilit\u00e0 e la facilit\u00e0 di guida che ne fanno una \"regina dei tornanti\", le strade di montagna sono il suo ambiente naturale tanto che per promuoverla Ducati ha inventato la \"Centopassi\", sorta di raduno itinerante che per due o tre giorni porta su e gi\u00f9 per le Alpi i partecipanti.\nSeconda serie (2010-2014).\nNel 2010 \u00e8 stata presentata la \"seconda serie\", con un design completamente rivisto e il nuovo motore Testastretta 11\u00b0 da 1198\u00a0cm\u00b3 con raffreddamento a liquido e quattro valvole per cilindro derivato dalla Ducati 1198 stradale.\nLe migliorie apportate sono state diverse: il motore, derivato dai modelli sportivi, \u00e8 stato rivisto nell'angolo di apertura delle valvole per fornire un'erogazione e una potenza pi\u00f9 gestibile, fornisce ora una potenza di 110,3\u00a0kW (150 CV) a 9250 giri con una coppia di 118,7 Nm (12,1 Kgm) a 7500 giri. Tra le principali innovazioni c'\u00e8 anche l'equipaggiamento di una centralina sofisticata, capace di selezionare 4 modi di funzionamento differenti: permette di selezionare le configurazioni \"Sport\", \"Touring\", \"Urban\" ed \"Enduro\" intervenendo sulle sospensioni (per le versioni 1200 S), sulla sensibilit\u00e0 dell'ABS, del controllo di trazione e sull'erogazione della potenza del motore, dove, nel caso della configurazione Enduro e Urban, la potenza viene ad esempio ridotta a 100 CV. Tutte queste configurazioni sono attivabili con una semplice pressione su un tasto del manubrio.\nSono disponibili inoltre svariati accessori, come le borse laterali (nella versione Touring) per permettere lunghi viaggi, anche in coppia. \nL'allestimento S prevede sospensioni \u00d6hlins a controllo elettronico passivo DES (Ducati Electronic Suspension).\nNel 2011 viene introdotta una versione speciale denominata \"1200 S Pikes Peak\", per celebrare la vittoria di Greg Tracy nell'edizione 2010 dell'omonima cronoscalata. Tecnicamente ricalca le caratteristiche della Multistrada S a cui si aggiungono componenti in fibra di carbonio, silenziatore Termignoni omologato, cupolino racing e dettagli estetici specifici.\nCon la gamma 2013 la Multistrada riceve un aggiornamento di motore, montando il Testastretta 11\u00b0 DS da 1198\u00a0cm\u00b3 caratterizzato nuovamente dall'accensione dual spark e da migliorie nei sistemi di iniezione e alimentazione. Queste modifiche consentono di ridurre i consumi mantenendo la stessa potenza di 150 CV a 9250 giri, e migliorando il valore di coppia massima che raggiunge i 124,5 Nm (12,7 Kgm). L'allestimento S \u00e8 ora dotato di sospensioni elettroniche semi-attive Sachs, gestite dal nuovo sistema DSS (Ducati Skyhook System). Viene inoltre riproposta la versione speciale Pikes Peak, a seguito della vittoria nell'edizione 2012, dotata di particolari in fibra di carbonio, silenziatore Termignoni e cerchi forgiati a tre razze.\nTerza serie (2015-).\nAll'EICMA 2014 viene presentata la nuova versione della Multistrada, caratterizzata dall'innovativo propulsore Testastretta DVT (Desmodromic Variable Timing) da 1198,4 cm\u00b3 dotato di fasatura variabile continua sia all'aspirazione che allo scarico, il quale consente di raggiungere la potenza massima di 152 CV a 9500 giri e una coppia massima di 128 Nm a 7500 giri, riducendo emissioni (rispetta la normativa Euro 4) e consumi. Inoltre, l'introduzione di questo nuovo motore prevede il tagliando ogni 15.000km e il controllo gioco valvole a 30.000km. Il telaio in traliccio di tubi \u00e8 stato ridisegnato, aumentando la luce a terra ma al contempo riducendo l'altezza della sella che ora \u00e8 regolabile su due posizioni (825mm e 845mm); il forcellone \u00e8 di tipo monobraccio pressofuso in alluminio.\nSul fronte dell'elettronica viene introdotta la piattaforma inerziale a 5 assi \"IMU\" (Inertial Measurement Unit) in grado di misurare dinamicamente gli angoli di rollio, imbardata e beccheggio, nonch\u00e9 la velocit\u00e0 delle relative variazioni di assetto. L'impianto ABS diventa cos\u00ec di tipo \"cornering\" (Bosch-Brembo ME9.1), cio\u00e8 capace di controllare la frenata anche in curva, con la moto in piega. La nuova Multistrada \u00e8 inoltre dotata di un Ducati Traction Control (controllo di trazione) pi\u00f9 evoluto e del Ducati Wheelie Control (controllo anti-impennata) derivato dalla 1199 Panigale. Sulla Multistrada S \u00e8 inoltre presente il sistema di sospensioni Sachs semi-attive DSS (Ducati Skyhook Suspension) Evolution che adegua l'assetto alle condizioni del fondo stradale, i fari full LED con funzione \"cornering\", la strumentazione TFT LCD a colori a matrice attiva ed un impianto frenante maggiorato con dischi Brembo da 330mm abbinati a pinze Brembo M50.\nDurante l'EICMA 2015 viene lanciata la variante Enduro, pensata anche per l'utilizzo in fuoristrada. E' caratterizzata da una ciclistica specifica per questo modello, che comprende sospensioni DSS dall'escursione incrementata a 200mm, un nuovo forcellone bibraccio in alluminio e cerchi a raggi con anteriore da 19 pollici. La Enduro \u00e8 inoltre dotata di serbatoio maggiorato da 30 litri, paracoppa, manubrio alto e altri accorgimenti per l'uso off-road.\nViene inoltre riproposta la versione Pikes Peak, ora dotata di sospensioni meccaniche \u00d6hlins completamente regolabili, con forcella NiX30 all'anteriore e mono ammortizzatore TTX36 al posteriore entrambe con escursioni di 170mm. Completano l'allestimento diversi particolari in fibra di carbonio tra cui il silenziatore Termignoni omologato.\nNel novembre 2016 viene presentata all'EICMA di Milano la versione Multistrada 950, equipaggiata col Testastretta 11\u00b0 da 937 cm\u00b3 capace di erogare 113 CV a 9000 giri e omologato Euro 4. Questo modello riprende alcune soluzioni introdotte sulla 1200 Enduro, come la ruota anteriore da 19 pollici e il forcellone bibraccio.\nLa gamma 2018 porta un'ulteriore novit\u00e0: la Multistrada 1260 sostituisce le precedenti 1200 DVT e viene dotata del Testastretta DVT con cilindrata aumentata a 1262 cm\u00b3 per una potenza massima di 158 CV a 9500 giri ed una coppia massima di 129,5 Nm a 7500 giri. Telaio e forcellone subiscono aggiornamenti volti ad incrementare l'interasse (1585 mm contro i 1529 mm della precedente 1200 DVT) per una maggiore stabilit\u00e0 e precisione di guida. La versione S ripropone le sospensioni Sachs semi-attive gestite dal DSS (Ducati Skyhook Suspension) Evo, ma introduce anche come novit\u00e0 il cambio DQS (Ducati Quick Shift) che consente al pilota di cambiare marcia, senza l'ausilio della leva della frizione, sia in salita che in scalata. Come per la 1200 DVT, la 1260 in versione Pikes Peak \u00e8 anch'essa dotata di sospensioni meccaniche \u00d6hlins completamente regolabili con forcella NiX30 e mono ammortizzatore TTX36, silenziatore Termignoni omologato in carbonio e componentistica volta all'alleggerimento tra cui cerchi forgiati Marchesini (6 kg in meno rispetto alla 1260 S).\nPer il 2019 anche la versione Enduro riceve il motore 1260, ma con una riduzione dell'escursione delle sospensioni anteriore e posteriore che passa dai 200mm della precedente 1200 a 185mm, mentre la 950 viene aggiornata con l'adozione della piattaforma inerziale, carenature simili alla sorella maggiore e alleggerimenti su cerchi e forcellone. Debutta inoltre la 950 S equipaggiata con sospensioni Sachs semi-attive DSS, cambio DQS Up&amp;Down e proiettore full led.\nLa gamma 2020 vede l'introduzione della Multistrada 1260 S Grand Tour, studiata per i lunghi viaggi. E' equipaggiata di serie con borse laterali, cavalletto centrale, manopole riscaldabili, sella dedicata, faretti fendinebbia, tappo carburante ad apertura elettronica senza chiave e sensore di pressione degli pneumatici.\nPer il 2021, le versioni 1260 vengono sostituite dalla nuova generazione V4; rimangono in produzione le 950 con propulsore aggiornato per rispondere alla normativa Euro 5.\nIl model year 2022 introduce un'evoluzione della 950, che viene rinominata Multistrada V2. Il motore rimane il solito Testastretta 11\u00b0 da 937 cm\u00b3 ma con bielle e frizione alleggerite, e un cambio ottimizzato. Interventi su sella e pedane conferiscono un'ergonomia migliorata, mentre i cerchi e altri componenti di derivazione Multistrada V4 contribuiscono a una riduzione di peso di 5kg. Disponibile inoltre la versione V2 S con sospensioni skyhook DSS, cruise control e cambio quick-shift Up&amp;Down.\nQuarta serie (2021-).\nLa gamma 2021 porta al debutto la quarta generazione, caratterizzata da importanti novit\u00e0. La pi\u00f9 evidente riguarda il nuovo propulsore \"V4 Granturismo\" da 1158 cm\u00b3 e 170 CV a 10500 giri: si tratta di un quattro cilindri che abbandona la storica distribuzione desmodromica per un pi\u00f9 classico ritorno a molle delle valvole. Il motore \"V4 Granturismo\" adotta la disattivazione della bancata posteriore al minimo in modo che non ci sia combustione nei cilindri, riducendo il consumo e migliorando il comfort termico grazie all\u2019abbassamento delle temperature. Anche il telaio viene rivoluzionato: dal traliccio in tubi d'acciaio si passa al monoscocca in alluminio. Come gi\u00e0 visto sui precedenti modelli Enduro e 950, vengono adottati il forcellone bibraccio e la ruota anteriore da 19\" su tutta la gamma. Sulla V4 le sospensioni sono Marzocchi meccaniche completamente regolabili, mentre la V4 S \u00e8 dotata di sospensioni semi-attive \"Ducati Skyhook Suspension Evolution\" con funzione auto-leveling per la regolazione automatica dell'altezza da terra. Un'anteprima assoluta \u00e8 costituita dal sistema ARAS caratterizzato da radar anteriore e posteriore, mediante il quale \u00e8 possibile l'implementazione del cruise control adattivo e del \"blind spot detection\".\nCol model year 2022 ritorna l'allestimento Pikes Peak, che ora si differenzia nettamente dal resto della gamma: la caratterizzazione sportiva del modello comprende il nuovo forcellone monobraccio (inedito sulle V4) e la ruota anteriore da 17\", abbinati a geometrie specifiche per interasse, avancorsa e inclinazione del cannotto di sterzo. Completano l'allestimento le nuove sospensioni elettroniche \u00d6hlins Smart EC 2.0, il silenziatore in titanio e carbonio Akrapovic omologato, i cerchi in alluminio forgiato e diversi dettagli racing."}
{"id": "1282272", "revid": "1318658", "url": "https://it.wikipedia.org/wiki?curid=1282272", "title": "Andrej Januar'evi\u010d Vy\u0161inskij", "text": " Noto come il giudice-boia al servizio di Stalin, fu soprannominato il \"Freisler sovietico\".\nBiografia.\nNato a Odessa nel 1883, da una famiglia cattolica polacca, in seguito trasferitasi a Baku, era figlio di Yanuarii Vy\u0161inskij. Studi\u00f2 alla facolt\u00e0 di giurisprudenza di Kiev, da cui fu espulso per aver preso parte a manifestazioni politiche. Nel 1903 si iscrisse al Partito Operaio Socialdemocratico Russo, aderendo alla corrente menscevica. Partecip\u00f2 nel 1905 alla prima rivoluzione russa. Nel 1909 fu arrestato e rinchiuso nel carcere di Baku in cui rimase per circa un anno. Durante la detenzione conobbe un giovane rivoluzionario georgiano: Iosif Vissarionovi\u010d D\u017euga\u0161vili, il futuro Stalin. Ripresi gli studi giuridici, si laure\u00f2 nel 1913.\nTrasferitosi a Mosca nel 1915, dopo la rivoluzione di febbraio collabor\u00f2 con il governo di Kerenskij. Pochi mesi dopo, con la successiva rivoluzione d'ottobre, abbandon\u00f2 la militanza nelle file dei menscevichi per poi aderire, nel 1920, al Partito Comunista bolscevico. Negli anni venti insegn\u00f2 nell'Universit\u00e0 di Mosca, di cui fu anche rettore.\nNel 1931 divenne procuratore della Repubblica federativa russa (RSFSR) e vice procuratore dell'Unione Sovietica e, dal 1935 al 1939, procuratore generale. In tale veste, sotto la presidenza di Vasilij Ulrich, rappresent\u00f2 la pubblica accusa nei principali processi politici che si svolsero nel periodo delle \"grandi purghe\" staliniane degli anni trenta. Durante il primo di questi, il processo Zinov'ev-Kamenev, attacc\u00f2 gli imputati con durissime parole:\nDurante i grandi processi farsa, si distinse per i metodi inumani con cui trattava i nemici della dittatura in Russia. Uomo zelante e spietato, molto razionale e non proprio urlatore, non esit\u00f2 ad appropriarsi della casa e del denaro di Leonid Serebrjakov, uno degli imputati, che in seguito fu giustiziato. Nel 1937, il nazista Roland Freisler si rec\u00f2 in visita a Mosca per assistere al processo contro Michail Tucha\u010devskij in qualit\u00e0 di uditore, prendendo lezioni da Vy\u0161inskij, che Hitler tenne in grande stima, su come eliminare qualsiasi avversario politico.\nNel 1940, quando era gi\u00e0 in corso la seconda guerra mondiale, ebbe inizio la sua carriera diplomatica. Dopo l'armistizio italiano del settembre 1943, visit\u00f2 l'Italia. A Napoli si incontr\u00f2 con il diplomatico Carlo Sforza e con Benedetto Croce. Prese inoltre contatti con alcuni esponenti del Partito Comunista Italiano. A Salerno si vide in pi\u00f9 occasioni con il segretario generale agli Esteri Renato Prunas.\nNel febbraio 1945 accompagn\u00f2 Stalin, Molotov e Berija alla Conferenza di Jalta. Tornato a Mosca, fu inviato in Romania, dove coordin\u00f2 l'instaurazione di un regime comunista. Nell'estate successiva fece parte della delegazione sovietica alla Conferenza di Potsdam. Dal 1949 al 1953, sino alla morte di Stalin, fu ministro degli esteri sovietico, sostituendo Molotov. Con la scomparsa del dittatore, Molotov riassunse il suo incarico e Vy\u0161inskij fu nominato rappresentante sovietico presso le Nazioni Unite a New York dove mor\u00ec, poco dopo l'insediamento, a settant'anni per infarto.\nLe teorie giuridiche.\nConcezione del diritto e dello Stato.\nAndrei Vy\u0161inskij fu un convinto assertore dell'applicazione del marxismo-leninismo alla scienza giuridica. Alla base della sua concezione sta il principio secondo cui \u00abl'attivit\u00e0 giuridica e statuale non pu\u00f2 essere compresa e correttamente intesa isolatamente dalla politica, che \u00e8 l'espressione degli interessi di classe prevalenti in una data societ\u00e0\u00bb. Assai significativa \u00e8, a questo riguardo, la sua definizione del diritto:\nTuttavia, bench\u00e9 il diritto sia inconcepibile al di fuori della politica e dell'economia, secondo Vy\u0161inskij esso gode di un'autonomia relativa, in virt\u00f9 della sua funzione di difesa dei diritti dei cittadini e della legalit\u00e0. Non si deve infatti indulgere alla \u00abfalsa idea che l'applicazione della legge \u00e8 definita nello Stato socialista da considerazioni politiche, e non dalla forza e dall'autorit\u00e0 della legge sovietica. Una tale idea significa sostanzialmente screditare la legalit\u00e0 e il diritto sovietici, poich\u00e9 in base a questa ipotesi essi risultano sviluppare una \"politica\" e non difendere i diritti dei cittadini, e partono necessariamente dalle esigenze della politica (e non dalle esigenze della legge) nel decidere qualsiasi problema della pratica giudiziaria\u00bb.\nParimenti errato \u00e8, secondo Vy\u0161inskij, ridurre il diritto all'economia, come egli sostenne in polemica con P\u0113teris Stu\u010dka. In sintesi, per Vy\u0161inskij il diritto \u00e8 una forma particolare della politica, dotata di una propria specificit\u00e0, che prende corpo, in linea con la teoria marxista dello Stato, dall'economia, ma non \u00e8 a questa legato meccanicamente. Il rapporto tra diritto ed economia non \u00e8 da considerarsi unilaterale in quanto, per Vy\u0161inskij, lo Stato ha nella prassi storica un ruolo attivo e creatore.\nIl principale avversario teorico di Vy\u0161inskij fu Pa\u0161ukanis, il quale sosteneva che il diritto fosse una categoria specificamente borghese e che, essendo la dittatura del proletariato un periodo meramente transitorio, non fosse possibile creare un diritto \"proletario\". Sulla falsariga di un'interpretazione dogmatica del marxismo, Pa\u0161ukanis prospettava un indebolimento del potere statale, in vista della sua futura estinzione. Vy\u0161inskij critic\u00f2 aspramente queste tesi, che potevano rivelarsi un pretesto per indebolire la vigilanza rivoluzionaria e il potere dello Stato socialista, favorendo cos\u00ec un'eventuale controrivoluzione.\nNella concezione di Vy\u0161inskij, in regime socialista \u00e8 necessario \u00abun gigantesco sistema di provvedimenti intesi a disciplinare e a educare al rispetto delle norme la nuova societ\u00e0 socialista\u00bb; la stabilit\u00e0 delle leggi \u00abrafforza la solidit\u00e0 dell'ordinamento statale, la solidit\u00e0 della disciplina statuale, decuplica le forze del socialismo mobilitandole e orientandole contro le forze ostili al socialismo\u00bb. Una volta che la societ\u00e0 sar\u00e0 permeata da una profonda coscienza comunista e la lotta di classe si sar\u00e0 vittoriosamente conclusa, il rafforzamento del potere statale trapasser\u00e0 dialetticamente nel suo contrario, creando le premesse per la propria estinzione, in linea con la dottrina marxista. La conclusione ultima di questa teoria \u00e8 il postulato secondo cui \u00abl'estinzione dello Stato si far\u00e0 non attraverso l'indebolimento del potere statale, ma attraverso il suo rafforzamento massimo\u00bb.\nLa controversia sulle prove processuali.\nAndrej Vy\u0161inskij viene spesso citato come l'ideatore della definizione della confessione degli accusati come \"regina delle prove\". In realt\u00e0 si tratta di un fraintendimento, poich\u00e9 il passo della sua opera in cui menziona tale definizione allude al diritto medievale, del quale Vy\u0161inskij critica piuttosto la sopravvalutazione del ruolo delle confessioni.\nSecondo la teoria di Vy\u0161inskij, le dichiarazioni degli imputati acquisiscono un'importanza decisiva soltanto in caso di crimini contro lo Stato, i cui responsabili abbiano occultato le prove tangibili. In una simile situazione, le dichiarazioni degli imputati sono sottoposte ad una minuziosa analisi e raffrontate le une con le altre, al fine di certificarne la veridicit\u00e0 o la falsit\u00e0 e di ricostruire la vicenda in modo oggettivo."}
{"id": "1282276", "revid": "1714743", "url": "https://it.wikipedia.org/wiki?curid=1282276", "title": "Matilde d'Asburgo", "text": "Biografia.\nIl 24 ottobre 1273, ad Aquisgrana, divenne la terza moglie di Ludovico II del Palatinato, duca di Baviera.\nDopo la morte del marito, avvenuta nel 1294, Matilde, a nome del secondogenito, ancora minorenne, e il figlio maggiore Rodolfo stabilirono un accordo per la spartizione dei territori del ducato, secondo il quale a lei spettavano Thurpfalz am Rhein e una gran parte della Baviera Superiore, mentre al minore andavano le citt\u00e0 di Ingolstadt, Neuburg, Langenfeld, Rietberg, Neustadt, e altre.\nMatilde aveva concesso svariati privilegi a diversi monasteri della regione di Rodolfo, il quale, per questo motivo, nel 1304, assieme al suo consigliere Conrad von Dettlingen prese la decisione di attaccare il castello di Schildberg dove risiedeva la madre e la fece condurre a Monaco. L\u00e0 ella fu costretta a cedere la tutela su Ludovico a Rodolfo. Quando venne rilasciata, si rec\u00f2 dal fratello, l'imperatore Alberto I d'Asburgo, a N\u00f6rdlingen e ritratt\u00f2 tutto. Quando anche Rodolfo arriv\u00f2, l'imperatore riusc\u00ec a riconciliare madre e figlio. Conrad von Dettlingen, considerato l'ispiratore della discordia fra i due, venne fatto decapitare.\nDiscendenza.\nMatilde e Ludovico ebbero quattro figli:"}
{"id": "1282277", "revid": "729019", "url": "https://it.wikipedia.org/wiki?curid=1282277", "title": "Valerio Vicer\u00e8", "text": "Biografia.\nCresciuto nel Benevento, squadra della sua citt\u00e0 natale, con essa debutt\u00f2 in Serie A; passato poi all'Amatori Catania nella stagione 2006-07, esord\u00ec con la squadra siciliana nel Super 10.\nDopo una sola stagione tra gli etnei si trasfer\u00ec all'Aquila, sempre nel Super 10 e, alla retrocessione del club, sigl\u00f2 un contratto con il Rovigo.\nDopo una stagione in Veneto, in cui Vicer\u00e9 ha debuttato anche nelle competizioni europee di club, \u00e8 stato reclutato nella Polizia di Stato e dalla stagione 2009-10 milita nel gruppo sportivo delle Fiamme Oro, la cui squadra di rugby \u00e8 di base a Roma e dalla stagione 2012-13 milita in Eccellenza, la massima serie nazionale.\nA livello internazionale ha rappresentato l'Italia nella categoria Under-18 e Under-21, nella quale ha disputato il relativo torneo del Sei Nazioni nel 2006. Dopo 8 stagioni in campo con le Fiamme Oro, nel 2017 ha lasciato lo sport agonistico ed \u00e8 diventato team manager del club."}
{"id": "1282280", "revid": "8660", "url": "https://it.wikipedia.org/wiki?curid=1282280", "title": "European Football League 2007", "text": "L'Eurobowl 2007, la XXI edizione dell'Eurobowl, \u00e8 stato conquistato dai Vienna Vikings. La stagione regolare si \u00e8 svolta tra il 24 marzo e il 20 maggio 2007. Sono seguiti i play-off, composti di semifinali e finale.\nPlay-off.\nFinale.\nVienna, Hohe Warte Stadion"}
{"id": "1282283", "revid": "486946", "url": "https://it.wikipedia.org/wiki?curid=1282283", "title": "Jigoku Shoujo", "text": ""}
{"id": "1282287", "revid": "12222", "url": "https://it.wikipedia.org/wiki?curid=1282287", "title": "Chenopodiacee", "text": ""}
{"id": "1282290", "revid": "12222", "url": "https://it.wikipedia.org/wiki?curid=1282290", "title": "Ombrellifere", "text": ""}
{"id": "1282293", "revid": "227720", "url": "https://it.wikipedia.org/wiki?curid=1282293", "title": "Maglia azzurra (ciclismo)", "text": "La maglia azzurra \u00e8 la maglia che viene indossata dal leader di una delle classifiche accessorie di alcune corse a tappe di ciclismo su strada. Le pi\u00f9 note sono quelle del Giro d'Italia e della Vuelta a Espa\u00f1a.\nNella corsa italiana la maglia azzurra \u00e8 stata introdotta nel 1988 a indicare il leader della combinata, una graduatoria stilata sommando le posizioni nella classifica generale, nella classifica a punti e in quella dei Gran Premi della Montagna. Dal 1989 al 2006 divenne la maglia per chi guidava la classifica dell'Intergiro (nel 2006 classifica della Gran Combinata). Dal 2012 \u00e8 invece il simbolo distintivo del ciclista che guida la classifica del Gran Premio della Montagna; in precedenza il miglior scalatore vestiva la maglia verde.\nNella gara spagnola la maglia di colore azzurro \u00e8 stata invece, fino al 2008, la maglia indossata dal ciclista che guidava la classifica a punti. Dal 2009 \u00e8 stata sostituita dalla maglia verde."}
{"id": "1282295", "revid": "12222", "url": "https://it.wikipedia.org/wiki?curid=1282295", "title": "Moracee", "text": ""}
{"id": "1282298", "revid": "124804899", "url": "https://it.wikipedia.org/wiki?curid=1282298", "title": "Odalisca", "text": "Un'odalisca era una schiava vergine, che poteva poi divenire concubina o sposa nei serragli dell'Impero ottomano. La maggior parte di loro era parte degli harem dei sultani turchi.\nEtimologia.\nLa parola deriva dal turco \"odal\u0131k\", che significa \"cameriera, domestica\" (da \"oda\", \"camera\").\nStatus.\nL'odalisca non era una concubina dell'harem, ma poteva diventarlo. Le odalische erano alla base della scala sociale dell'harem, servendo non il sultano, ma piuttosto le sue mogli e concubine, come domestiche personali. Le odalische erano solitamente schiave donate al sultano, sebbene alcune famiglie georgiane e caucasiche spingessero le figlie ad entrare nei serragli come odalische, sperando che diventassero poi concubine o mogli del sultano.\nUso recente.\nNell'uso popolare, la parola \"odalisca\" si riferisce spesso (piuttosto inappropriatamente, data la natura verginale di queste schiave) ad amanti o concubine di ricchi uomini.\nNella cultura occidentale durante il diciannovesimo secolo, le odalische divennero figure comuni fantastiche nella pittura orientalistica, venendo raffigurate in molti quadri erotici del tempo."}
{"id": "1282299", "revid": "6923", "url": "https://it.wikipedia.org/wiki?curid=1282299", "title": "Gavettone", "text": "Il gavettone \u00e8 uno scherzo consistente nel lanciare acqua verso qualcuno.\nPrende il nome dalla gavetta, recipiente che era in dotazione al personale militare. Questa in uno scherzo molto comune veniva riempita d'acqua e rovesciata addosso ai commilitoni. In seguito il gavettone divent\u00f2 una forma di nonnismo nei confronti dei militari: veniva confezionato con acqua od altri sgradevoli liquami in recipienti di vario genere e sversato sul malcapitato, specialmente nelle ore notturne quando era coricato in branda. Con la fine della leva obbligatoria questa usanza \u00e8 terminata; per estensione ora il termine fa riferimento al gioco del bagnare qualcuno con qualsiasi recipiente e qualsiasi liquido e in particolare designa il palloncino pieno d'acqua da lanciare sul malcapitato.\nCome altri scherzi acquatici viene praticato principalmente nella stagione estiva, nel giorno di ferragosto e in particolare viene usato dagli studenti di tantissime scuole superiori, elementari e medie per festeggiare la fine dell'anno scolastico."}
{"id": "1282301", "revid": "767487", "url": "https://it.wikipedia.org/wiki?curid=1282301", "title": "XXY (film)", "text": "XXY (noto anche come \"XXY. Uomini, donne o tutti e due?\") \u00e8 un film del 2007 scritto e diretto da Luc\u00eda Puenzo, all'esordio nella regia, ispirato al racconto \"Cinismo\" di Sergio Bizzio.\nPresentato al Festival di Taormina 2007 e vincitore della Settimana internazionale della critica a Cannes, \u00e8 il primo film che parla del vissuto di un adolescente intersessuale, descrivendo quel momento delicato e difficile che sono le prime esperienze sentimentali e sessuali, tra la confusione che tutto ci\u00f2 pu\u00f2 creare e la pressione a dover operare una scelta sul proprio corpo \u201cdiverso\u201d.\nTrama.\nI genitori di Alex, una ragazza in piena adolescenza, attraversano un momento delicato: credono sia il momento di prendere delle decisioni in merito all'anatomia sessuale della figlia, infatti la ragazza \u00e8 intersessuale e sottoposta a cura ormonale per evitare la virilizzazione del suo corpo. I genitori non hanno voluto \u201cnormalizzare\u201d il corpo della ragazza in attesa della sua piena consapevolezza. Per questo motivo la sua famiglia si \u00e8 trasferita dalla popolosa Buenos Aires alle pi\u00f9 tranquille coste uruguayane.\nLa narrazione prende il via con la visita di una coppia di amici, accompagnati dal figlio sedicenne Alvaro. I due coniugi hanno accettato l'invito della madre di Alex soprattutto per l'interesse scientifico del padre di Alvaro, chirurgo plastico, per la situazione della ragazza.\nL'arrivo degli ospiti coincide con un momento turbolento della vita di Alex: taciturna e scontrosa ha da poco litigato con il suo migliore amico.\nTra Alvaro ed Alex nasce una forte attrazione, entrambi vivono i turbamenti relativi al corpo, tipici dell'adolescenza, la ricerca e la scoperta di una identit\u00e0 sessuata, che riguarda sia l'identit\u00e0 di genere che l'orientamento sessuale. Una ricerca che porta anche al confronto con le rispettive famiglie e la realt\u00e0 sociale, fatta anche di gesti violenti e discriminatori nel momento in cui ci\u00f2 che era tenuto segreto comincia ad essere noto.\nAnche i genitori di Alex si trovano a doversi confrontare con le scelte della figlia e con le conseguenze che esse comporteranno, a partire dalla reazione all'aggressione sessuale subita dalla ragazza ad opera di un gruppo di coetanei.\nCommento.\n\"XXY\" \u00e8 una pellicola che dice tante cose attraverso una regia asciutta, fatta di poche parole e tanti silenzi, riprese eloquenti che toccano -senza invadenza- i delicati temi trattati. \nL'intersessualit\u00e0 di Alex descrive il rapporto con le diversit\u00e0, che non sono solo quelle del/la protagonista, ma possono riguardare tutti in quanto, come sottolinea la Puenzo: \nContestazioni.\nAl di l\u00e0 del mondo cinefilo, per\u00f2, il film ha creato non pochi imbarazzi in ambito scientifico. L'intersessualit\u00e0 di Alex, il protagonista, \u00e8 causata da iperplasia surrenale congenita mentre il profilo cromosomico \"XXY\" descrive una condizione diversa, la Sindrome di Klinefelter. Per questo motivo il \"\" (Unione Italiana Sindrome di Klinefelter) ne contesta il titolo. "}
{"id": "1282304", "revid": "125252850", "url": "https://it.wikipedia.org/wiki?curid=1282304", "title": "Programma Shuttle-Mir", "text": "Il Programma Shuttle-Mir fu un programma spaziale collaborativo tra l'Unione Sovietica e gli Stati Uniti consistente in una serie di visite effettuate dallo Space Shuttle statunitense alla stazione spaziale russa \"Mir\". Durante queste missioni i cosmonauti russi ebbero la possibilit\u00e0 di visionare lo Shuttle e gli astronauti statunitensi di soggiornare a bordo della \"Mir\".\nIl programma, chiamato anche Phase One, fu pensato per incrementare le conoscenze degli Stati Uniti sui voli spaziali a lunga durata attingendo dall'esperienza russa e per promuovere uno spirito di collaborazione tra le due superpotenze e le loro rispettive agenzie spaziali, NASA e RKA, in preparazione ad ulteriori cooperazioni. Queste esperienze, in particolare, portarono alla successiva costruzione della Stazione Spaziale Internazionale che fu prevista nella \"Phase Two\". Il programma fu annunciato nel 1993, inizi\u00f2 con la prima missione nel 1994 e continu\u00f2 fino al suo completamento avvenuto nel 1998, comprese undici missioni Shuttle, un volo unito con la \"Sojuz\" e pi\u00f9 di 1.000 giorni trascorsi nello spazio per gli astronauti statunitensi in sette spedizioni distinte.\nDurante i quattro anni di durata del programma, le due nazioni raggiunsero molti traguardi relativi ai voli spaziali, tra cui il primo astronauta statunitense ad essere lanciato su una navetta \"Sojuz\" e la prima passeggiata spaziale americana compiuta usando una tuta spaziale russa \"Orlan\".\nIl programma fu tuttavia funestato da vari problemi di sicurezza, il pi\u00f9 grave dei quali fu una collisione ed un conseguente incendio a bordo della stazione \"Mir\". Si riscontrarono inoltre problemi finanziari, a causa dei ridotti budget del programma spaziale russo e preoccupazioni sulle capacit\u00e0 degli amministratori del programma. Nonostante questo, entrambe le nazioni aumentarono di molto le proprie esperienze e conoscenze sulle capacit\u00e0 di soggiorno a lunga durata nello spazio e nella costruzione e gestione di una stazione spaziale. Ci\u00f2 si \u00e8 ripercosso positivamente nella successiva costruzione della Stazione Spaziale Internazionale.\nStoria.\nAnche se il programma Shuttle-Mir era stato concepito come un inizio di un rapporto di collaborazione tra le due superpotenze per la costruzione della Stazione Spaziale Internazionale (ISS), esso rappresentava l'unione di vari progetti di stazione spaziale che traevano origine nel periodo della guerra fredda.\nDurante i primi anni ottanta, la NASA aveva in programma di lanciare una stazione modulare spaziale denominata Freedom, come contropartita per le Salyut sovietiche e la \"Mir\". Allo stesso tempo, i sovietici stavano progettando di costruire la \"Mir-2\" in sostituzione di \"Mir\".\nTuttavia, a causa di restrizioni del budget e di vincoli di progettazione, il progetto Freedom non progred\u00ec mai e la caduta dell'Unione Sovietica port\u00f2 alla fine della guerra fredda e della relativa corsa allo spazio. Il caos economico post-sovietico in Russia port\u00f2 alla cancellazione di \"Mir-2\", nonostante il suo blocco di base, il \"DOS-8\", fosse gi\u00e0 stato completato. Analoghe difficolt\u00e0 di bilancio vennero riscontrate da altre nazioni che avevano progettato la costruzione di una stazione spaziale, spingendo cos\u00ec gli amministratori statunitensi ad avviare negoziati, nei primi anni novanta, con Europa, Russia, Giappone e Canada per avviare una collaborazione internazionale per lo sviluppo di una stazione spaziale comune.\nNel giugno 1992, il Presidente degli Stati Uniti George Bush e il Presidente della Federazione Russa Boris Yeltsin, si accordarono su un programma di cooperazione in ambito spaziale firmando il trattato \"Agreement between the United States of America and the Russian Federation Concerning Cooperation in the Exploration and Use of Outer space for Peaceful Purposes\". Questo accordo prevedeva l'istituzione di un programma congiunto durante il quale un astronauta statunitense sarebbe stato ospitato sulla stazione \"Mir\" e due cosmonauti russi su uno Space Shuttle. Nel settembre 1993 il vice presidente statunitense Al Gore e il primo ministro russo Viktor Chernomyrdin annunciarono la costruzione di una nuova stazione spaziale, chiamata in seguito Stazione Spaziale Internazionale o ISS. Inoltre, in preparazione a questo progetto, gli Stati Uniti sarebbero stati coinvolti, negli anni successivi, nel programma \"Mir\", sotto il nome in codice di \"Phase One\" (la costruzione della ISS avrebbe avuto come nome in codice \"Phase Two\").\nNel corso del programma vennero effettuati undici voli dello Shuttle verso la stazione, trasportando gli equipaggi di ricambio, portando un modulo di aggancio e un nuovo gruppo di pannelli solari, oltre che alla conduzione di moltissimi esperimenti a bordo della stazione spaziale. Vennero lanciati anche due nuovi moduli della \"Mir\" (\"Spektr\" e \"Priroda\") che vennero usati dagli astronauti statunitensi come abitazioni e come laboratori per gli esperimenti. Queste missioni permisero alla NASA e alla RKA di apprendere moltissimo sulla collaborazione spaziale con partner internazionali e su come minimizzare i rischi connessi all'assemblaggio di una grande struttura in orbita.\nOltre ai progressi scientifici, questo programma venne utilizzato come stratagemma politico dal governo statunitense per ottenere un canale diplomatico e permettere cos\u00ec alla NASA di prendere parte al finanziamento del programma spaziale Russo. Di conseguenza, il governo russo pot\u00e9 mantenere la \"Mir\" operativa, continuare il programma spaziale e assicurare la sua amicizia verso gli Stati Uniti.\nSpedizioni.\nIn aggiunta ai voli dello Shuttle verso la \"Mir\", la \"Phase One\" comprese anche sette spedizioni (\"Increments\") alla stazione e cio\u00e8 voli a lunga durata a bordo della \"Mir\" effettuati da astronauti statunitensi. I sette astronauti che vi presero parte, Norman Thagard, Shannon Lucid, John Blaha, Jerry Linenger, Michael Foale, David Wolf e Andrew Thomas giunsero alla Citt\u00e0 delle Stelle in Russia per l'addestramento alle operazioni della \"Mir\" e della \"Sojuz\", quest'ultima utilizzata per il trasporto da e verso la stazione, oltre a esercitazioni in vista delle passeggiate spaziali e lezioni di russo per comunicare con i cosmonauti e il controllo missione.\nDurante le spedizioni furono condotti vari esperimenti, tra cui la crescita di piante e di cristalli in microgravit\u00e0 e vennero riprese centinaia di fotografie della Terra. Gli astronauti, inoltre, prestarono assistenza nella manutenzione e nelle riparazioni della stazione a seguito di vari incidenti che comportarono incendi, collisioni, perdite di potenza, rotazioni incontrollate e fughe tossiche.\nComplessivamente, gli statunitensi, trascorsero circa un migliaio di giorni a bordo della \"Mir\", acquisendo esperienza nei voli di lunga durata soprattutto in relazione alla psicologia dell'equipaggio e all'organizzazione degli esperimenti a bordo di stazioni spaziali.\nMir.\nLa \"Mir\" fu la prima stazione spaziale modulare in assoluto, costruita tra il 1986 e il 1996, e la prima stazione di ricerca abitata per un lungo periodo dall'uomo. I Russi svilupparono la \"Mir\" per utilizzarla come un laboratorio grande e abitabile nello spazio che, attraverso diverse collaborazioni, resero accessibile anche a cosmonauti e astronauti di altri paesi. La stazione termin\u00f2 le operazioni nel 2001, quando il 23 marzo venne deliberatamente fatta deorbitare affinch\u00e9 fosse disintegrata durante il rientro atmosferico.\nLa \"Mir\" era basata sulla serie di stazioni spaziali \"Salyut\" precedentemente lanciate dall'Unione Sovietica (ne vennero lanciate sette dal 1971), e fu rifornita principalmente dalle navette \"Sojuz\" con equipaggio e dalle navette automatiche cargo \"Progress\". Secondo le dichiarazioni in merito, sarebbe stata anche la destinazione dei voli dello Shuttle sovietico del Programma Buran, il cui sviluppo venne successivamente interrotto.\nCon lo Shuttle attraccato, rappresentava a quel tempo la pi\u00f9 grande struttura nello spazio, con una massa combinata di 250 t.\nSpace Shuttle.\nLo Shuttle utilizzato dalla NASA, il cui nome ufficiale \u00e8 \"Space Transportation System\" (STS), \u00e8 una navetta spaziale con equipaggio degli Stati Uniti. In tutto sono stati costruiti cinque \"orbiter\", di cui ne sono rimasti tre in seguito a due incidenti. L'orbiter viene lanciato verticalmente e trasporta normalmente da cinque a sette astronauti (anche se sono state trasportate anche otto persone, e in caso di necessit\u00e0 si pu\u00f2 salire fino ad un totale di undici astronauti) assieme ad un carico utile di circa 22700\u00a0kg in orbita terrestre bassa (LEO). Quando la missione \u00e8 completata, effettua la manovra per de-orbitare grazie all'azionamento dei motori (gli OMS) e rientra nell'atmosfera terrestre. Durante il rientro l\"'orbiter\" si comporta come un aliante ed effettua un atterraggio senza propulsione.\nLo Shuttle \u00e8 il primo veicolo orbitale ad essere stato progettato con una parziale riutilizzabilit\u00e0. Pu\u00f2 trasportare grandi carichi utili in varie orbite e durante il programma Shuttle-Mir forn\u00ec la possibilit\u00e0 di ricambiare il personale e trasport\u00f2 vari rifornimenti, moduli ed equipaggiamento (operazioni che continuano ancora adesso per la Stazione Spaziale Internazionale). Ogni Shuttle \u00e8 stato progettato per una durata di 100 lanci o 10 anni di vita operativa..\nDurante la \"Phase One\", la \"Mir\" venne visitata dall'\"Atlantis\", dal \"Discovery\" e dall'\"Endeavour\". In particolare l'\"Atlantis\" effettu\u00f2 ben sette missioni dal 1995 al 1997, mentre il \"Columbia\" non era in grado di compiere le operazioni necessarie per realizzare il rendezvous a causa dell'inclinazione di 51.6\u00b0 della stazione spaziale e non era, inoltre, equipaggiato con un airlock esterno, necessario per l'aggancio alla stazione.\nCronologia.\nInizio di una nuova collaborazione (1994).\nLa \"Phase One\" inizi\u00f2 il 3 febbraio 1994 con il lancio della 18\u00aa missione del \"Discovery\" (STS-60). La missione, di otto giorni, fu la prima in assoluto ad ospitare un cosmonauta russo, Sergej Krikal\u00ebv, a bordo dello Shuttle e segn\u00f2 l'inizio di una nuova era di cooperazione tra le due nazioni, 35 anni dopo l'inizio della corsa allo spazio.\nLa missione era il secondo volo del modulo \"Spacehab\" e segn\u00f2 il 100\u00b0 carico scientifico di tipo \"Getaway Special\" a volare nello spazio. Il \"Wake Shield Facility\", carico principale della missione, era stato progettato per lo studio di nuove tecniche per la creazione di strati di semiconduttore nei componenti elettronici avanzati.\nDurante la missione gli astronauti a bordo del \"Discovery\" compirono diversi esperimenti sul modulo \"Spacehab\" e si unirono ai tre cosmonauti a bordo della \"Mir\", Valerij Vladimirovi\u010d Poljakov, Viktor Michajlovi\u010d Afanas'ev e Jurij Vladimirovi\u010d Usa\u010d\u00ebv.\nL'America giunge sulla \"Mir\" (1995).\nIl 1995 inizi\u00f2 con il lancio, il 3 febbraio, della missione STS-63, che costituiva il secondo volo della navetta per il programma Shuttle-Mir e il primo volo con un pilota donna, Eileen Collins. Il volo comprese anche il primo rendezvous di uno Shuttle con la \"Mir\" che port\u00f2 il cosmonauta russo Vladimir Titov e il resto dell'equipaggio del \"Discovery\" a una distanza di appena 11 metri (37 ft) dalla stazione. La missione, una prova generale per l'aggancio alla stazione prevista nella successiva STS-71, era concepita anche come test di varie tecniche ed equipaggiamenti che sarebbero state usate nella futura missione.\nPochi mesi dopo il volo del \"Discovery\" venne lanciata la Sojuz TM-21, dove l'astronauta statunitense Norman Thagard prese parte alla prima spedizione statunitense nella stazione, assieme ai cosmonauti Vladimir De\u017eurov e Gennadij Strekalov. La spedizione dur\u00f2 115 giorni, durante i quali venne inviato il modulo scientifico \"Spektr\" (che serv\u00ec anche come modulo abitativo e laboratorio per gli astronauti statunitensi) tramite un razzo Proton che venne agganciato alla \"Mir\" assieme a equipaggiamenti scientifici da parte degli Stati Uniti e altre nazioni. L'equipaggio torn\u00f2 sulla Terra a bordo dell\"'Atlantis\" nella prima missione di aggancio tra Shuttle e \"Mir\": STS-71.\nGli obiettivi primari della STS-71, lanciata il 27 giugno, furono di effettuare il rendezvous ed effettuare il primo aggancio, il primo tra veicoli spaziali delle due nazioni dopo il Programma test Apollo-Sojuz del 1975.\nDopo l'aggancio, vennero trasferiti sulla stazione i due cosmonauti russi Anatolij Jakovlevi\u010d Solov'\u00ebv e Nikolaj Michajlovi\u010d Budarin. Oltre a ci\u00f2 vennero portati rifornimenti per la stazione e degli esperimenti scientifici russo-statunitensi a bordo di un modulo \"Spacehab\". Inoltre venne prelevato l'astronauta Norman Thagart assieme al resto dell'equipaggio precedente per essere riportato sulla Terra.\nL'ultimo volo del 1995, con la missione STS-74, inizi\u00f2 il 12 novembre con il lancio dell'\"Atlantis\". Questa missione port\u00f2 il modulo di aggancio russo sulla stazione assieme a una nuova coppia di pannelli solari e aggiornamenti hardware. Il modulo di aggancio era stato progettato per fornire un maggiore scarto per gli Shuttle in modo da evitare collisioni con i pannelli solari della stazione durante gli agganci, un problema che era stato superato durante la STS-71 riposizionando il modulo \"Kristall\". Durante il volo, dove prendeva parte per la prima volta un astronauta canadese a bordo dello Shuttle (Chris Hadfield), vennero trasferiti dalla stazione all\"'Atlantis\" circa 1.000 libbre di acqua, e campioni scientifici tra cui sangue, urina e saliva.\n\"Priroda\", incendio e collisione (1996-1997).\nNel 1996, con la missione STS-76 lanciata il 22 marzo, inizi\u00f2 la seconda spedizione statunitense sulla \"Mir\" a cui partecip\u00f2 l'astronauta Shannon Lucid. La terza missione di aggancio, che impieg\u00f2 nuovamente l\"'Atlantis\", dimostr\u00f2 le capacit\u00e0 logistiche dello \"Spacehab\" e serv\u00ec per trasferire Lucid sulla stazione ed effettuare alcune passeggiate spaziali, necessarie per aumentare l'esperienza nelle missioni di assemblaggio che sarebbero state necessarie per la costruzione della ISS.\nLucid fu la prima donna statunitense a vivere sulla stazione, segnando il record di permanenza di 188 giorni (anche a causa di un'estensione della missione di sei settimane dovuta ad inconvenienti con i \"Solid Rocket Boosters\" dello Shuttle). Durante il soggiorno, il modulo Priroda, con circa 2200 libbre di hardware scientifico venne agganciato alla \"Mir\". Lucid utilizz\u00f2 il modulo Priroda assieme al modulo Spektr per effettuare 28 esperimenti scientifici e come area abitabile.\nLa permanenza di Lucid sulla stazione termin\u00f2 con il volo STS-79 dell\"'Atlantis\" che venne lanciato il 16 settembre. La missione fu la prima a trasportare due moduli \"Spacehab\". Vennero trasferite 4.000 libbre di rifornimenti alla stazione, tra cui l'acqua generata dalle celle a combustibile dello Shuttle.\nIn questo quarto aggancio venne trasferito anche John Blaha nella stazione per prendere posto come astronauta statunitense. Durante il periodo trascorso a bordo della \"Mir\" vennero effettuate due passeggiate spaziali per rimuovere i connettori elettrici da un pannello solare vecchio di 12 anni e riconnetterli ad un nuovo pannello solare recentemente installato. In tutto, Blaha pass\u00f2 quattro mesi sulla stazione con i cosmonauti dell'equipaggio Mir-22, effettuando esperimenti biologici e sulla meccanica dei fluidi prima di ritornare a Terra a bordo dell\"'Atlantis\" con il volo STS-81.\nL'anno 1997 fu molto intenso il programma e inizi\u00f2 con il volo STS-81 per la sostituzione di Blaha con Jerry Linenger. Durante questo quinto aggancio l'equipaggio dell\"'Atlantis\" port\u00f2 dei rifornimenti e trasport\u00f2 a Terra le prime piante che avevano completato un ciclo vitale interamente nello spazio: un raccolto di grano piantato da Shannon Lucid. Durante i cinque giorni vennero trasferite 6.000 libbre di materiali verso la stazione e 2400 libbre sullo Shuttle.\nVennero condotti test del \"Treadmill Vibration Instation and Stabilization System\" (TVIS), che sarebbe stato installato sul modulo \"Zvezda\" della ISS. Inoltre vennero accesi i propulsori per raccogliere dati in modo da studiare il modo con cui sarebbe stata spostata in futuro la ISS (operazione di \"reboosting\").\nDurante questa spedizione, Linenger divenne il primo statunitense a compiere una passeggiata spaziale da una stazione spaziale straniera con una tuta spaziale russa. Infatti effettu\u00f2 il primo test della tuta Orlan-M sovietica assieme al cosmonauta Vasily Tsibliyev. Venne effettuato un \"flyaround\" della stazione con una navetta \"Sojuz\". La navetta fu sganciata da un portello di attracco della stazione, spostata in un'altra zona della \"Mir\" e riagganciata ad un diverso attracco. Tra le altre cose, questa operazione rese Linenger il primo statunitense ad aver effettuato lo sgancio da una stazione spaziale con due diverse navette (Shuttle e \"Sojuz\").\nDurante la permanenza di Linenger, i suoi compagni Cyblijev e Lazutkin dovettero affrontare numerosi problemi, tra cui il peggiore incendio scoppiato su un veicolo orbitante, provocato da un dispositivo di backup per la generazione dell'ossigeno, avarie di vari sistemi di bordo, una sfiorata collisione con una navetta cargo Progress durante il test di un sistema di attracco manuale e, infine, una perdita totale di energia elettrica che provoc\u00f2 una perdita di controllo di assetto, risultante in una serie di giravolte incontrollate nello spazio.\nLinenger venne sostituito da Michael Foale, trasportato con la missione STS-84 dell'\"Atlantis\" assieme alla specialista di missione russa Elena Vladimirovna Kondakova. L'equipaggio dello Shuttle trasfer\u00ec 249 oggetti assieme ad acqua, campioni per gli esperimenti, rifornimenti e hardware. Tra essi il generatore di ossigeno, particolarmente importante dopo l'incendio avvenuto il 23 febbraio. Inoltre, vennero raccolti i dati da un sensore europeo progettato per i futuri rendez-vous dell\"'Automated Transfer Vehicle\" dell'ESA con la ISS.\nLa spedizione di Foale procedette normalmente fino al 25 giugno, quando, durante il secondo test del sistema di aggancio manuale della \"Progress\", la navetta entr\u00f2 in collisione con i pannelli solari del modulo \"Spektr\", scontrandosi con il guscio esterno del modulo. Esso venne bucato e si cre\u00f2 una decompressione della stazione (la prima mai avvenuta). Solo la veloce risposta da parte dell'equipaggio, che tagli\u00f2 i cavi che portavano al modulo e chiuse il portello dello \"Spektr\", evit\u00f2 l'evacuazione della stazione a bordo della capsula di salvataggio \"Sojuz\". Grazie ai loro sforzi riuscirono a stabilizzare la pressione dell'aria nonostante la completa depressurizzazione del modulo che conteneva vari esperimenti oltre agli effetti personali di Foale. Fortunatamente il cibo, l'acqua e altri rifornimenti essenziali erano immagazzinati in altri moduli.\nPer ripristinare parte dell'energia e i sistemi persi in seguito all'isolamento del modulo e per tentare di localizzare la perdita, il nuovo comandante della stazione Anatolij Jakovlevi\u010d Solov'\u00ebv e l'ingegnere di volo Pavel Vladimirovi\u010d Vinogradov affrontarono un'operazione rischiosa, entrando nel modulo danneggiato attraverso una passeggiata spaziale e ispezionando i danni.\nDopo il disastro, il congresso degli Stati Uniti e la NASA, preoccupati per l'incolumit\u00e0 dell'equipaggio, considerarono la possibilit\u00e0 di abbandonare il programma, ma l'amministratore NASA Daniel Goldin decise di proseguire il programma. La prossima missione sarebbe stata la STS-86, con a bordo il successivo astronauta ospite della Mir, David Wolf.\nLa missione STS-86 effettu\u00f2 il settimo aggancio con la \"Mir\", l'ultimo del 1997. Titov e Parazynski effettuarono la prima attivit\u00e0 extraveicolare congiunta russa-statunitense e per la prima volta un cosmonauta russo indoss\u00f2 una tuta spaziale americana.\nL\"'Atlantis\" riport\u00f2 sulla Terra Foale assieme a campioni scientifici, hardware e il vecchio generatore di ossigeno. Originalmente Wolf avrebbe dovuto essere l'ultimo astronauta \"Mir\", ma fu scelto come sostituto di Wendy Lawrence. Quest'ultimo era stato dichiarato inadatto alla missione a causa delle modifiche ai requisiti russi dopo la collisione della \"Progress\". Le nuove regole richiedevano che tutto l'equipaggio della \"Mir\" doveva essere stato allenato e pronto per le camminate spaziali, ma per Lawrence non pot\u00e9 essere preparata una tuta spaziale russa in tempo per il lancio.\nTermine della Phase One (1998).\nL'ultimo anno della \"Phase One\" inizi\u00f2 con il volo dell\"'Endeavour\" nella missione STS-89. La missione invi\u00f2 il cosmonauta Sali\u017ean \u0160akirovi\u010d \u0160aripov e sostitu\u00ec David Wolf con Andy Thomas, che doveva prendere il posto di Wolf al termine del suo soggiorno di 119 giorni a bordo della stazione.\nDurante la spedizione, l'ultima del programma, Thomas lavor\u00f2 su 27 ricerche scientifiche nell'ambito delle scienze naturali, scienze umane, microgravit\u00e0 e della riduzione dei rischi per la futura ISS. La sua permanenza sulla \"Mir\", considerata la pi\u00f9 tranquilla di tutta la \"Phase One\", fu caratterizzata dall'invio di lettere settimanali (\"Letters From Outpost\"), e il superamento di due traguardi: 907 giorni consecutivi nello spazio per un astronauta statunitense e circa 1.000 giorni di permanenza totale americana.\nThomas fece rientro con l'ultima missione del programma, la STS-91 che chiuse la \"Phase One\". L'equipaggio dello Shuttle e della \"Mir\" trasferirono sulla stazione acqua e si scambiarono 4700 libbre di materiale per esperimenti e rifornimenti. Gli esperimenti a lungo termine statunitensi furono trasferiti sull\"'Discovery\" e immagazzinati nel ponte medio dello Shuttle e nel modulo \"Spacehab\". Il portello di attracco per lo sgancio dello Shuttle venne chiuso alle 9:07 EDT dell'8 giugno e lo sgancio vero e proprio avvenne alle 12:01 EDT, furono concluse le operazioni della Phase One.\n\"Phase Two\" e \"Phase Three\": ISS (1998-2010).\nLe tecniche apprese e lo sviluppo degli equipaggiamenti durante il programma continueranno ad assistere lo sviluppo dell'esplorazione spaziale con l'inizio della \"Phase Two\" il 20 novembre 1998. Quel giorno venne effettuato il lancio del razzo Proton russo che trasport\u00f2 il primo modulo della Stazione Spaziale Internazionale chiamato \"Zarja Functional Cargo Block\". Questo primo modulo fornisce energia elettrica, capacit\u00e0 di immagazzinamento, propulsione e guida alla stazione ISS durante le prime fase dell'assemblaggio e funge da supporto.\nL'arrivo del modulo-laboratorio \"Destiny\" nel 2001 segn\u00f2 il termine della \"Phase Two\" e l'inizio della \"Phase Three\" che prevede il completamento della ISS. La \"Phase Three\" \u00e8 attualmente in corso.\nLa stazione completata comprender\u00e0 cinque laboratori e sar\u00e0 in grado di ospitare sei membri dell'equipaggio. Con oltre mille metri cubi di volume pressurizzato e una massa di 400 tonnellate, sar\u00e0 grande quasi il doppio della combinazione Shuttle-Mir. Le Phase Two e Three sono pensate per continuare la cooperazione nello spazio e nella ricerca a gravit\u00e0 zero, in relazione ai voli spaziali di lunga durata. I risultati di queste ricerche forniranno informazioni importanti per le spedizioni verso la Luna e Marte.\nDopo la distruzione (intenzionale) della \"Mir\" il 23 marzo 2001, l'ISS divenne l'unica stazione spaziale in orbita. L'eredit\u00e0 della \"Mir\" sopravvive nella nuova stazione, che unisce cinque agenzie spaziali assieme per l'esplorazione e per la preparazione ai prossimi passi dell'umanit\u00e0 nello spazio: la Luna, Marte e oltre.\nControversie.\nSicurezza e risultati scientifici.\nIl programma ricevette molte critiche riguardanti la sicurezza della \"Mir\", in particolare in seguito all'incendio che si svilupp\u00f2 a bordo della stazione e dopo la collisione con la navetta \"Progress\" avvenuto nel 1997.\nL'incendio, provocato dal malfunzionamento di un generatore di ossigeno, dur\u00f2, in base a varie fonti, dai novanta secondi ai quattordici minuti e gener\u00f2 molti fumi tossici che riempirono la stazione e che permasero per circa quarantacinque minuti. L'equipaggio dovette pertanto indossare le maschere respiratorie, alcune delle quali si rivelarono guaste, destando ulteriori motivi di preoccupazione. Inoltre, gli estintori fissati alle pareti non poterono essere rimossi.\nL'incendio avvenne durante il cambio dell'equipaggio, quando gli astronauti sulla stazione erano sei invece di tre. Poich\u00e9 l'incendio bloccava l'accesso a una navetta di salvataggio, se fosse stato necessario evacuare la \"Mir\" solo met\u00e0 delle persone a bordo avrebbe potuto mettersi in salvo. In un precedente caso di incendio, il generatore dell'ossigeno era bruciato solo per pochi secondi e non ci furono, allora, particolari problemi.\nAnche la sfiorata collisione e lo scontro con la \"Progress\" sollevarono preoccupazioni. Entrambi gli incidenti furono causati dal malfunzionamento dello stesso dispositivo, il sistema di attracco manuale \"TORU\", che all'epoca era sottoposto ancora a test di funzionamento. Questi erano condotti per stabilire la performance di questo sistema, in modo che la sottofinanziata agenzia spaziale russa potesse rimuovere dalle navette \"Progress\" il sistema di attracco automatico \"Kurs\". La stampa all'epoca consider\u00f2 questa tecnologia non testata come un'ulteriore dimostrazione della problematica gestione della \"Mir\".\nGli incidenti portarono a critiche sull'affidabilit\u00e0 della \"Mir\", che era stata progettata originalmente per funzionare per soli cinque anni. La stazione invece venne mantenuta in funzione per tre volte questo periodo di tempo. Durante la \"Phase One\" e in seguito ci furono evidenti segni di obsolescenza, tra cui inconvenienti continui ai computer di bordo, perdite di potenza, giravolte nello spazio e perdite nei tubi. Il rifornimento di aria fu inoltre minacciato da varie avarie al sistema di generazione dell'ossigeno. L'astronauta Blaine Hammond afferm\u00f2 che le sue preoccupazioni circa la sicurezza Mir furono ignorate dai funzionari della NASA e che le trascrizioni delle riunioni sulla sicurezza scomparvero.\nAlcune controversie furono causate dalle stime del ritorno scientifico del programma, in particolare a seguito della perdita del modulo scientifico \"Spektr\". Vari astronauti, manager e membri della stampa considerarono che i benefici del programma non furono controbilanciati dai rischi associati, specialmente considerando il fatto che la maggior parte degli esperimenti erano contenuti nel modulo danneggiato dall'incidente. Una grande quantit\u00e0 di materiale scientifico degli statunitensi venne reso inaccessibile, riducendo di molto il numero degli esperimenti che potevano essere effettuati sulla stazione.\nI problemi di sicurezza portarono la NASA a riconsiderare il futuro del programma e, anche se alla fine fu deciso di portarlo a termine, venne sottoposta a numerose critiche a causa di questa decisione.\nL'atteggiamento delle due agenzie spaziali.\nGli astronauti furono anche preoccupati dagli atteggiamenti della NASA e dell'agenzia spaziale russa. A causa dei problemi finanziari russi, al centro di controllo missione in molti consideravano pi\u00f9 importante l'hardware e il mantenimento della \"Mir\" delle vite dei cosmonauti a bordo. Inoltre gli astronauti statunitensi avevano un approccio alla missione diverso dai loro colleghi russi. I primi, in seguito all'esperienza \"Skylab\", avevano un piano di volo pi\u00f9 flessibile e adattabile alle esigenze dell'equipaggio, i secondi dovevano sottostare a rigidi programmi e ad una ferrea disciplina. A seguito di questo, i russi, accusarono gli statunitensi di aver fatto perdere del tempo di lavoro.\nIn seguito ai due incidenti del 1997, l'astronauta Jerry Linenger ebbe, in aggiunta, la sensazione che le autorit\u00e0 russe tentarono di insabbiare gli eventi per minimizzarli, temendo che gli statunitensi si ritirassero dalla partnership del programma. Da ci\u00f2 ne deriv\u00f2 l'impressione che gli Stati Uniti non fossero considerati partner operativi a bordo della stazione, ma piuttosto degli \"ospiti\". Infatti, lo staff della NASA venne a conoscenza dell'incendio e della collisione solo dopo diverse ore dagli eventi e si ritrovarono tagliati fuori dai processi decisionali. Essi vennero coinvolti soltanto quando si attribuirono la colpa dell'accaduto. I controllori di missione russi erano intenzionati ad addossare la colpa interamente su Vasyl' Cyblijev, e fu solo dopo diverse pressioni della NASA che le cose cambiarono.\nAnche la NASA stessa non fu esente da problemi durante la \"Phase One\", in vari momenti del programma i manager e il personale si ritrovarono con risorse limitate, in particolare quando si stava attrezzando la \"Phase Two\". Dei dibattiti vennero sollevati dal comportamento del \"Flight Crew Operations Directorate\" George Abbey, incaricato di assegnare gli equipaggi alle missioni, accusato di selezionare gli astronauti in base a motivi personali e non per le capacit\u00e0. Gli astronauti ebbero l'impressione che in questo modo fu impedito a molti elementi validi di volare nei ruoli per i quali erano adatti, e che questo ebbe conseguenze sull'intero programma.\nI problemi finanziari russi.\nUn'altra area di controversie significative sul programma era rappresentata dallo stato finanziario del programma spaziale russo. Dalla caduta dell'Unione Sovietica avvenuta qualche anno prima, l'economia della Russia era in graduale collasso e il budget per l'esplorazione spaziale era stato ridotto dell'80% circa. Prima e dopo la \"Phase One\", una grande quantit\u00e0 di finanziamenti per lo spazio provennero dai voli di astronauti europei e di altre nazioni, tra cui un'emittente televisiva giapponese che pag\u00f2 9,5 milioni per avere uno dei suoi giornalisti, Toyohiro Akiyama, a bordo della \"Mir\". Dall'inizio della \"Phase One\" il problema si aggrav\u00f2 a tal punto che vennero regolarmente prolungate le missioni dei cosmonauti per risparmiare sul lancio delle navette. Fu anche ipotizzata la possibilit\u00e0 che la stazione \"Mir\" venisse venduta per 500 milioni di dollari.\nI critici sostennero che il contratto della NASA con la Russia per 325 milioni di dollari fu la sola risorsa che permise la sopravvivenza del programma spaziale russo. Anche gli astronauti che si addestravano presso la Citt\u00e0 delle Stelle furono di questa idea. I problemi divennero lampanti quando fu rivelato dalla ABC che esisteva la possibilit\u00e0 di un'appropriazione indebita delle finanze americane da parte della autorit\u00e0 russe per costruire una serie di abitazioni per i cosmonauti a Mosca, in cui si sospett\u00f2 un coinvolgimento della mafia russa. L'amministratore della NASA, Goldin, fu invitato durante un programma televisivo a esprimersi a proposito, ma prefer\u00ec rifiutarsi. L'ufficio della NASA per gli affari esteri \u00e8 stato citato per aver affermato che \"ci\u00f2 che la Russia fa con i propri soldi \u00e8 affare loro\"."}
{"id": "1282305", "revid": "1305772", "url": "https://it.wikipedia.org/wiki?curid=1282305", "title": "Don't Stop the Music (Rihanna)", "text": "Don't Stop the Music \u00e8 un brano musicale pubblicato dalla cantante barbadiana Rihanna, prodotto con la collaborazione dei produttori norvegesi Stargate e pubblicato come terzo singolo estratto dal suo terzo album \"Good Girl Gone Bad\" registrato nel 2007. \u00c8 stato pubblicato in Europa il 30 novembre 2007, in USA il 15 gennaio 2008 e in Regno Unito il 4 febbraio 2008. \u00c8 stato scritto da Tawanna Dabney insieme agli Stargate. \"Don't Stop the Music\" \u00e8 un brano dance-pop e techno che presenta una diffusa quantit\u00e0 di apparecchi ritmici usati soprattutto per la musica hip hop. Il brano contiene il campionamento dei cori \"Mama-say, mama-sa, mama-ko-sa\" del brano \"Wanna Be Startin' Somethin\"' di Michael Jackson del 1983. Per aver usato la frase, Rihanna e Michael Jackson sono stati denunciati dal musicista camerunese Manu Dibango che ha sostenuto che la frase facesse parte del suo brano, \"Soul Makossa\" del 1972.\n\"Don't Stop the Music\" ha ricevuto responsi in gran parte positivi dai critici musicali contemporanei, molti dei quali hanno lodato la ripresa di \"Mama-say, mama-sa, ma-ma-ko-ssa\" nel brano. Si \u00e8 guadagnato molte nomination a svariati premi, incassando anche una statuetta come Miglior canzone internazionale ai NRJ Music Awards 2008. \"Don't Stop the Music\" ha riscosso un successo mondiale, raggiungendo la numero uno in oltre dieci Paesi, tra cui Australia, Austria, Francia, Germania e Svizzera. Il singolo si \u00e8 imposto alla numero tre nella \"Billboard\" Hot 100 e alla numero uno nella classifica Hot Dance Club Play americana. Il brano \u00e8 stato certificato triplo disco di platino dalla Recording Industry Association of America per aver venduto oltre tre milioni di copie negli Stati Uniti.\nAnthony Mandler ha diretto il video musicale che accompagna il brano a Praga, in Repubblica Ceca.\nStruttura.\n\"Don't Stop the Music\" \u00e8 un brano dance-pop e techno che si protrae per 4 minuti e 27 secondi. Un giornalista di \"Seattle Post-Intelligencer\" ha dichiarato che nel brano Rihanna \"ritrova la sua esuberanza in un ritmo techno piuttosto severo\". \u00c8 stato scritto nella tonalit\u00e0 Fa minore e posto in un tempo comune. L'estensione vocale di Rihanna va dalla nota bassa fa al la. Bill Lamb del sito About.com ha dichiarato che \"la voce a volte flebile di Rihanna si intreccia all'ottima sonorit\u00e0 riempistadi ed incoragger\u00e0 a farvi cantare con lei\". Il brano ricorre a una sfrenata quantit\u00e0 di apparecchi ritmici impiegati principalmente nella musica hip hop. La strumentazione presenta una grancassa che genera ogni singolo battito appena Rihanna fa partire la melodia. Sin dalla sua apertura, il brano utilizza una sincope e sperimenta molti ritmi diversi, che si sovrappongono l'uno all'altro. Sal Cinquemani del sito Slant Magazine ha paragonato la struttura del brano a quella di \"SOS\", singolo di Rihanna del 2006.\nLa frase \"Mama-say, mama-sa, ma-ma-ko-ssa\" \u00e8 stata campionata dal brano post-disco di Michael Jackson del 1983, \"Wanna Be Startin' Somethin\"', per restituire \"una struttura musicale pulsante\". \"Don't Stop the Music\" rievoca nei testi la reciproca attrazione tra un uomo e una donna nata dopo essersi incontrati in pista da ballo. Shaun Newport del sito musicale britannico musicOMH ha considerato che il brano parli dell'affetto di Rihanna verso la musica.\nIl brano.\n\"Don't Stop the Music\" \u00e8 stata scritta e prodotta dal duo norvegese Stargate, e ha come ulteriori autori di testi Tawanna Dabney e Michael Jackson. Gli Stargate avevano gi\u00e0 prodotto i precedenti singoli di Rihanna, \"Unfaithful\" e \"Hate That I Love You\". \"Don't Stop the Music\" \u00e8 stata registrata nei Battery Studios a New York e nei Westlake Recording Studios a Los Angeles, e mixata da Phil Tan. Il brano usa un sample di \"Mama-say, mama-sa, ma-ma-ko-ssa\", che proviene dal singolo di Michael Jackson del 1983 estratto da \"Thriller\", \"Wanna Be Startin' Somethin\"'. Nel febbraio 2009, il musicista camerunese Manu Dibango ha fatto causa sostenendo che sia \"Don't Stop the Music\" sia \"Wanna Be Startin' Something\" usavano il suo hook senza la sua autorizzazione. Dibango sosteneva che la frase era tratta dal suo singolo del 1972, \"Soul Makossa\". Secondo l'Agence France-Presse, Jackson aveva ammesso di aver plagiato la frase e aveva deciso di risolvere la questione con Dibango fuori dal tribunale. Tuttavia quando Rihanna aveva chiesto a Jackson nel 2007 il permesso di usare un sample dell'hook, il cantante aveva accettato senza consultare Dibango. I suoi avvocati presentarono il caso presso una corte d'appello parigina, chiedendo un risarcimento di 500,000 \u20ac che avrebbe dovuto essere pagato dalla Sony Music, dalla EMI e dalla Warner Music Group.\nIl brano \u00e8 stato lanciato come quarto singolo dal terzo album di inediti di Rihanna, \"Good Girl Gone Bad\". Prima della sua pubblicazione ufficiale, due remix promozionali del brano sono stati annoverati nelle piattaforme digitali il 7 agosto 2007 sia in Canada che negli Stati Uniti, il Solitaire's More Drama e The Wideboys Club Mix. Il 7 settembre 2007 un extended play di \"Don't Stop the Music\" \u00e8 stato pubblicato tramite iTunes in alcuni Paesi, tra cui Australia, Austria, Giappone, Italia, Nuova Zelanda e Spagna. Esso contiene il The Wideboys Club Mix, la versione dell'album e la versione strumentale. Nello stesso giorno, \"Don't Stop the Music\" \u00e8 stato distribuito come un singolo CD in Germania contenente lo stesso materiale dell'extended play e in pi\u00f9 il video musicale del brano. Ad ottobre 2007, \u00e8 stato pubblicato come CD singolo anche in Francia. La Def Jam Recordings ha mandato il brano per l'airplay nella contemporary hit radio negli Stati Uniti il 13 gennaio 2008.\nCritiche.\n\"Don't Stop the Music\" ha riscontrato il favore della stampa, guadagnandosi recensioni positive da parte di molti critici musicali contemporanei, molti dei quali hanno lodato il campionamento di \"Mama-say, mama-sa, ma-ma-ko-ssa\". Tom Breihan del sito Pitchfork ha definito il brano \"uno strepitoso assaggio della pazzia euroclub combinata con sintetizzatori e bassi\". Egli ha in seguito dichiarato che il sample del brano di Michael Jackson \"entra dentro e sommessamente si confonde nel ritmo irresistibile del pezzo\". Bill Lamb di About.com ha esaltato il brano e ha dichiarato che \"Don't Stop the Music\" \u00e8 \"fantastica per le discoteche e un po' ripetitiva per la musica delle radio pop\". Lamb ha per\u00f2 concluso dicendo che a prescindere dal posto in classifica che il brano si guadagner\u00e0, esso rappresenta un altro grande successo nella carriera di Rihanna. Nick Levine di Digital Spy ha anch'esso esaltato il brano definendolo involontariamente mozzafiato. Ha poi ribattuto che \"Don't Stop the Music\" \u00e8 il miglior singolo che vanta un diritto d'autore di Michael Jackson dal suo singolo \"Blood on the Dance Floor\" del 1997. Shaun Newport di MusicOMH ha anch'egli ribattuto che l'\"etnocentrico 'Mama-say, mama-sa, ma-ma-ko-ssa' e le esuberanti ed esplosive urla forniscono una voce di sottofondo e restituiscono una magia un po' retr\u00f2 ai processori\".\n\"Don't Stop the Music\" ha vinto il premio per la Miglior canzone internazionale ai NRJ Music Awards 2008. Ha ricevuto una nomination al Grammy Award alla miglior registrazione dance alla cinquantesima edizione dei Grammy Awards, tenutasi nello Staples Center a Los Angeles il 10 febbraio 2008. \"Don't Stop the Music\" \u00e8 stato sconfitto da \"LoveStoned/I Think She Knows\" dell'artista americano Justin Timberlake.\nIl video.\nIl video musicale di \"Don't Stop the Music\" \u00e8 stato diretto dal frequente assistente di Rihanna Anthony Mandler. Mandler aveva diretto precedentemente i video per \"Shut Up and Drive\" e \"Hate That I Love You\", singoli di Rihanna del 2007. Il video \u00e8 stato girato in una discoteca di Praga il giorno seguente al video del singolo \"Shut Up and Drive\". La coreografia del video \u00e8 stata creata da Tina Landon, che aveva collaborato con artisti quali Janet Jackson e Ricky Martin.\nEntr\u00f2 per la prima volta nella classifica del programma di MTV ITALIA \"TRL Italia\" il 14 novembre, raggiungendo la posizione n. 5.\nIl video inizia con un taxi che compie una manovra di posteggio vicino ad un marciapiede. Rihanna, con corti capelli neri e giubbotto nero, seduta fa cenno alle amiche di venire e scende sul marciapiede, rivelando d'avere una corta gonna nera. Quindi sprona le altre ragazze, che scendono dall'auto e l'ultima chiude lo sportello. Rihanna entra in un negozio di dolciumi e qui vede un ragazzino che la sta guardando alla cassa; gli fa cenno di stare in silenzio e poi se ne va in un bagno.\nQui entra vestita d'un abito sexy e attillato da sera, con una banda sul seno, e si trova in compagnia di un'amica. Canta e si dimena, mentre sono intervallate le scene di ella stessa che \u00e8 seduta con le ragazze in una discoteca e si rivolge allo schermo. Prima in bagno si tocca e solleva i capelli, poi si ammira la silhouette; poi \u00e8 di nuovo con le amiche e poi di nuovo in bagno, prima che inizi il primo ritornello.\nLa cantante si trova in una disco dove la musica del brano \u00e8 rimbombante, e la troviamo da sola, in compagnia d'un ragazzo (che compie capriole e balla freneticamente) o in una stanza mentre indica lo schermo. Poi la troviamo anche su una parete a cantare alcuni versi, spostando le immagini crea una specie di \"escalation\" di suoni, rumori vari o musica un po' soft dance. Per tutto il video, Rihanna \u00e8 una ballerina sexy e si dimena in alcuni spezzoni, oppure \u00e8 ripresentata sulla parete o ancora nella stanza a ipnotizzare lo spettatore con le sue curve. Il video termina con l'artista che si accarezza i capelli lisci sul muro e lei ancora che balla nella disco.\nInoltre, il brano contiene una parte che si rif\u00e0 completamente al ritornello tribale di \"Wanna be starting something\" di Michael Jackson.\nIl video ha ottenuto la certificazione Vevo.\nCover.\nNel 2009 il cantante inglese Jamie Cullum ha realizzato una cover del brano, inclusa nel suo album \"The Pursuit\".\nNel 2010 la band metal degli italianissimi Arthemis ha realizzato una cover del brano, inclusa nell'EP \"Pop Your Ass vol.1\".\nTracce.\nPromotional remix singles[a]"}
{"id": "1282308", "revid": "1543377", "url": "https://it.wikipedia.org/wiki?curid=1282308", "title": "Ginnastica ai Giochi della XIV Olimpiade", "text": "Le competizioni di ginnastica artistica dei Giochi della XIV Olimpiade si sono svolte al Earls Court Exhibition Centre di Londra nei giorni dal 12 al 14 agosto 1948.\nCome a Berlino 1936 si sono svolte 8 competizioni maschili e una femminile."}
{"id": "1282309", "revid": "287204", "url": "https://it.wikipedia.org/wiki?curid=1282309", "title": "Moderato cantabile (romanzo)", "text": "Moderato cantabile (\"Moderato cantabile\") \u00e8 il romanzo con cui Marguerite Duras apre la stagione narrativa vicina al Nouveau Roman. Pubblicato presso \"Les \u00c9ditions de Minuit\" nel 1958, in Italia usc\u00ec nello stesso anno da \"Einaudi\" nel volume \"I cavallini di tarquinia\" per essere poi pubblicato indipendentemente presso \"Feltrinelli\".\n\"Moderato cantabile\" si pone tra l'iniziale produzione narrativa e quella che diverr\u00e0 una lunga stagione di scritti e sperimentazioni stilistiche (nella quale appariranno i suoi lavori pi\u00f9 importanti e conosciuti, dal \u201cciclo\u201d di Lol V. Stein a quelli che sono i capolavori degli anni Ottanta, \"Il dolore\", \"L'amante\", \"Occhi blu capelli neri\").\nIl titolo deriva dall'omonima sonatina di Anton Diabelli, una semplice indicazione musicale sul ritmo con cui deve essere suonato al pianoforte.\nContenuto.\n\"Moderato cantabile\" si apre su una stanza al quinto piano di un edificio affacciato sul mare. Una lezione di pianoforte. Un bambino. La madre. Un'insegnante. Attraverso la finestra aperta entra un grido proveniente da un bar del porto. A lezione terminata, la madre \u00e8 l\u00ec sulla strada, il bambino poco distante: nella penombra del locale, un uomo \u00e8 riverso sul corpo senza vita di una donna, la bocca sbavata del sangue di un bacio, il sorriso quasi estatico sulle labbra di lei. Questa la scena primaria \u2013 si direbbe \u201cdel crimine\u201d \u2013 a cui Anne Desbaresdes, la madre, assiste come rapita. Non vi sono molti altri elementi narrativi. Non sappiamo bene cosa sia successo alla donna del caff\u00e8, n\u00e9 quale relazione sia intercorsa con quell'uomo. Si tratta di un'altra storia di cui Marguerite Duras tace, non dice.\nIl caff\u00e8 in cui si \u00e8 compiuto il fatto diventa nei giorni seguenti la m\u00e9ta delle passeggiate di Anne col bambino, e il luogo dell'incontro con Chavin, un operaio dei cantieri della citt\u00e0 portuale in cui si svolge il romanzo. Sullo sfondo di una vicenda soffocante per l'incapacit\u00e0 dei protagonisti di decidere del proprio destino, la sonatina del Diabelli nel suo movimento \"Moderato cantabile\" - che il figlio di Anne sta imparando a suonare - rappresenta la malinconica certezza che ogni cosa alla fine deve restare com'\u00e8, se non c'\u00e8 il coraggio, la forza di seguire il proprio desiderio, per quanto scabroso esso sia.\n\"Moderato cantabile\" ha in comune con la nuova corrente letteraria del Nouveau Roman soltanto la struttura. A differenza di autori quali Alain Robbe-Grillet, Nathalie Sarraute, Claude Simon, impegnati a gettare sul mondo uno sguardo freddo e oggettivo, Margherite Duras si caratterizza per l'emotivit\u00e0, la passione sempre presenti. Del resto sar\u00e0 la stessa Duras a dissociarsi pi\u00f9 volte da questo movimento.\nLa comunicazione umana \u00e8 vista come un modo, forse l'unico, di sopportare la realt\u00e0 opprimente e magari anche di cambiarla. I silenzi sono carichi di significato, quasi assordanti. Marguerite Duras dice senza dire. Apparentemente sfiora solo in superficie i personaggi eppure permette di conoscerli in profondit\u00e0. In \"Moderato Cantabile\" un sottoromanzo psicologico si sviluppa attraverso la narrazione di gesti apparentemente irrilevanti. Parole e atteggiamenti vogliono dire veramente quello che esprimono, eppure al tempo stesso trascendono il loro significato, lasciando il lettore dalla prima all'ultima pagina sospeso fra assolute certezze e dubbi laceranti.\nAdattamenti cinematografici.\nNel 1960 il regista Peter Brook ha diretto l'omonima trasposizione cinematografica del romanzo della Duras. La stessa autrice partecip\u00f2 all'adattamento cinematografico in collaborazione con G\u00e9rard Jarlot. Il ruolo di Chauvin venne interpretato da Jean-Paul Belmondo, mentre quello di Anne Desbaresdes fu affidato a Jeanne Moreau che ricevette per questo ruolo il premio come miglior interpretazione femminile al festival di Cannes del 1960. Il film di Peter Brook rientra a tutti gli effetti nei film della Nouvelle Vague francese."}
{"id": "1282310", "revid": "1543377", "url": "https://it.wikipedia.org/wiki?curid=1282310", "title": "Ginnastica ai Giochi della XI Olimpiade", "text": "Le competizioni di ginnastica artistica dei Giochi della XI Olimpiade si sono svolte al Teatro all'aperto di Dietrich Eckert di Berlino nei giorni dal 10 al 12 agosto 1936.\nRispetto alla passata edizione di Los Angeles 1932 \u00e8 stato reintrodotto il \"concorso a squadre femminile\", mentre sono state cancellate le prove maschili \"salita alla fune\", \"clave indiane\" e \"tumbling\"."}
{"id": "1282311", "revid": "1543377", "url": "https://it.wikipedia.org/wiki?curid=1282311", "title": "Ginnastica ai Giochi della X Olimpiade", "text": "La competizione di Ginnastica artistica dei Giochi della X Olimpiade si sono svolte al \"Memorial Coliseum\" di Los Angeles dall'8 al 10 agosto 1932. \nSi sono disputati 11 eventi tutti maschili."}
{"id": "1282313", "revid": "1543377", "url": "https://it.wikipedia.org/wiki?curid=1282313", "title": "Ginnastica ai Giochi della IX Olimpiade", "text": "Le competizioni della Ginnastica artistica dei Giochi della IX Olimpiade si sono svolte si \u00e8 allo stadio Olimpico di Amsterdam dall'8 al 10 agosto 1928.\nPer la prima volta una competizione femminile il concorso completo."}
{"id": "1282315", "revid": "125217356", "url": "https://it.wikipedia.org/wiki?curid=1282315", "title": "Modesto Della Porta", "text": "Vita.\nNato a Guardiagrele, da Donato e Maria Vitacolonna, frequent\u00f2 la scuola elementare e in parte la scuola media.\nDivenne un sarto ed esercit\u00f2 il mestiere nel suo paese e a Roma, ma amava comporre poesie che era solito recitare agli amici. Nel 1933 l'editore lancianese Gino Carabba pubblic\u00f2 le sue poesie dialettali, caratterizzate da una sferzante vena umoristica, nella raccolta \"Ta-p\u00f9. Lu trumbone d'accompagnamente\" che ottenne un successo immediato. \nIl nostro non si spos\u00f2 e mor\u00ec a Guardiagrele il 23 luglio 1938, a 53 anni.\nNel 1954 alcuni amici del poeta fecero pubblicare delle sue poesie inedite dalla casa editrice Marchionne di Chieti.\nLa sua cultura quindi, pi\u00f9 che nascere dai libri scolastici, derivava dalla conoscenza dei proverbi e delle tradizioni abruzzesi. \nNon potendosi considerare propriamente un letterato, in passato, nonostante il grande successo riscosso dalle sue poesie e la conseguente notoriet\u00e0, non fu mai molto apprezzato dai critici letterari. Solo di recente si \u00e8 iniziato ad apprezzarne la icasticit\u00e0 espressiva e a dargli il merito di far conoscere la vita delle genti abruzzesi di un tempo: una vita povera, umile e fatta di immani sacrifici."}
{"id": "1282320", "revid": "287204", "url": "https://it.wikipedia.org/wiki?curid=1282320", "title": "Jack Womack", "text": "Da giovane si trasfer\u00ec a New York, citt\u00e0 che divenne l'ambientazione dei suoi romanzi."}
{"id": "1282321", "revid": "1953061", "url": "https://it.wikipedia.org/wiki?curid=1282321", "title": "Dorchester", "text": ""}
{"id": "1282337", "revid": "773636", "url": "https://it.wikipedia.org/wiki?curid=1282337", "title": "Chiesa di San Michele a Comeana", "text": "La chiesa di San Michele a Comeana si trova nel comune di Carmignano, in provincia di Prato.\nEsistente dal XIII secolo, presenta una semplice facciata con coronamento curvilineo, separata da un classicheggiante campanile a torre (1812) dalla contigua Compagnia del Santissimo Sacramento.\nL'interno, a tre navate con tribuna, presenta sobrie forme neocinquecentesche derivanti dai radicali interventi del tardo Ottocento.\nNel contiguo oratorio una tela con l\"Ultima Cena\", del primo Seicento, attribuita a Cosimo Lotti. L'oratorio conserva i costumi della secolare processione del \"Morto Redentore\", che si svolge la sera del Venerdi Santo, Sacra rappresentazione dei misteri della Passione che vede la presenza di centinaia di personaggi in costume, cori e suonatori, e coinvolge l'intero paese."}
{"id": "1282339", "revid": "1566286", "url": "https://it.wikipedia.org/wiki?curid=1282339", "title": "Uschi Digard", "text": "Ha interpretato pi\u00f9 di 120 film, ed \u00e8 nota principalmente per essere apparsa in alcuni film di Russ Meyer, come \"Cherry, Harry &amp; Raquel!\", \"Supervixens\" e \"Beneath the Valley of the Ultra-Vixens\". Nella sua carriera ha usato pi\u00f9 di 30 pseudonimi.\nBiografia.\nA 16 anni lasci\u00f2 la Svezia: prima si stabil\u00ec a Parigi, quindi in Italia, in Svizzera (dove recit\u00f2 in teatro) e in Inghilterra. Torn\u00f2 in Svezia, quindi nel 1967 approd\u00f2 definitivamente negli Stati Uniti, dove inizi\u00f2 a lavorare come interprete. Successivamente divent\u00f2 una modella, quindi debutt\u00f2 nel cinema nel 1968, divenendo una delle attrici preferite del regista Russ Meyer. Grazie alle generose dimensioni del suo seno, comparve spesso su riviste pornografiche specializzate di tutto il mondo. Come pornoattrice ha lavorato anche con John Holmes.\nPrese inoltre parte a numerosi cortometraggi di lotta femminile in chiave sexy: memorabile, per gli appassionati del genere, la sfida di lotta in bikini tra la Digard e la sua grande amica Candy Samples, un'altra celebre modella e pornoattrice dalle forme giunoniche (\"Battle of the Bosoms\", Triumph Studios, 1980). Dopo una lunga carriera nell'hard si \u00e8 ritirata dalle scene nel 1989. La Digard parla correttamente otto lingue: tedesco, danese, norvegese, francese, italiano, spagnolo, inglese e ovviamente lo svedese."}
{"id": "1282342", "revid": "177966", "url": "https://it.wikipedia.org/wiki?curid=1282342", "title": "Porta San Zeno (Verona)", "text": "Porta San Zeno \u00e8 un monumentale accesso di Verona fatto erigere nel 1542 su progetto dell'architetto Michele Sanmicheli.\nStoria.\nLa porta venne progettata dall'architetto veronese Michele Sanmicheli nel 1541, al ritorno dal suo viaggio nel mediterraneo orientale. Due iscrizioni situate sulla facciata anteriore e su quella posteriore della porta, recanti entrambe la data del 1542, fanno pensare che la sua costruzione fu estremamente breve, concludendosi in meno di un anno.\nLa posizione venne stabilita \"ex novo\", intermedia rispetto alle preesistenti porte medievali: porta Nova o di Santo Zenone, dove confluivano le strade provenienti da Brescia e dal Chievo, si trovava infatti pi\u00f9 a nord; a sud, invece, si trovava porta San Massimo, attraversata dalla strada proveniente dall'omonima localit\u00e0.\nDescrizione.\nLa porta \u00e8 inserita nella cortina tra il bastione di San Procolo ed il bastione di San Zeno, in prossimit\u00e0 di quest'ultimo.\nLa pianta \u00e8 quadrata, articolata sul grande androne centrale voltato, nel quale si immette il passaggio carraio; lateralmente sono disposti un passaggio pedonale laterale e il vano per il corpo di guardia, mentre altri locali per il ricovero della guardia si trovano al secondo piano. La copertura \u00e8 a tetto a padiglione. La porta era dotata di ponti levatoi lignei, i quali calavano sul ponte permanente di muratura che attraversava il fossato magistrale.\nI prospetti riprendono lo schema compositivo classico dell'arco trionfale, con fornice maggiore centrale ad arco a tutto sesto e due portali laterali quadrati. Le facciate, di laterizio e di pietra rustica, sono composte da paraste di ordine composito, da fregi e altri elementi ornamentali, come scudi, targhe, e medaglioni. Interessante \u00e8 la motivazione che port\u00f2 all'utilizzo dell'ordine composito abbinato al bugnato, in contrapposizione a quello dorico impiegato nella coeva porta Nuova, del medesimo architetto: questo era uno dei due principali punti di ingresso, insieme a porta San Giorgio, per i visitatori stranieri che provenivano dal passo del Brennero, ai quali si voleva manifestare due caratteristiche del buon governo veneziano, severit\u00e0 e garbo, due caratteristiche che, come spiegava l'architetto e teorico Sebastiano Serlio, bene erano espresse del bugnato; l'uso del capitello composito si spiega invece con il fatto che \u00e8 un ordine tipicamente latino, si suggeriva cos\u00ec allo straniero che era arrivato in una citt\u00e0 italiana.\nSi pu\u00f2 notare una notevole somiglianza con la porta di Terraferma di Zara, sia per la composizione generale che per i dettagli. Il recupero del modello della porta di Zara, ma anche l'ampio utilizzo di materiale laterizio, pi\u00f9 povero rispetto alla marmo utilizzato nelle altre due porte realizzate a Verona dal Sanmicheli, porta Nuova e porta Palio, sono spiegabili con la limitatezza del budget fornito dall'amministrazione veneziana per questo fabbrica e con il bisogno di terminarla in tempi molto rapidi."}
{"id": "1282343", "revid": "1543377", "url": "https://it.wikipedia.org/wiki?curid=1282343", "title": "045 (prefisso)", "text": "045 \u00e8 il prefisso telefonico del distretto di Verona, appartenente al compartimento omonimo.\nIl distretto comprende la parte settentrionale della provincia di Verona. Confina con i distretti di Rovereto (0464) a nord, di Schio (0445) a nord-est, di Vicenza (0444) a est, di Legnago (0442) a sud-est, di Mantova (0376) a sud-ovest, di Brescia (030) e di Sal\u00f2 (0365) a ovest.\nAree locali e comuni.\nIl distretto di Verona comprende 77 comuni compresi nelle 10 aree locali di:\nI comuni compresi nel distretto sono: Affi, Albaredo d'Adige, Arcole, Badia Calavena, Bardolino, Belfiore, Bosco Chiesanuova, Bovolone, Brentino Belluno, Brenzone sul Garda, Bussolengo, Buttapietra, Caldiero, Caprino Veronese, Castel d'Azzano, Castelnuovo del Garda, Cavaion Veronese, Cazzano di Tramigna, Cerro Veronese, Colognola ai Colli, Costermano, Dolc\u00e8, Erb\u00e8, Erbezzo, Ferrara di Monte Baldo, Fumane, Garda, Grezzana, Illasi, Isola della Scala, Isola Rizza, Lavagno, Lazise, Malcesine, Marano di Valpolicella, Mezzane di Sotto, Montecchia di Crosara, Monteforte d'Alpone, Mozzecane, Negrar, Nogarole Rocca, Oppeano, Pal\u00f9, Pastrengo, Pescantina, Peschiera del Garda, Povegliano Veronese, Rivoli Veronese, Ronc\u00e0, Ronco all'Adige, Rover\u00e8 Veronese, Salizzole, San Bonifacio, San Giovanni Ilarione, San Giovanni Lupatoto, San Martino Buon Albergo, San Mauro di Saline, San Pietro di Morubio, San Pietro in Cariano, San Zeno di Montagna, Sant'Ambrogio di Valpolicella, Sant'Anna d'Alfaedo, Selva di Progno, Soave, Sommacampagna, Sona, Sorg\u00e0, Torri del Benaco, Tregnago, Trevenzuolo, Valeggio sul Mincio, Velo Veronese, Verona, Vestenanova, Vigasio, Villafranca di Verona e Zevio."}
{"id": "1282350", "revid": "827882", "url": "https://it.wikipedia.org/wiki?curid=1282350", "title": "0442", "text": "0442 \u00e8 il prefisso telefonico del distretto di Legnago, appartenente al compartimento di Verona.\nIl distretto comprende la parte meridionale della provincia di Verona.\nConfina con i distretti di Vicenza (0444) a nord-est, di Este (0429) a est, di Rovigo (0425) a sud-est, di Ostiglia (0386) a sud, di Mantova (0376) a ovest e di Verona (045) a nord-ovest.\nAree locali.\nIl distretto di Legnago comprende 21 comuni compresi nelle 2 aree locali di Cerea (ex settori di Cerea e Nogara) e Legnago (ex settori di Cologna Veneta e Legnago). \nArea locale di Cerea.\nL'area locale di Cerea comprende i comuni di:\ndivisa nella Rete Urbana di Cerea e Rete Urbana di Nogara.\nRete Urbana di Cerea.\nLa Rete Urbana di Cerea comprende i comuni di:\nRete Urbana di Nogara.\nLa Rete Urbana di Nogara comprende i comuni di:\nArea locale di Legnago.\nL'area locale di Legnago comprende i comuni di:\ndivisa nella Rete Urbana di Cologna Veneta e Rete Urbana di Legnago.\nRete Urbana di Cologna Veneta.\nLa Rete Urbana di Cologna Veneta comprende i comuni di:\nE le seguenti localit\u00e0:\nRete Urbana di Legnago.\nLa Rete Urbana di Legnago comprende i comuni di:"}
{"id": "1282356", "revid": "838137", "url": "https://it.wikipedia.org/wiki?curid=1282356", "title": "Indicatore programmabile", "text": "L'indicatore programmabile \u00e8 uno strumento indicatore elettronico in grado di leggere vari tipi di trasduttori e presentare sul proprio visualizzatore la misura gi\u00e0 nell'unit\u00e0 ingegneristica d'interesse.\nQuesti strumenti possono essere immaginati come dei multimetri che, invece di visualizzare il valore del segnale elettrico in uscita dal trasduttore, elaborano quest'ultimo in base ai propri settaggi, traducendolo gi\u00e0 nell'appropriata unit\u00e0 ingegneristica ad uso dell'operatore.\nUso.\nCon l'incremento dell'utilizzo dei trasduttori, sia gli utenti, che gli stessi costruttori di strumentazione, si sono resi conto che non \u00e8 pratico rendere disponibile una misura come lettura in segnale elettrico, costringendo gli utenti a post-elaborare la lettura per ottenere la misura che interessa. Pertanto, sfruttando lo sviluppo dell'elettronica, sono stati studiati e messi sul mercato una vasta gamma di strumenti indicatori che rendono immediatamente disponibile su un visualizzatore la misura nell'unit\u00e0 ingegneristica.\nFacciamo un esempio:\nSupponiamo di voler rendere disponibile ad un operatore la misura di pressione di un trasduttore avente un segnale d'uscita in tensione. Un metodo potrebbe essere quello di collegare un voltmetro all'uscita del trasduttore, leggere la sua uscita in volt e lasciare all'operatore l'esecuzione della proporzione che permette di trasformare la precedente lettura in bar. Pi\u00f9 praticamente si pu\u00f2 usare un appropriato indicatore che, preventivamente settato, traduce la lettura dei volt (interna allo strumento) in una misura (gi\u00e0 disponibile sul visualizzatore) in bar.\nOvviamente, visto la vastit\u00e0 di tipi di trasduttori, nessun indicatore \u00e8 in grado di interfacciarsi a tutti. Esistono comunque degli indicatori definiti universali che, per versatilit\u00e0 di settaggio e per ricchezza di circuiti, sono in grado d'interfacciarsi a molti tipi di trasduttori, adattandosi al meglio nella lettura dei rispettivi segnali elettrici.\nComposizione di una catena di misura.\nGli indicatori programmabili molto raramente integrano dei sensori, pertanto per effettuare delle misure devono essere accoppiati a dei trasduttori elettrici/elettronici esterni, componendo di fatto una vera catena di misura:\nSettaggio &amp; programmazione.\nCome accennato, perch\u00e9 gli indicatori possano tradurre il segnale elettrico del trasduttore in unit\u00e0 ingegneristica, devono essere preventivamente settati allo scopo.\nIl settaggio pu\u00f2 essere eseguito sia con l'ausilio di regolazioni hardware (interruttori, commutatori, potenziometri, trimmer,\u2026.), sia con l'ausilio di impostazioni software (la programmazione di parametri resi disponibili dal firmware dello strumento).\nIn qualunque caso il punto di partenza \u00e8 la conoscenza della transcaratteristica del trasduttore, vale a dire la relazione che esiste tra la grandezza fisica misurata dal trasduttore e il suo segnale d'uscita. Questa pu\u00f2 esserci nota tramite il manuale (fornito dal costruttore del trasduttore), oppure dal rapporto di taratura (fornito da un laboratorio che ne ha fatto la caratterizzazione metrologica).\nIl settaggio fornisce all'indicatore due generi d'informazione:\nCon gli indicatori pi\u00f9 avanzati, la programmazione dei parametri pu\u00f2 essere fatta da elaboratori remoti, tramite dei collegamenti standard (RS232, USB, e altri). Questo permette di conservare i settaggi e riduce gli errori da parte degli operatori quando si ripresenta la necessit\u00e0 dell'applicazione.\nFunzioni supplementari opzionali.\nCon lo sviluppo dell'integrazione in elettronica \u00e8 stato possibile disporre di circuiti economici e di dimensioni contenute, questo si \u00e8 ripercosso anche sulla strumentazione: man mano ha reso disponibile sui piccoli strumenti, funzioni inizialmente pensate per sistemi pi\u00f9 grossi e costosi.\nCos\u00ec i piccoli indicatori programmabili, inizialmente pensati per essere di ausilio nella lettura di trasduttori, si sono spesso arricchiti di tutta una serie di funzioni supplementari che ne ampliano le possibilit\u00e0 e funzioni. Oggi, sfogliando un catalogo dei costruttori, vengono presentati indicatori relativamente economici, su cui sono previste molte opzioni, che possono essere sfruttate per funzioni pi\u00f9 complesse della semplice visualizzazione delle misure.\nElenchiamo le funzioni supplementari pi\u00f9 comuni:\nTipologia.\nCome gi\u00e0 accennato, esiste una vasta variet\u00e0 d'indicatori programmabili, proprio in quanto devono soddisfare le esigenze relative all'interfacciamento con vari tipi di trasduttori e con le particolarit\u00e0 dell'applicazione.\nCi sono vari modi di suddividere e classificare questi strumenti, ad esempio basandosi sulle particolarit\u00e0 d'applicazione (es. con allarmi, senza allarmi\u2026), oppure sulla tipologia di trasduttori per cui sono stati pensati (esempio, per termocoppie, per celle di carico,\u2026.). Bisogna comunque tenere conto del fatto che indicatori progettati per certi trasduttori, possono anche leggerne altri tipi, purch\u00e9 il segnale sia compatibile con il loro ingresso. Esempio: molti indicatori pensati per leggere celle di carico, sono in grado di leggere alcuni tipi di trasduttori di pressione, in quanto hanno in comune un sensore basato su un ponte di Wheatstone.\nDi seguito viene offerta una classificazione che si basa sul tipo di segnale elettrico che l'indicatore \u00e8 in grado di leggere.\nTensione.\nLa maggior parte dei trasduttori generano un segnale analogico in tensione, proporzionale alla grandezza misurata; pertanto anche la maggior parte degli indicatori programmabili sono progettati per leggere questo tipo di segnale.\nIl problema \u00e8 che seconda del tipo di trasduttore le tensioni in gioco variano da frazioni di millivolt a decine di volt; inoltre spesso \u00e8 l'indicatore che deve fornire l'alimentazione al trasduttore, e questa varia anch'essa a seconda del tipo di trasduttore.\nFortunatamente lo sviluppo di indicatori universali ha permesso di avere a disposizione apparecchiature flessibili, dotate di diversi fondoscala che permettono di non perdere troppo in risoluzione di lettura. In alcuni \u00e8 inoltre possibile scegliere tra diversi valori di tensione, per l'alimentazione del trasduttore.\nEsistono dei casi limite, legati alla natura del segnale o alla precisione richiesta nella misura, che richiedono degli indicatori specializzati, poco flessibili nell'utilizzo, ma idonei a risolvere questi particolari problemi.\nUn caso tipico sono gli indicatori specializzati nella lettura di termocoppie. Questi strumenti sono costretti a leggere delle tensioni molto basse (al massimo qualche decina di millivolt) e devono adottare delle particolari attenzioni per il materiale delle connessioni, monitorare la temperatura per la compensazione del giunto freddo e filtrare opportunamente il segnale (gi\u00e0 di per s\u00e9 prossimo al rumore di fondo). Inoltre le termocoppie presentano transcaratteristiche tutt'altro che lineari, che richiedono (per misure di precisione) l'uso d'accurate tabelle di taratura integrate nel firmware dell'indicatore.\nUn altro caso sono gli indicatori usati per la lettura di celle di carico quando si richieda misure di precisione. Anche questi devono leggere delle tensioni molto basse e filtrare opportunamente il segnale (prossimo al rumore di fondo); in pi\u00f9 devono prestare cura alla qualit\u00e0 della tensione destinata ad alimentare la cella di carico: ogni difformit\u00e0 di quest'ultima genera direttamente variazioni sul segnale in uscita dal trasduttore, e pertanto imprecisioni nella misura.\nCorrente.\nAlcuni trasduttori generano un segnale analogico in corrente, anch'esso proporzionale alla grandezza misurata. Questo formato di segnale presenta alcuni vantaggi rispetto a quelli in tensione:\nPer contro, questo tipo di segnale richiede, a parit\u00e0 di precisione, trasduttori e strumenti indicatori con circuiteria pi\u00f9 complessa e costosa.\nLa quasi totalit\u00e0 di questi trasduttori adottano un formato di segnale noto come 4-20 mA, dove il valore pi\u00f9 basso leggibile dal trasduttore si traduce in un segnale elettrico di 4 mA, e il valore pi\u00f9 alto in un segnale di 20 mA.\nResistenza.\nUn limitato numero di trasduttori modulano la propria conduttivit\u00e0 in funzione della grandezza misurata. In pratica gli indicatori destinati a leggere questi trasduttori possono essere immaginati come dei ohmmetri che traducono il valore di resistenza nell'unit\u00e0 ingegneristica della grandezza.\nUn caso tipico sono gli indicatori specializzati nella lettura di termoresistenze. Questi strumenti rilevano la resistenza di un elemento che varia quest'ultima in funzione della propria temperatura; l'elemento assume una forma di sonda che viene messa a diretto contatto con il misurando.\nDigitali.\nDiversi trasduttori generano un segnale elettrico digitale, anch'esso proporzionale alla grandezza misurata. In questi strumenti il segnale pu\u00f2 assumere diverse forme:\nLa maggior parte di questi trasduttori presentano in uscita segnali definiti compatibili TTL: vale a dire segnali digitali dove il livello basso (livello logico \"0\") \u00e8 rappresentato da un valore di tensione compreso tra i 0 e 0,5 V, mentre il livello alto (livello logico \"1\") \u00e8 rappresentato da un valore compreso tra i 3 e 5 V.\n\u00c8 interessante notare che uno stesso tipo di trasduttore pu\u00f2, a seconda dell'applicazione, codificare una grandezza sotto forma di frequenza degli impulsi, oppure un'altra come totale di questi ultimi. Esempio: una riga ottica in movimento presenta una frequenza degli impulsi proporzionale alla sua velocit\u00e0, mentre il conteggio degli stessi \u00e8 proporzionale al suo spostamento.\nAnche in questo caso, sono stati progettati molti tipi di indicatori in grado di leggere questi segnali e di tradurli in una misura direttamente comprensibile all'utente. si osservi che l'impiego di indicatori \u00e8 quanto mai necessario quando si usano trasduttori digitali; infatti, la quasi totalit\u00e0 di questi trasduttori generano come segnale dei lunghi e veloci treni d'impulsi che nessun operatore \u00e8 in grado di contare, e che possono essere conteggiati solo con l'ausilio di un apposito strumento indicatore. Per questo tali strumenti vengono anche chiamati contatori programmabili.\nIn parallelo a quanto precedentemente detto, questi strumenti possono essere immaginati come dei frequenzimetri o dei contatori che, invece di visualizzare la frequenza o il totale degli impulsi elettrici in uscita dal trasduttore, li traducono gi\u00e0 nell'appropriata unit\u00e0 ingegneristica ad uso dell'operatore.\nAnche in questo caso, in commercio esistono apparecchiature flessibili, che, a seconda di come sono state settate, permettono di funzionare sia in modalit\u00e0 \"frequenzimetro\", che in modalit\u00e0 \"totalizzatore\", adattandosi alle necessit\u00e0 dell'applicazione.\nInfine, un caso particolare sono gli strumenti definiti indicatori bidirezionali o contatori bidirezionali: sono degli indicatori programmabili in grado di leggere trasduttori di spostamento bidirezionali (come molti encoder o righe ottiche). Per far ci\u00f2 il trasduttore genera due segnali leggermente sfasati tra loro, su cui lo strumento indicatore \u00e8 in grado di fare opportune considerazioni, permettendogli di ricostruire lo spostamento sia in termini quantitativi, che la direzione.\nPorte di comunicazione.\nRecentemente sono comparsi sul mercato dei trasduttori che escono direttamente con una porta di comunicazione standard (esempio IEEE 488 o CANbus) per potersi interfacciare direttamente con un elaboratore remoto. Questa soluzione \u00e8 adottata dove si prevede gi\u00e0 una lettura remota del trasduttore o in aree dove ci sono elevati disturbi elettromagnetici.\nSebbene questa soluzione \u00e8 pensata per collegarsi direttamente a PC o strumenti d'acquisizione dati, \u00e8 probabile che, con lo sviluppo delle applicazioni, compariranno indicatori che permettono d'interfacciarsi direttamente a questi trasduttori. La particolarit\u00e0 di questa soluzione \u00e8 che l'unico settaggio da fare sullo strumento indicatore, riguarda il protocollo di comunicazione, in quanto questi trasduttori trasmettono (codificati) i valori di misura gi\u00e0 convertiti nell'unit\u00e0 ingegneristica del misurando.\nStruttura.\nA titolo d'esempio, si propone lo schema a blocchi di un indicatore universale completo delle principali funzioni opzionali:\nIl cuore dell'apparecchiatura \u00e8 costituito da un circuito a microprocessore (MICRO), che si occupa:\nLe impostazioni e i settaggi vengono effettuati dall'operatore tramite il pannello di controllo (PANEL), che nei casi pi\u00f9 semplici pu\u00f2 essere composto solo da qualche pulsante.\nIl trasduttore esterno (TRASD) genera un segnale elettrico che viene mandato ad una sezione definita \"condizionatore di segnale\" (COND), la quale si occupa di amplificare ed eventualmente filtrare il segnale secondo i settaggi previsti. Il segnale si presenter\u00e0 cos\u00ec adattato al meglio per il convertitore digitale-analogico (DAC); quest'ultimo si occupa di trasformare il segnale analogico in un valore numerico digitale, che il microprocessore pu\u00f2 gestire.\nIl microprocessore esegue la traduzione in un valore in unit\u00e0 ingegneristica e comanda il visualizzatore (DISPLAY) di presentarlo all'utente. Eventualmente, lo stesso valore pu\u00f2 essere mandato ad un acquisitore dati esterno (REGIST), previa trasformazione in segnale analogico tramite un convertitore digitale-analogico (ADC), oppure ad un elaboratore remoto (PC) tramite un'interfaccia di comunicazione (INTERF).\nQualora l'indicatore gestisca degli allarmi, microprocessore controlla la presenza di questi eventi, e li segnala a controllori esterni (CONTR) tramite semplici circuiti d'interfaccia (ALARM).\nCompleta l'apparecchiatura un circuito di alimentazione (ALIM) adeguato per rifornire tutti i circuiti interni, nonch\u00e9 alimentare il traduttore a cui \u00e8 accoppiato."}
{"id": "1282357", "revid": "121169", "url": "https://it.wikipedia.org/wiki?curid=1282357", "title": "Corrugatore del sopracciglio", "text": ""}
{"id": "1282358", "revid": "1534511", "url": "https://it.wikipedia.org/wiki?curid=1282358", "title": "Algoritmo di fattorizzazione di Shor", "text": "L'algoritmo di fattorizzazione di Shor \u00e8 un algoritmo ideato da Peter Shor nel 1994 per risolvere il problema della fattorizzazione dei numeri interi in numeri primi.\nSu un computer quantistico questo algoritmo ha una complessit\u00e0 computazionale polinomiale o, pi\u00f9 correttamente, BQP (\"Bounded error Quantum Polynomial time\"): i fattori sono trovati con margine d'errore arbitrariamente piccolo in tempo polinomiale nella lunghezza dell'intero di input.\nRiduzione del problema.\nSia formula_1 il numero da fattorizzare. Il problema di fattorizzarlo in fattori primi si pu\u00f2 ridurre a massimo log(n) problemi di fattorizzazione binaria in numeri non per forza primi.\nViene scelto un numero formula_2 tale che formula_3 sia coprimo con formula_1: il massimo comun divisore tra i due vale dunque 1.\nSi definisce una successione sugli interi positivi formula_5: \ntale che uno dei termini della successione \u00e8 pari ad uno, e i seguenti si ripetono in modo periodico, ossia \nformula_10 \u00e8 il pi\u00f9 piccolo intero per cui formula_11, e si dice ordine moltiplicativo di formula_3 modulo formula_1. \u00c8 anche pari al periodo della successione.\nSe formula_10 \u00e8 pari, almeno un fattore di formula_1 si trova tra i due numeri \ninfatti\nAd esempio con n=143, e scegliendo a=21, l'ordine \u00e8 4 (formula_21).\nVale formula_22.\nI MCD tra i due termini ed formula_1 sono i candidati fattori primi:\nche sono effettivamente i fattori di formula_1, 11 e 13.\nCalcolo dell'ordine.\nIndividuare l'ordine \u00e8 un problema di cui non si conosce una soluzione deterministica efficiente con un computer classico. L'introduzione di Peter Shor \u00e8 quella di un algoritmo quantistico in grado di fornire l'ordine formula_10 in tempo polinomiale nella dimensione di formula_1. L'algoritmo utilizza la codifica e l'estrazione di informazioni (tramite la trasformata di Fourier quantistica) dalle fasi relative tra gli stati quantistici (qubit), propriet\u00e0 che non ha un equivalente classico.\nEsistono diverse versioni dell'algoritmo. Quella presentata da Shor nel 1994 \u00e8 la seguente:\nDiverse ripetizioni dell'algoritmo forniscono varie stime di formula_44, da cui si pu\u00f2 riconoscere formula_10. Il formula_5 misurato ad ogni esecuzione \u00e8 casuale, tra tutti quelli minori di formula_10: da solo pu\u00f2 risultare fuorviante (ad esempio se divide r).\nEfficienza.\nL'algoritmo presentato ha complessit\u00e0 di ordine formula_48. La restante parte della fattorizzazione, espressa sopra, \u00e8 comune agli algoritmi classici ed \u00e8 gi\u00e0 efficiente: l'accelerazione che l'algoritmo di Shor d\u00e0 al problema del calcolo dell'ordine, quindi, rende efficiente l'intero algoritmo di fattorizzazione.\nL'algoritmo, tuttavia, non \u00e8 deterministico, ed ha una probabilit\u00e0 di successo minore di 1: si pu\u00f2 comunque ripeterne l'iterazione per abbassare la soglia d'errore.\nImplementazione.\nNon esiste una macchina quantistica scalabile che implementi la versione descritta dell'algoritmo di Shor. Versioni compilate, ossia ridotte per casi specifici, sono invece gi\u00e0 state eseguite: ad esempio su sistemi ottici lineari, dove i qubit sono codificati nella polarizzazione dei fotoni."}
{"id": "1282359", "revid": "729019", "url": "https://it.wikipedia.org/wiki?curid=1282359", "title": "Muscolo depressore del sopracciglio", "text": "Il depressore del sopracciglio \u00e8 un muscolo dell'occhio del corpo umano.\nLa natura di questo muscolo \u00e8 soggetta ad alcune dispute fra gli anatomisti e altre figure del campo medico. Qualche disegnatore (come il Netter et al.) e altre autorit\u00e0 lo considerano parte dell'orbicolare dell'occhio. Dall'altra parte, molti dermatologi, oftalmici e chirurghi plastici ritengono che il depressore del sopracciglio sia un muscolo distinto, e che abbia un effetto definito e individuale sul sopracciglio e sulla pelle della glabella.\nIl depressore del sopracciglio origina dal bordo orbitale mediale, vicino all'osso lacrimale, e si inserisce sul lato mediale della parte ossea dell'orbita, inferiormente al corrugatore del sopracciglio.\nIn alcuni casi il muscolo presenta due capi, mentre in altri solamente uno."}
{"id": "1282362", "revid": "120143245", "url": "https://it.wikipedia.org/wiki?curid=1282362", "title": "HAL Laboratory", "text": "La HAL Laboratory, Inc. (\u682a\u5f0f\u4f1a\u793e\u30cf\u30eb\u7814\u7a76\u6240, Kabushikigaisha Haru Kenky\u016bjo) \u00e8 una software house giapponese specializzata in videogiochi fondata il 21 febbraio 1980.\nLa casa \u00e8 una delle principali partner di sviluppo per Nintendo, le cosiddette \"second-party\". Il nome della compagnia \u00e8 stato tratto dal film , in cui HAL era il nome del computer dall'intelligenza umana. Kirby, il personaggio pi\u00f9 famoso creato dalla HAL, \u00e8 spesso utilizzato come suo simbolo.\nNon \u00e8 per\u00f2 cominciata con Nintendo e il NES l'avventura della HAL Laboratory ma gi\u00e0 nei primi anni ottanta, con il computer MSX system. HAL si lega alla casa di Ky\u014dto dal 1986 sul Famicom Disk System il gioco \"Gall Force\" (dall'anime omonimo). Da allora in poi avrebbe sviluppato sempre in esclusiva per tutti i sistemi Nintendo.\nHALKEN (derivato dal nome letterale Giapponese \"HAL KENky\u016bjo\") \u00e8 stato usato negli anni novanta come nome alternativo, per distinguersi, poich\u00e9 molti titoli di quel periodo furono inoltre realizzati dalla HAL America, una sussidiaria Nord Americana della compagnia.\nSatoru Iwata, per oltre 10 anni presidente di Nintendo, era precedentemente il presidente di HAL.\nAltra figura fondamentale per la HAL, e per Nintendo stessa, \u00e8 Masahiro Sakurai, il creatore di \"Kirby\" e di \"Super Smash Bros\"."}
{"id": "1282363", "revid": "12222", "url": "https://it.wikipedia.org/wiki?curid=1282363", "title": "Prodotti fitosanitari", "text": ""}
{"id": "1282368", "revid": "10873", "url": "https://it.wikipedia.org/wiki?curid=1282368", "title": "Modello evolutivo delle CPU Intel", "text": ""}
{"id": "1282370", "revid": "122579139", "url": "https://it.wikipedia.org/wiki?curid=1282370", "title": "Brich di Zumaglia", "text": "Il Brich di Zumaglia \u00e8 un rilievo alto 669\u00a0m, situato pochi km ad est di Biella e che appartiene territorialmente ai comuni di Zumaglia e di Ronco Biellese (BI).\nNell'area \u00e8 stata istituita nel 1995 l\"'Area attrezzata Brich di Zumaglia e Mont Pr\u00e8ve\", la cui gestione \u00e8 da marzo 2021 affidata ad Manifacture 60 O.d.V. presieduta da Giulia Borio\nDescrizione.\nLa collina si presenta arrotondata e ammantata di una fitta vegetazione.\nA circa 400 metri dal brich (termine piemontese per \"collina-altura\") si trova il poco pi\u00f9 basso Mont Prev\u00e8 (660\u00a0m); le due colline sono separate da una sella boscosa a quota 620\u00a0m.\nI due rilievi ricadono nel bacino idrografico del Torrente Quargnasca, e separano tra loro le vallette collinari bagnate da due affluenti di questo corso d'acqua, il Chiebbia (ad ovest) e il Riasco (ad est).\nIl toponimo \"Zumaglia\" deriva da \"zumaja\", un termine biellese che significa \"mammella\", e si riferisce a come le due colline gemelle appaiono se viste da lontano.\nIl castello.\nSulla cima del brich si trova il castello di Zumaglia risalente al 1291. Quasi completamente distrutto nel 1556, \u00e8 stato ricostruito solo quattro secoli dopo, nel 1937, per opera del conte Vittorio Buratti. Viene utilizzato per eventi, mostre, ricevimenti e per iniziative culturali, tra cui la ormai nota rassegna estiva di teatro itinerante a cura della compagnia A.R.S. Teatrando.\nLa casa di guardia.\nCostruita per ospitare il custode e il giardiniere, verr\u00e0 riconvertita per laboratori di terra cotta, luogo letterario e frutteto.\nCascina Al\u00e8.\nCasa colonica circondata un tempo da un orto modello, un frutteto e una vigna impiantata per realizzare il vino tipico Al\u00e9. L'intento del gestore \u00e8 riscoprire l'utilit\u00e0 della cascina realizzando orto, frutteto, giardini e piccola degustazione di prodotti del territorio per dare ospitalit\u00e0 al viandante.\nFlora.\nIl castello \u00e8 circondato da un parco nel quale sono tuttora presenti alberi di specie rare o esotiche anche di notevoli dimensioni. I fitti boschi di castagno che ammantano il Mont Prev\u00e8 sono invece quelli tipici della collina biellese.\nEscursionismo.\nPer il Brich di Zumaglia transita la GtB (Grande traversata del Biellese), un lungo itinerario escursionistico che percorre a quote medio-basse tutta la provincia di Biella.\nNel parco si possono percorrere sentieri nel bosco e strade acciottolate per un totale di circa 4000 metri."}
{"id": "1282371", "revid": "401052", "url": "https://it.wikipedia.org/wiki?curid=1282371", "title": "L\u00fcbbenau/Spreewald", "text": "L\u00fcbbenau/Spreewald, in basso sorabo Lubnjow/B\u0142ota, \u00e8 una citt\u00e0 del Brandeburgo, in Germania, appartenente al circondario dell'Oberspreewald-Lusazia.\nStoria.\nNel 2003 vennero aggregati alla citt\u00e0 di L\u00fcbbenau/Spreewald i soppressi comuni di Bischdorf, Boblitz, Gro\u00df Beuchow, Gro\u00df L\u00fcbbenau, Gro\u00df-Klessow, Hindenberg, Kittlitz, Klein Radden, Leipe e Ragow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nL\u00fcbbenau si divide in 13 zone, corrispondenti all'area urbana e a 12 frazioni (\"Ortsteil\"):\nAmministrazione.\nGemellaggi.\nL\u00fcbbenau \u00e8 gemellato con:"}
{"id": "1282372", "revid": "10375393", "url": "https://it.wikipedia.org/wiki?curid=1282372", "title": "Trofeo Joan Gamper", "text": ""}
{"id": "1282376", "revid": "12290", "url": "https://it.wikipedia.org/wiki?curid=1282376", "title": "Era di Apocalisse", "text": ""}
{"id": "1282378", "revid": "12290", "url": "https://it.wikipedia.org/wiki?curid=1282378", "title": "L'Era di Apocalisse", "text": ""}
{"id": "1282394", "revid": "767487", "url": "https://it.wikipedia.org/wiki?curid=1282394", "title": "Thomas Woods", "text": "Biografia.\n\u00c8 \"Senior fellow\" presso il Ludwig von Mises Institute. Ha studiato storia all'Universit\u00e0 di Harvard e alla Columbia University. Suoi scritti e saggi sono apparsi in autorevoli riviste quali: \"American Studies\"; \"New Oxford Review\"; \"Religion &amp; Liberty\"; \"Journal des Economistes et des Etudes Humaines\"; \"Human Rights Review\"; \"Journal of Libertarian Studies\".\n\u00c8 autore di \"The Politically Incorrect Guide to American History\" (2004); \"The Church Confronts Modernity\" (2004); \"How the Catholic Church Built Western Civilization\" (2005).\nNel 2006, per la sua opera \"The Church and the Market\" gli \u00e8 stato assegnato dalla Intercollegiate Studies Institute e dalla Templeton Foundation il primo premio del prestigioso Templeton Enterprise Awards.\nVive ad Auburn, Alabama."}
{"id": "1282395", "revid": "124669385", "url": "https://it.wikipedia.org/wiki?curid=1282395", "title": "Muscolo orbicolare dell'occhio", "text": "Il muscolo orbicolare dell'occhio origina dalla parte nasale dell'osso frontale, dal processo frontale della mascella davanti al solco lacrimale dell'osso omonimo, e dalla superficie anteriore e dai bordi di una breve banda fibrosa, il legamento palpebrale mediale.\nDalla sua origine, le fibre si dirigono lateralmente, a formare un'ampia e sottile superficie, che occupa la palpebra, attorno alla circonferenza dell'orbita, e si porta oltre la tempia e in basso sulla guancia.\nLa porzione palpebrale del muscolo \u00e8 sottile e pallida; esse origina dalla biforcazione del legamento palpebrale mediale, forma una serie di curve concentriche, e si inserisce sul rafe laterale della palpebra.\nLa porzione orbitale \u00e8 invece pi\u00f9 spessa e di un colore rosso; le sue fibre formano una ellisse completa senza interruzione sulla commessura laterale della palpebra; le fibre superiori di questa porzione si uniscono con il frontale e con il corrugatore.\nLa parte lacrimale (\"tensor tarsi\") \u00e8 un piccolo e sottile muscolo, di circa 6\u00a0mm di larghezza e 12\u00a0mm di lunghezza, situato sotto il legamento palpebrale mediale e al sacco lacrimale.\nEsso origina dalla cresta posteriore e dalla parte adiacente della superficie orbitale dell'osso lacrimale, e passando dietro il sacco lacrimale, si divide in due fasci, il superiore e l'inferiore, che sono inseriti al punto lacrimale; occasionalmente \u00e8 assai indistinto.\nAzione.\nL'azione del muscolo \u00e8 di chiudere l'occhio ed \u00e8 l'unico muscolo capace di fare questo. La sua perdita funzionale per qualsiasi ragione risulta in una incapacit\u00e0 di chiudere l'organo visivo, necessitando di un collirio per la pulizia dell'occhio nei casi estremi.\nL'orbicolare dell'occhio \u00e8 inoltre il muscolo sfintere delle palpebre.\nLa porzione palpebrale ha un'azione involontaria, chiudendo le palpebre delicatamente, come nel dormire o nell'ammiccamento; la porzione orbitale \u00e8 invece soggetta alla volont\u00e0.\nQuando l'intero muscolo \u00e8 in azione, la pelle della fronte, delle tempie e delle guance \u00e8 tirata verso l'angolo mediale dell'orbita, e le palpebre sono chiuse fortemente, come nella fotofobia.\nLa pelle perci\u00f2 \u00e8 tirata verso l'alto a formare delle pieghe, che si evidenziano particolarmente dagli angoli laterali della palpebre; queste pieghe divengono invece permanenti in et\u00e0 avanzata.\nL'elevatore della palpebra superiore \u00e8 il diretto antagonista di questo muscolo; esso innalza la palpebra superiore e scopre il bulbo oculare.\nOgni volta che le palpebre sono chiuse grazie all'azione dell'orbicolare, il legamento palpebrale mediale \u00e8 teso, la parete del sacco lacrimale \u00e8 perci\u00f2 tesa lateralmente e in avanti, in modo che si possa creare uno spazio vuoto e le lacrime siano risucchiate in esso lungo il canale lacrimale.\nLa parte lacrimale dell'orbicolare dell'occhio tira le palpebre e le parti terminali dei canali lacrimali in direzione mediale e le comprime contro la superficie del globo dell'occhio, perci\u00f2 le posiziona nella situazione pi\u00f9 favorevole possibile per ricevere le lacrime.\nInoltre l'orbicolare comprime il sacco lacrimale."}
{"id": "1282398", "revid": "297059", "url": "https://it.wikipedia.org/wiki?curid=1282398", "title": "Tempo di rilassamento trasversale", "text": " \nIl tempo di rilassamento trasversale o rilassamento spin-spin o T2, \u00e8 una costante di tempo della risonanza magnetica nucleare, \u00e8 un fenomeno della fisica nucleare sfruttato per tecniche d'indagine della materia e in campo biomedico a scopo diagnostico.\nDescrizione.\nIl segnale raccolto al termine dell'irraggiamento dei nuclei con onde elettromagnetiche \u00e8 costituito da onde aventi la medesima frequenza caratteristica della precessione nucleare. L'andamento del tempo di questo segnale \u00e8 determinato da due costanti di tempo chiamate T1 e T2.\nSe si perturba una popolazione di atomi immersi in un campo magnetico, quindi con spin allineati allo stesso, tramite un impulso a radiofrequenza in modo da deflettere la direzione dell'orientamento totale degli spin di 90\u00b0 rispetto al campo magnetico principale, e quindi si azzera l'impulso di eccitazione, i nuclei atomici immersi nel campo magnetico perderanno gradualmente il sincronismo di precessione in misura diversa a seconda della disomogeneit\u00e0 della materia stessa, durante il loro riallineamento al campo magnetico. Questo \u00e8 correlabile alla magnetizzazione iniziale e al tempo \"t\", detto tempo \"di risonanza\" o \"di eco\" (\"TE\").\nIn ogni momento l'apparecchio RM misura i valori della magnetizzazione residua a un determinato tempo TE dal quale, mediante una formula logaritmica, risulta facile risalire al valore di T2. La scelta del tempo TE \u00e8 molto importante, poich\u00e9 ne viene il contrasto che l'immagine pu\u00f2 ottenere.\nEssendo la formula del decadimento logaritmica, si dice comunemente che il T2 di una sostanza \u00e8 pari al tempo impiegato a ridurre la sua magnetizzazione trasversale al 36,79 % del suo valore originario (essendo 1/e=0,3679...), ma da un punto di vista chimico il T2 di una sostanza \u00e8 determinato dalla libert\u00e0 di movimento delle molecole in essa contenute: in acqua pura il T2, determinato sul rilassamento degli atomi di idrogeno, \u00e8 massimo (alcuni secondi), mentre raggiunge valori brevi per i solidi cristallini (nell'ordine dei microsecondi).\nFu proprio grazie alla determinazione del T2 \"in vitro\" che Damadian scopr\u00ec, nel 1972, la potenzialit\u00e0 dell'RM nel differenziare le neoplasie maligne, dando cos\u00ec l'avvio alle ricerche tecnologiche che portarono alla creazione delle prime macchine RM a scopo medico diagnostico.\nConfronto tempi di T1 e T2.\nDi seguito sono riportati esempi di tempi di rilassamento longitudinale e trasversale per alcuni tessuti biologici (il tempo T1 \u00e8 riferito ad un campo magnetico statico di 1,5 tesla):"}
{"id": "1282401", "revid": "6923", "url": "https://it.wikipedia.org/wiki?curid=1282401", "title": "Maria Merkert", "text": "Biografia.\nNata a Nysa, nell'Alta Slesia (a quei tempi parte della Germania, ma attualmente in Polonia), il 27 settembre del 1842 fond\u00f2 con Klara Wolf, Franciszka Werner e sua sorella Matylda Merkert la congregazione delle Suore di Santa Elisabetta, dedita al servizio verso i malati ed i poveri.\nL'arcivescovo di Breslavia Heinrich F\u00f6rster, approvato l'istituto, il 27 dicembre del 1859 nomin\u00f2 sua Superiora Generale proprio madre Maria.\nMor\u00ec nel 1872: le sue spoglie riposano nella chiesa di \"San Giacomo\" di Nysa.\nIl culto.\nPapa Giovanni Paolo II ha proclamato venerabile la Merkert il 20 dicembre del 2004 ed il 1\u00ba giugno del 2007 papa Benedetto XVI ha promulgato il decreto della sua beatificazione: la solenne cerimonia in cui \u00e8 stata innalzata agli onori dell'altare \u00e8 stata celebrata a Nysa dal cardinale Jos\u00e9 Saraiva Martins il 30 settembre 2007."}
{"id": "1282403", "revid": "729019", "url": "https://it.wikipedia.org/wiki?curid=1282403", "title": "Teddy Hart", "text": "Noto con lo pseudonimo Teddy Hart, \u00e8 un cosiddetto \"wrestler di terza generazione\": suo nonno era Stu Hart, suoi zii Bret Hart, Owen Hart e Davey Boy Smith. Teddy, che gode di una pessima reputazione nel mondo del wrestling per via del suo modo di fare e delle sue intemperanze, divenne famoso quando divent\u00f2 il pi\u00f9 giovane wrestler a firmare un contratto con la World Wrestling Entertainment. Gestisce una scuola di wrestling a Calgary. Attualmente lotta nella Asistencia Asesor\u00eda y Administraci\u00f3n.\nCarriera.\nDebutt\u00f2 nel 1995 e ben presto inizi\u00f2 a lavorare nella Stampede Wrestling assieme a suo fratello Matthew, suo cugino Harry Smith, T. J. Wilson e Jack Evans. Nel 1998 firm\u00f2 un contratto con la WWE, ma l'avventura nella federazione di Stamford dur\u00f2 poco, poich\u00e9 venne svincolato per problemi comportamentali. Inizi\u00f2 a combattere regolarmente nel circuito indipendente statunitense, partecipando a spettacoli della Ring Of Honor (ROH), della Total Nonstop Action Wrestling (TNA), della Combat Zone Wrestling (CZW), della Jersey All Pro Wrestling (JAPW) e della Wrestling Society X (WSX).\nTorn\u00f2 nella WWE, nel 2007, e venne mandato nuovamente in una federazione di sviluppo. Divenne parte della Next Generation Hart Foundation assieme a Nattie Neidhart e Harry Smith. L'11 ottobre 2007 Hart e la WWE giunsero ad un accordo che port\u00f2 alla fine del rapporto di lavoro.\nAll'inizio di settembre del 2010 ha cominciato a seguire un percorso di riabilitazione per risolvere i suoi problemi con le droghe e l'alcol, grazie all'aiuto di suo zio Bret Hart.\nNello stesso anno debutta nella federazione messicana Asistencia Asesor\u00eda y Administraci\u00f3n e forma la Hart Foundation 2.0 assieme a Jack Evans, entrando a far parte della ex Legi\u00f3n Extranjera capitanata da Konnan. Hart e Evans si sono separati quando quest'ultimo \u00e8 entrato a far parte dell'Ej\u00e9rcito AAA di Joaqu\u00edn Rold\u00e1n. Poco tempo dopo Hart completa la sua formazione da wrestler in Canada ed entra a far parte della stable Los Perros del Mal.\nVita privata.\nTeddy ha un figlio con la sua ex-ragazza Kim, chiamato Bradley. Nel febbraio 2020 \u00e8 stato arrestato con l'accusa di possesso e spaccio di droga. Il 4 marzo 2020 viene nuovamente arrestato in Virginia, questa volta per avere violato gli arresti domiciliari.\nIl 26 marzo 2020 viene arrestato in Virginia per la terza volta con l'accusa di aver aggredito la propria fidanzata, la wrestler Maria Manic a casa di un altro collega, Ace Montana. Montana dichiar\u00f2 di essere stato costretto a minacciare Annis con una pistola per impedirgli di picchiare la Manic. Annis rimase in carcere a Richmond City fino al processo del 22 aprile.\nIl 23 ottobre 2020, Annis viene arrestato in Texas e accusato di aggressione a un disabile, resistenza all'arresto, e possesso di sostanze stupefacenti."}
{"id": "1282420", "revid": "114737940", "url": "https://it.wikipedia.org/wiki?curid=1282420", "title": "Lebus", "text": "Lebus \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL) ed \u00e8 capoluogo della comunit\u00e0 amministrativa (\"Amt\") omonima.\nStoria.\nFu sede della diocesi di Lebus dal 1125 fino al 1276, quando la sede vescovile fu traslata a G\u00f6ritz."}
{"id": "1282421", "revid": "399", "url": "https://it.wikipedia.org/wiki?curid=1282421", "title": "Lubusz", "text": ""}
{"id": "1282423", "revid": "401052", "url": "https://it.wikipedia.org/wiki?curid=1282423", "title": "Wriezen", "text": "Wriezen \u00e8 una citt\u00e0 di abitanti del Brandeburgo, in Germania.\nAppartiene al circondario del M\u00e4rkisch-Oderland.\nWriezen, pur non appartenendo ad alcuna comunit\u00e0 amministrativa, ospita la sede dell'Amt Barnim-Oderbruch.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nWriezen si divide in 9 zone, corrispondenti all'area urbana e a 8 frazioni (\"Ortsteil\"):"}
{"id": "1282424", "revid": "401052", "url": "https://it.wikipedia.org/wiki?curid=1282424", "title": "M\u00fcncheberg", "text": "M\u00fcncheberg \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL).\nGeografia fisica.\nLa citt\u00e0 si trova a circa met\u00e0 strada fra Berlino e Kostrzyn nad Odr\u0105, in Polonia. Per estensione \u00e8 il maggior comune del M\u00e4rkisch-Oderland.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nM\u00fcncheberg si divide in 8 zone (\"Ortsteil\"), corrispondenti all'area urbana e a 7 frazioni:\nInfrastrutture e trasporti.\nStrade.\nLa citt\u00e0 di M\u00fcncheberg \u00e8 attraversata dalle strade federali B\u00a01, B\u00a05 e B\u00a0168.\nAmministrazione.\nGemellaggi.\nM\u00fcncheberg \u00e8 gemellata con"}
{"id": "1282425", "revid": "125535632", "url": "https://it.wikipedia.org/wiki?curid=1282425", "title": "Rio Reiser", "text": "Biografia.\nRio Reiser fu dal 1970 alla met\u00e0 degli anni ottanta il frontman del gruppo Ton Steine Scherben. Attivo nella scena berlinese dei centri sociali compose diversi brani ispirati al mondo squatter, fra cui il pi\u00f9 noto \u00e8 forse \"Rauch-Haus-Song\". Per tutta la vita fu attivo politicamente, dal periodo della militanza giovanile agli anni ottanta in cui fu membro del partito ambientalista e pacifista de I Verdi, per poi passare, a Germania unificata, al Partito del Socialismo Democratico.\nNel 1985 abbandon\u00f2 definitivamente il gruppo per intraprendere una carriera solista in chiave pop-rock, che l'avrebbe lanciato anche commercialmente con il fortunato singolo \"K\u00f6nig von Deutschland\" consacrandolo tra i protagonisti della NDW. .\nApparve in alcuni film e serie tv, tutti di produzione tedesca.\nNel 1994 pubblic\u00f2 un'autobiografia, limitata agli anni giovanili.\nNel 1995 incise il suo ultimo album, \"Himmel und H\u00f6lle\", contenente in gran parte la colonna sonora di un film in cui egli aveva dato volto a uno dei personaggi; ma a causa delle sue condizioni di salute, gi\u00e0 assai precarie, non intraprese nessun tour. Mor\u00ec nell'agosto dell'anno seguente.\nEra fratello dell'attore e scrittore Peter M\u00f6bius e del cineasta Gert M\u00f6bius."}
{"id": "1282426", "revid": "123802000", "url": "https://it.wikipedia.org/wiki?curid=1282426", "title": "Grissino", "text": "Il grissino (\"gh\u00ebrsin\" in piemontese) \u00e8 uno dei pi\u00f9 celebri e diffusi prodotti della gastronomia torinese, nonch\u00e9 uno dei pi\u00f9 noti della cucina italiana all'estero.\nIl nome.\nIl nome \"grissino\" deriva dalla \"gh\u00ebrsa\", il classico pane piemontese di forma allungata.\nStoria.\nTradizionalmente la sua nascita si fa risalire al 1679, quando il fornaio di corte Antonio Brunero, sotto le indicazioni del medico lanzese Teobaldo Pecchio, invent\u00f2 questo alimento per poter nutrire il futuro re Vittorio Amedeo II, di salute cagionevole ed incapace di digerire la mollica del pane. Re Carlo Felice li prediligeva cos\u00ec tanto che, in palco, al Teatro Regio, ne sgranocchiava per passatempo.\nIl successo dei grissini fu particolarmente rapido, sia per la maggiore digeribilit\u00e0 rispetto al pane comune, sia per la possibilit\u00e0 di essere conservato anche per diverse settimane senza alcun deterioramento. Fra i grandi estimatori del grissino torinese non si pu\u00f2 non citare Napoleone Bonaparte, il quale cre\u00f2, all'inizio del XIX secolo un servizio di corriera fra Torino e Parigi prevalentemente dedicato al trasporto di quelli ch'egli chiamava \"les petits b\u00e2tons de Turin\".\nComposizione.\nDel tutto identica a quella del pane normale, salvo che la forma lunga e stretta fa s\u00ec che la cottura sia pi\u00f9 uniforme e quindi, causa la sottigliezza dell'impasto, il prodotto finale in pratica \u00e8 come pane di sola crosta, cio\u00e8 privo di mollica.\nGli ingredienti sono: farina 00, acqua, lievito e sale. Recentemente sono state introdotte varianti nella composizione che vengono commercializzati come \"grissini al...\": latte al posto dell'acqua, aggiunta di olio di oliva, aggiunta di grasso animale (strutto in genere), aggiunta di aromatizzanti vari, fino a variarne la forma (pi\u00f9 tozza). L'aggiunta di sostanze grasse rende il grissino pi\u00f9 \"morbido\", ma ne limita la durata di conservazione. \nCi sono anche alcune versioni che utilizzano l'esubero di pasta madre, che inevitabilmente avanza dopo i rinfreschi, per la realizzazione di grissini con una pi\u00f9 lunga conservazione. \nTipologie.\nLa forma di grissino pi\u00f9 antica e tradizionale \u00e8 indubbiamente il \"robat\u00e0\", che in piemontese significa \"caduto\" (o anche \"rotolato\"), di lunghezza variabile dai 40 agli 80\u00a0cm, facilmente riconoscibile per la caratteristica nodosit\u00e0, dovuta alla lavorazione a mano. Il \"robat\u00e0\" di Chieri \u00e8 incluso nella lista prodotti agroalimentari tradizionali italiani del ministero delle politiche agricole alimentari e forestali. Sono allo stesso modo considerate zone di produzione classica del \"robat\u00e0\" il Torinese, la zona di Andezeno e il Monregalese.\nL'unica altra forma di grissino tradizionale e tutelata \u00e8 il \"grissino stirato\". D'invenzione pi\u00f9 recente rispetto al \"robat\u00e0\", si distingue da questi in quanto la pasta, invece che essere lavorata manualmente per arrotolamento e leggero schiacciamento, viene allungata tendendola dai lembi per la lunghezza delle braccia del panificatore, il che conferisce maggiore friabilit\u00e0 al prodotto finale. Soprattutto questo tipo di lavorazione permise la produzione meccanizzata gi\u00e0 a partire dal XVIII secolo.\nNe esistono anche diversi tipi aromatizzati (all'origano, al sesamo, al cumino, ecc.).\nIl grissino nell'arte.\nNel duomo di Chieri, in un affresco del battistero (XV secolo), c'\u00e8 un personaggio che sembra mangiare un grissino."}
{"id": "1282428", "revid": "116098143", "url": "https://it.wikipedia.org/wiki?curid=1282428", "title": "Falkensee", "text": "Falkensee \u00e8 una citt\u00e0 di abitanti del Brandeburgo, in Germania.\n\u00c8 il centro maggiore, ma non il capoluogo, del circondario della Havelland.\nFalkensee possiede lo \"status\" di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nStoria.\nIl comune fu creato nel 1923, in seguito alla fusione dei comuni di Falkenhagen e Seegefeld, il nome \"Falkensee\" deriva proprio dalla fusione dei nomi Falkenhagen e Seegefeld.\nDal 1961 al 1989 il tratto di territorio comunale che confinava con Berlino fu diviso dal \"Muro\", in quanto lambiva Berlino Ovest.\nSuddivisione amministrativa.\nFalkensee comprende 6 centri abitati (\"Ortsteil\"):"}
{"id": "1282430", "revid": "52121", "url": "https://it.wikipedia.org/wiki?curid=1282430", "title": "Grissini", "text": ""}
{"id": "1282432", "revid": "401052", "url": "https://it.wikipedia.org/wiki?curid=1282432", "title": "Velten", "text": "Velten \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") dell'Oberhavel (targa OHV).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nVelten \u00e8 gemellata con:"}
{"id": "1282435", "revid": "401052", "url": "https://it.wikipedia.org/wiki?curid=1282435", "title": "Hennigsdorf", "text": "Hennigsdorf \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") dell'Oberhavel (targa OHV).\nHennigsdorf si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia fisica.\nHennigsdorf si trova a nord-ovest di Berlino ed \u00e8 confinante con essa. \u00c8 situata sulle rive del fiume Havel.\nStoria.\nDal 1961 al 1989 il tratto di territorio comunale che confinava con Berlino fu diviso dal \"Muro\", in quanto lambiva Berlino Ovest.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nHennigsdorf si divide in 3 zone (\"Ortsteil\"), corrispondenti all'area urbana e a 2 frazioni:\nInfrastrutture e trasporti.\nHennigsdorf \u00e8 raggiunta dalla linea S25 della \"S-Bahn\", di cui costituisce il capolinea settentrionale.\nAmministrazione.\nGemellaggi.\nHennigsdorf \u00e8 gemellata con:"}
{"id": "1282437", "revid": "119323642", "url": "https://it.wikipedia.org/wiki?curid=1282437", "title": "Hohen Neuendorf", "text": "Hohen Neuendorf (letteralmente: \"Neuendorf di sopra\", in contrapposizione alla vicina Nieder Neuendorf \u2013 \"Neuendorf di sotto\") \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") dell'Oberhavel (targa OHV).\nStoria.\nIl 20 settembre 1993 vennero annessi a Hohen Neuendorf i comuni di Bergfelde e Borgsdorf.\nSuddivisione amministrativa.\nHohen Neuendorf \u00e8 divisa in 4 zone (\"Stadtteil\"), corrispondenti all'area urbana e a 3 frazioni:\nAmministrazione.\nGemellaggi.\nHohen Neuendorf \u00e8 gemellata con:"}
{"id": "1282438", "revid": "401052", "url": "https://it.wikipedia.org/wiki?curid=1282438", "title": "Kremmen", "text": "Kremmen \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") dell'Oberhavel (targa OHV).\nStoria.\nIl 31 dicembre 2001 vennero aggregati alla citt\u00e0 di Kremmen i comuni di Beetz, Flatow, Gro\u00df-Ziethen, Hohenbruch, Sommerfeld e Staffelde.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nLa citt\u00e0 di Kremmen si suddivide nelle frazioni (\"Ortsteil\") di Beetz, Flatow, Gro\u00df-Ziethen, Hohenbruch, Kremmen, Sommerfeld e Staffelde."}
{"id": "1282439", "revid": "401052", "url": "https://it.wikipedia.org/wiki?curid=1282439", "title": "Erkner", "text": "Erkner \u00e8 una citt\u00e0 di abitanti del Brandeburgo, in Germania.\nAppartiene al circondario dell'Oder-Sprea.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nErkner \u00e8 gemellata con:"}
{"id": "1282503", "revid": "28592", "url": "https://it.wikipedia.org/wiki?curid=1282503", "title": "Andrey Vyshinsky", "text": ""}
{"id": "1282510", "revid": "110157", "url": "https://it.wikipedia.org/wiki?curid=1282510", "title": "Ouv\u00e8ze", "text": "L'Ouv\u00e8ze \u00e8 un fiume della Francia sud-orientale, affluente di sinistra del Rodano. Lungo 123\u00a0km, bagna i dipartimenti del Dr\u00f4me e di Vaucluse.\nAnticamente veniva anche ricordato con il nome di Sorgue.\nPercorso.\nNasce nella montagna di \"Chamouse\", situata nel massiccio delle Prealpi delle Baronnies, nel sud-est della Dr\u00f4me. Scorre verso ovest passando a Montguers, Buis-les-Baronnies, Pierrelongue, Mollans-sur-Ouv\u00e8ze. In Vaucluse, scorre a nord-ovest del Mont Ventoux e a nord dei \"Dentelles de Montmirail\" per attraversare poi Vaison-la-Romaine.\nDopo Vaison scorre in una piana molto umida situata tra Rasteau e Sorgues. L'Ouv\u00e8ze raggiunge il Rodano passando ad ovest di Sorgues, di fronte all'isola della \"Barthelasse\", formata dal fiume Rodano."}
{"id": "1282514", "revid": "287204", "url": "https://it.wikipedia.org/wiki?curid=1282514", "title": "Enobarbo", "text": "Il termine Enobarbo pu\u00f2 essere riferito alle seguenti voci:"}
{"id": "1282515", "revid": "182396", "url": "https://it.wikipedia.org/wiki?curid=1282515", "title": "Domizio Enobarbo", "text": ""}
{"id": "1282516", "revid": "124808", "url": "https://it.wikipedia.org/wiki?curid=1282516", "title": "Cantata dei giorni dispari", "text": "La Cantata dei giorni dispari raccoglie le commedie che Eduardo De Filippo scrisse dal 1945, anno della pubblicazione di \"Napoli milionaria!\", al 1973 quando mise in scena \"Gli esami non finiscono mai\". In questo contesto i \"giorni dispari\" sono intesi come quelli negativi, a differenza dei \"giorni pari\", fortunati e felici.\nEduardo nel 1975, in occasione della raccolta pubblicata per l'editore Einaudi, volle riunire sotto questo titolo di \"cantata\" quelle commedie che affrontavano i problemi legati alla realt\u00e0 sociale italiana cos\u00ec com'era sopravvissuta dopo le distruzioni materiali e morali apportate dalla guerra.\nAnalisi critica.\nIn questo secondo ciclo di opere prevale il pessimismo di Eduardo soprattutto per quanto riguarda il tema della crisi della famiglia che l'autore ha cominciato ad analizzare sin dalle prime opere sotto la veste della farsa come in \"Chi \u00e8 cchiu' felice 'e me!\" o sotto quella del dramma patetico in \"Natale in casa Cupiello\" e che in questo secondo ciclo passando per \"Filumena Marturano\", approfondisce in \"Mia famiglia\" arrivando alla conclusione disperatamente negativa della disgregazione della famiglia in \"Gli esami non finiscono mai\".\nDa notare in quest'ultima commedia la novit\u00e0 stilistica della recitazione senza parole che, gi\u00e0 accennata nel mutismo del protagonista di \"Mia famiglia\", introduce l'Eduardo attore come silenzioso protagonista.\nIn risalto in questa seconda raccolta di commedie anche il tema della ingiustizia che colpisce gli emarginati come Rafiluccio a cui invano \"Il sindaco del rione Sanit\u00e0\" vuol fare a suo modo giustizia o come \"De Pretore Vincenzo\" che trova sostegno e sollievo solo nel Paradiso dei poveri mentre in terra anche i santi non si accorgono di lui.\nL'opera di Eduardo risente in questo secondo ciclo delle concezioni del teatro pirandelliano, riprese e teorizzate da Eduardo ne \"L'arte della commedia\", e rappresentate in scena soprattutto nell'ambiguit\u00e0 del personaggio protagonista di \"Questi fantasmi!\" o nel gioco delle parti che si svolge ne \"Le voci di dentro\".\nSi potrebbero definire pirandelliani in queste ultime opere della produzione eduardiana anche gli espedienti della magia, del gioco del trucco utilizzati sul palcoscenico per far apparire una realt\u00e0 deformata che diventa pi\u00f9 vera di quella reale come ne \"La grande magia\", in cui rimane intrappolato il protagonista del dramma poich\u00e9, come dice Eduardo: \u00ab\"Il mondo in fondo \u00e8 un gran palcoscenico e la vita una commedia allegra o triste secondo i casi. Per vivere, gli uomini debbono adattarsi a recitare la commedia e debbono anche fingere di divertirsi\"\u00bb.\nCronologia delle opere della \"Cantata dei giorni dispari\".\nNella prima edizione della cantata figuravano anche le commedie \"Non ti pago\", spostata dall'edizione del 1971 alla \"Cantata dei giorni pari\", e \"Requie a l'anema soja\", spostata anch'essa all'altra cantata nel 1979 con il titolo \"I morti non fanno paura\"."}
{"id": "1282521", "revid": "104852", "url": "https://it.wikipedia.org/wiki?curid=1282521", "title": "Tutte le russie", "text": ""}
{"id": "1282522", "revid": "104852", "url": "https://it.wikipedia.org/wiki?curid=1282522", "title": "Tutte le Russie", "text": ""}
{"id": "1282523", "revid": "339392", "url": "https://it.wikipedia.org/wiki?curid=1282523", "title": "Zar di tutte le russie", "text": ""}
{"id": "1282524", "revid": "339392", "url": "https://it.wikipedia.org/wiki?curid=1282524", "title": "Zar di tutte le Russie", "text": ""}
{"id": "1282529", "revid": "1894831", "url": "https://it.wikipedia.org/wiki?curid=1282529", "title": "Yukari Nakano", "text": "Nakano \u00e8 stata la terza donna ad eseguire il triplo axel e in una competizione ufficiale.\nNel 2002 ha vinto la medaglia di argento ai Campionati mondiali juniores di pattinaggio di figura, nell'individuale femminile."}
{"id": "1282534", "revid": "29244", "url": "https://it.wikipedia.org/wiki?curid=1282534", "title": "Bathydoris vitjazi", "text": ""}
{"id": "1282535", "revid": "999163", "url": "https://it.wikipedia.org/wiki?curid=1282535", "title": "Fondazione Bruno Kessler", "text": "La Fondazione Bruno Kessler (FBK) \u00e8 l'ente di ricerca della Provincia autonoma di Trento che opera nel campo scientifico tecnologico e delle scienze umane.\nStoria.\nLa fondazione fu istituita per legge provinciale il 1\u00ba marzo 2007 in sostituzione del precedente \"Istituto Trentino di Cultura\" nato nel 1962 a Trento.\nIl nuovo nome \u00e8 stato attribuito in onore del politico trentino Bruno Kessler che spinse la Provincia autonoma di Trento a creare un istituto, la cui missione originaria era la costituzione di un nucleo che preparasse le condizioni culturali per la nascita di una universit\u00e0 a Trento. Dal 1972, anno di nascita della \"Libera Universit\u00e0 degli Studi di Trento\" - allora articolata nelle facolt\u00e0 di Sociologia, Scienze matematiche, fisiche e naturali, Economia e commercio - fino all'anno 1982 in cui l'Universit\u00e0 di Trento divenne statale, l'Istituto Trentino di Cultura svolse il ruolo di sostegno dell'Universit\u00e0 stessa.\nSuccessivamente ebbe un ruolo autonomo ed indipendente da quello dell'Universit\u00e0, conoscendo una forte espansione in particolare nelle discipline dell'Intelligenza Artificiale e della Scienza dei Materiali all'interno dell'ITC-irst, sotto la direzione di Luigi Stringa.\nOrganizzazione e finalit\u00e0.\nLa fondazione Bruno Kessler attualmente si struttura in:\nLa Fondazione Bruno Kessler, nel 2020, con i suoi 3.500 metri quadrati di laboratori e infrastrutture scientifiche e forte di una comunit\u00e0 di oltre 400 ricercatrici e ricercatori, 140 dottorandi, 200 tra visiting professors e tesisti, 700 tra affiliati e studenti accreditati, opera come un vero e proprio distretto scientifico e tecnologico, ospitando nelle proprie sedi e sulle proprie piattaforme un vivace ecosistema di realt\u00e0 co-locate, spin off, progetti ed opportunit\u00e0 formative. \nSituata a Trento, FBK \u00e8 ospitata in 3 sedi principali: sulla collina di Trento nelle sedi di Povo e di Villazzano (Villa Tambosi) e in Trento Centro.\nNel 2009 la Fondazione ha stipulato una partenership con l'Istituto Europeo per l'Innovazione e la Tecnologia (EIT) dando cos\u00ec inizio ad una serie di collaborazioni a livello europeo non solo di tipo accademico, ma anche industriale.\nLa Fondazione ospita inoltre la Scuola di Formazione Specifica in Medicina Generale, patrocinata e finanziata dalla Provincia Autonoma di Trento e in carico all\u2019Ordine Provinciale dei Medici Chirurghi e degli Odontoiatri."}
{"id": "1282536", "revid": "122192598", "url": "https://it.wikipedia.org/wiki?curid=1282536", "title": "Economia della Groenlandia", "text": "L'Economia della Groenlandia ha sofferto di una crescita negativa nei primi anni novanta, ma dal 1993 l'economia \u00e8 stata migliorata. Il Greenland Home Rule Government (GHRG) ha perseguito una rigida politica fiscale fin dai tardi anni ottanta, che ha aiutato la creazione di surplus nel budget pubblico e una bassa inflazione. Fin dal 1990, la Groenlandia ha registrato un calo delle esportazioni a seguito della chiusura delle ultime miniere di piombo e zinco. Oggi la Groenlandia \u00e8 fortemente dipendente dalla pesca e dall'esportazione del pesce; la pesca del gambero \u00e8 di gran lunga la pi\u00f9 importante fonte di reddito. Nonostante la scoperta di giacimenti di idrocarburi e vari minerali, ci vorranno alcuni anni prima che possano essere estratti. Solo il turismo offre guadagno a breve termine e anche questo \u00e8 limitato dalla breve stagione turistica e dagli alti costi. Il settore pubblico, che include le aziende di dominio pubblico e i comuni, ha un ruolo dominante nell'economia groenlandese. Circa met\u00e0 del reddito del governo della Groenlandia viene dai sussidi spediti dalla Danimarca, una parte importante del PIL."}
{"id": "1282543", "revid": "10376905", "url": "https://it.wikipedia.org/wiki?curid=1282543", "title": "Lega Peloponnesiaca", "text": ""}
{"id": "1282546", "revid": "3732", "url": "https://it.wikipedia.org/wiki?curid=1282546", "title": "TeleCapodistria", "text": ""}
{"id": "1282547", "revid": "3732", "url": "https://it.wikipedia.org/wiki?curid=1282547", "title": "Tele Capodistria", "text": ""}
{"id": "1282548", "revid": "3732", "url": "https://it.wikipedia.org/wiki?curid=1282548", "title": "RadioCapodistria", "text": ""}
{"id": "1282549", "revid": "1305772", "url": "https://it.wikipedia.org/wiki?curid=1282549", "title": "Gr\u00fcnstadt", "text": "Gr\u00fcnstadt \u00e8 una citt\u00e0 di 13.029 abitanti della Renania-Palatinato, in Germania.\nAppartiene al circondario (\"Landkreis\") di Bad D\u00fcrkheim (targa D\u00dcW).\nGr\u00fcnstadt, pur non appartenendo ad alcuna comunit\u00e0 amministrativa (\"Verbandsgemeinde\"), ospita la sede della comunit\u00e0 Gr\u00fcnstadt-Land.\nSuddivisione amministrativa.\nGr\u00fcnstadt si divide in 3 zone, corrispondenti all'area urbana e a 2 frazioni (\"Ortsteil\"):"}
{"id": "1282552", "revid": "29244", "url": "https://it.wikipedia.org/wiki?curid=1282552", "title": "Corambe batava", "text": ""}
{"id": "1282555", "revid": "1266208", "url": "https://it.wikipedia.org/wiki?curid=1282555", "title": "Campionato del mondo F.I.S.A. di Subbuteo 1982", "text": "Il \"4th F.I.S.A. World Championships\" di Subbuteo (Calcio da tavolo) venne disputato a Barcellona, in Spagna, nel 1982.\nSono stati assegnati 2 titoli maschili:\nCategoria Seniores.\nRisultati.\nPrima fase a gironi ed Eliminazione Diretta\nCategoria Juniores.\nRisultati.\nPrima fase a gironi ed Eliminazione Diretta"}
{"id": "1282570", "revid": "110157", "url": "https://it.wikipedia.org/wiki?curid=1282570", "title": "Campionato del mondo F.I.S.A. di Subbuteo 1986", "text": "Il \"5th F.I.S.A. World Championships\" di Subbuteo (Calcio da tavolo) si volse ad Atene in Grecia il 17 e 18 maggio del 1986.\nSono stati assegnati 2 titoli maschili:\nCategoria Seniores.\nRisultati.\nPrima fase a gironi ed Eliminazione Diretta\nCategoria Juniores.\nRisultati.\nPrima fase a gironi ed Eliminazione Diretta"}
{"id": "1282571", "revid": "287204", "url": "https://it.wikipedia.org/wiki?curid=1282571", "title": "Primeira Divis\u00e3o 1944-1945", "text": "L'edizione 1944-45 della Primeira Divis\u00e3o del campionato di calcio portoghese vide la vittoria finale del .\nCapocannoniere del torneo fu Francisco Rodrigues (Vit\u00f3ria Set\u00fabal), con 21 reti."}
{"id": "1282572", "revid": "1305772", "url": "https://it.wikipedia.org/wiki?curid=1282572", "title": "Southern League", "text": "Con il nome di Southern League sono intese diverse leghe sportive:"}
{"id": "1282573", "revid": "110157", "url": "https://it.wikipedia.org/wiki?curid=1282573", "title": "Campionato del mondo F.I.S.A. di Subbuteo 1990", "text": "Il \"6th F.I.S.A. World Championships\" di Subbuteo (Calcio da tavolo) venne disputato a Roma, in Italia, nel 1990.\nSono stati assegnati 2 titoli maschili:\nCategoria Seniores.\nRisultati.\nPrima fase a gironi ed Eliminazione Diretta\n \nCategoria Juniores.\nRisultati.\nPrima fase a gironi ed Eliminazione Diretta\n "}
{"id": "1282574", "revid": "767487", "url": "https://it.wikipedia.org/wiki?curid=1282574", "title": "Sistema di gioco di ruolo", "text": "Un sistema di gioco di ruolo \u00e8 un insieme di meccaniche di gioco utilizzate in un gioco di ruolo (GdR).\nIl sistema pu\u00f2 assumere diverse forme. Sistemi di gioco generici, come \"GURPS\", o il \"Basic Role-Playing\" non sono legati a un genere specifico o a un'ambientazione e possono essere usati come base per giocare diversi tipi di giochi di ruolo. Altri, come \"Dungeons &amp; Dragons\", sono pensati per rappresentare un genere narrativo o uno stile di gioco specifici, e altri, come la prima e la seconda edizione di \"RuneQuest\", non solo hanno un genere specifico, ma sono corredati di un'ambientazione alla quale le meccaniche di gioco sono legate indissolubilmente. Alcuni sistemi, come il d6 System, sono miglioramenti di sistemi usati in giochi precedentemente pubblicati.\nLa maggior parte dei sistemi di gioco di ruolo utilizza il lancio di dadi per introdurre un elemento casuale nel processo mediante il quale si determina il successo o il fallimento di un'azione. Di solito, il totale dei numeri mostrati dai dadi \u00e8 sommato a un attributo poi confrontato con un livello di difficolt\u00e0, o (come nei giochi della serie \"Mondo di Tenebra\") l'attributo determina il numero di dadi da lanciare e il numero di successi (tiri di dado superiori al livello di difficolt\u00e0) determina il grado di successo. Alcuni giochi, come \"Castle Falkenstein\", utilizzano altri elementi casuali, tipo carte da gioco.\nTuttavia, alcuni giochi come \"Amber Diceless Role-Playing\", non utilizzano elementi casuali. Si procede al confronto diretto tra l'abilit\u00e0 del personaggio e il livello di difficolt\u00e0 (che pu\u00f2 essere derivato dal valore di un'abilit\u00e0 di un altro personaggio), spesso utilizzando un insieme di risorse che possono essere \"spese\" e \"guadagnate\", permettendo al personaggio di utilizzare pi\u00f9 o meno sforzo, come in \"Nobilis\", o scegliere un meccanismo del tipo carta-forbice-sasso (come nella serie di librogame \"Lost Worlds\")."}
{"id": "1282580", "revid": "1184093", "url": "https://it.wikipedia.org/wiki?curid=1282580", "title": "Southern League (baseball)", "text": "La Southern League \u00e8 una lega minore del baseball USA, che opera negli stati del Sud.\nLa lega originaria fu fondata nel 1885, ma chiuse nel 1899.\nNel 1964 la South Atlantic League cambi\u00f2 il suo nome in Southern League. L'originale \"Sally League\" (non legata all'attuale South Atlantic League) fu un circuito attivo nei periodi 1904-17, 1919-30, 1936-42 e 1946-63. La vecchia Sally League crebbe da Class C a Class B, quindi Class A (fino al 1962). Nella sua stagione finale era Class AA.\nLa Southern League \u00e8 organizzata in due divisioni. Prima del 2005 erano East e West, ma lo spostamento dei Greenville Braves nel Mississippi dopo la stagione 2004 port\u00f2 ad un riallineamento. Le divisioni sono ora North e South.\nEx squadre della lega.\nNella Southern League dal 1964 ad oggi hanno giocato le seguenti squadre:"}
{"id": "1282581", "revid": "287204", "url": "https://it.wikipedia.org/wiki?curid=1282581", "title": "Primeira Divis\u00e3o 1945-1946", "text": "L'edizione 1945-46 della Primeira Divis\u00e3o vide la vittoria finale del .\nIl campionato venne sganciato dai tornei provinciali, introducendo la retrocessione.\nCapocannoniere del torneo fu Fernando Peyroteo (), con 37 reti."}
{"id": "1282584", "revid": "1266208", "url": "https://it.wikipedia.org/wiki?curid=1282584", "title": "Campionato del mondo F.I.S.A. di Subbuteo 1970", "text": "Il 1st F.I.S.A. World Championships\" di Subbuteo (Calcio da tavolo) venne disputato a Londra, in Inghilterra, nel 1970. L'Italia non prese parte alla manifestazione in quanto all'epoca non si era ancora costituita una federazione nazionale ufficiale. La manifestazione assegn\u00f2 un unico titolo mondiale.\nCategoria Unica.\nRisultati.\nPrima fase a gironi ed Eliminazione Diretta\n "}
{"id": "1282588", "revid": "287204", "url": "https://it.wikipedia.org/wiki?curid=1282588", "title": "Primeira Divis\u00e3o 1946-1947", "text": "L'edizione 1946-47 della Primeira Divis\u00e3o vide la vittoria finale dello Sporting.\nCapocannoniere del torneo fu Fernando Peyroteo (Sporting CP), con 43 reti.\nEspansa a 14 squadre, questa fu la seconda edizione del campionato lusitano in cui erano presenti le retrocessioni."}
{"id": "1282592", "revid": "1522738", "url": "https://it.wikipedia.org/wiki?curid=1282592", "title": "Torre Sprout", "text": ""}
{"id": "1282596", "revid": "1522738", "url": "https://it.wikipedia.org/wiki?curid=1282596", "title": "Rovine d'Alfa", "text": ""}
{"id": "1282598", "revid": "287204", "url": "https://it.wikipedia.org/wiki?curid=1282598", "title": "Tormenti di un ambasciatore. L\u2019anno conclusivo di Washington 1954", "text": ""}
{"id": "1282605", "revid": "144796", "url": "https://it.wikipedia.org/wiki?curid=1282605", "title": "Mecleburgo-Strelitz", "text": ""}
{"id": "1282607", "revid": "10377471", "url": "https://it.wikipedia.org/wiki?curid=1282607", "title": "Putrelle", "text": ""}
{"id": "1282614", "revid": "1266208", "url": "https://it.wikipedia.org/wiki?curid=1282614", "title": "Campionato del mondo F.I.S.A. di Subbuteo 1982 - Categoria seniores", "text": "Il \"4th F.I.S.A. World Championships\" di Subbuteo (Calcio da tavolo) di Barcellona in Spagna.\nFasi di qualificazione ed eliminazione diretta della Categoria Seniores.\nPer la classifica finale vedi Classifica.\nPer le qualificazioni delle altre categorie:"}
{"id": "1282617", "revid": "228587", "url": "https://it.wikipedia.org/wiki?curid=1282617", "title": "Scala Saffir-Simpson", "text": "La scala Saffir-Simpson (abbreviato SSHS dall'inglese \"Saffir\u2013Simpson hurricane scale\") \u00e8 un sistema di misurazione dell'intensit\u00e0 dei cicloni tropicali, messa a punto nel 1969 dai due scienziati statunitensi Herbert Saffir e Robert Simpson.\nArticolata in cinque categorie, in dipendenza della velocit\u00e0 del vento, fornisce una misura empirica dell'intensit\u00e0 dei danni che possono essere provocati dallo scatenarsi di un ciclone. Vengono considerati \"cicloni tropicali\" dei fenomeni in cui la velocit\u00e0 del vento supera i 33\u00a0m/s, ossia 119\u00a0km/h; al di sotto di questo valore vengono considerati tempeste tropicali o depressioni tropicali. Al di sotto dei 119\u00a0km/h, spesso, i venti vengono valutati usando le 12 categorie della scala Beaufort."}
{"id": "1282618", "revid": "287204", "url": "https://it.wikipedia.org/wiki?curid=1282618", "title": "Yeshayahu Leibowitz", "text": "Biografia.\nLeibowitz nacque a Riga in Lettonia, nel 1903 da una famiglia ebrea osservante e benestante.\nSua sorella Nechama Leibowitz diventer\u00e0 una famosa commentatrice della Bibbia.\nNel 1919 si trasferisce da Riga a Berlino a causa della guerra civile in Russia.\nA Berlino studia chimica e filosofia e riceve il Ph.D. di filosofia nel 1924.\nContinua a studiare biochimica e medicina e ottiene il Ph.D. di medicina nel 1934 presso l'Universit\u00e0 di Basilea.\nNel 1935 si trasferisce in Palestina.\nNel 1936 insegna presso l'Universit\u00e0 Ebraica di Gerusalemme e, nel 1941 ottiene la cattedra di biochimica.\nNel 1952 ottiene la cattedra di Chimica organica e di Neurologia.\nNel 1970 va in pensione, ma continua ad insegnare Filosofia e Storia della scienza.\nDurante la guerra d'indipendenza d'Israele combatt\u00e9 per difendere Gerusalemme e diventa ufficiale nell'esercito israeliano.\nSubito dopo la guerra, entra a far parte del partito politico \u201cA Oved a dati\u201d (Il Lavoratore religioso) e nell'Histadrut (la federazione generale dei lavoratori d'Israele).\nLeibowitz fu uno dei pi\u00f9 grandi filosofi dell'ebraismo del XX secolo.\nSi occup\u00f2 di \"Halakhah\" (Legge Ebraica) e di politica. Fu redattore dell\"'Enciclopedia Ebraica\" e pubblic\u00f2 molti libri che trattano di questioni scientifiche, e di filosofia della scienza.\nPubblic\u00f2 anche molti libri di filosofia e inerenti all'ebraismo, soprattutto su Maimonide.\nOltre a queste attivit\u00e0 di scrittore e filosofo, Leibowitz fu rinomato per i suoi interventi politici, guadagnandosi grande fama sulla scena pubblica israeliana, sia a causa della sua critica dei partiti religiosi da lui chiamati \"mantenute parassite\" del governo israeliano, sia per la sua argomentazione gi\u00e0 nel 1968 che Israele avrebbe dovuto ritirarsi dalla Cisgiordania e striscia di Gaza appena conquistate, sia per il suo invito pubblico agli obiettori di coscienza dal tempo della guerra del Libano del 1982 e successivamente nei territori palestinesi. La capacit\u00e0 di Leibowitz di suscitare polemiche pubbliche era ancora in evidenza a tutto il 1993, l'anno prima di morire, in un discorso al Consiglio di Israele per la Pace Israelo-Palestinese, dove ribad\u00ec il suo invito ai soldati di rifiutarsi di servire nei Territori, utilizzando, non per la prima volta, un linguaggio altamente provocatorio nel paragonare le unit\u00e0 speciali dell'esercito israeliano alle SS. Il discorso segu\u00ec l'annuncio che doveva ricevere il \"Premio Israele\" \u2014 il premio nazionale pi\u00f9 prestigioso in riconoscimento del lavoro di tutta una vita \u2014 una mossa che precipit\u00f2 una grave crisi e un appello alla Corte Suprema, con la minaccia da parte del Primo Ministro Yitzhak Rabin di boicottare la cerimonia. Leibowitz, tuttavia, salv\u00f2 tutti da ulteriore imbarazzo rifiutando il premio.\nLeibowitz fu un sionista religioso che aspirava alla costruzione di uno stato di Israele che si ispirasse alla Halakhah. Fu molto deluso dai religiosi che non proposero un modello ortodosso moderno per dirigere lo stato. Sostenne, allora, di separare chiaramente il potere politico e quello religioso in modo da avere un governo di stampo laico.\nAttivo fino al suo ultimo giorno, Yeshayahu Leibowitz mor\u00ec nel sonno il 18 agosto 1994, all'et\u00e0 di 91 anni.\nNel 2005, \u00e8 stato votato il 20\u00ba israeliano pi\u00f9 importante di tutti i tempi, in un sondaggio dal sito israeliano \"Ynet\" per determinare quali fossero i 200 israeliani pi\u00f9 importanti e famosi.\nOpere.\nLa filosofia di Leibowitz ha trovato espressione in numerosi saggi che apparvero prima in periodici ebraici e successivamente vennero raccolti, con qualche sovrapposizione, in una serie di volumi pubblicati a intervalli irregolari, tra cui pi\u00f9 significativamente: \"Torah u-Mitzvot ba-Zeman ha-Zeh\" [Torah e Comandamenti nel nostro tempo] (1954) ; \"Yahadut, Am Yehudi u-Medinat Yisrael\" [Ebraismo, popolo ebraico e lo Stato di Israele] (1975); \"Emunah, Historiah, va-Arakhim\" [Fede, Storia e Valori] (1982). Il 1982 vide anche la pubblicazione delle trascrizioni del suo gruppo di studio sul \"Shemoneh Perakim\" di Maimonide - la sezione \"Commento alla Mishnah\" di Maimonide che serve come introduzione al Trattato \"Avot\" (generalmente noto in italiano come \"Etica dei Padri\"). Un certo numero di suoi contributi alla televisione e radio israeliane \u00e8 apparso anche in stampa \u2014 inclusa una serie sulla filosofia di Maimonide e sulle porzioni bibliche settimanali \u2014 e ad essere stampate postumamente, insieme a trascrizioni di ulteriori discussioni del gruppo di studio. Anche se di gran lunga meglio conosciuto in Israele che all'estero, la pubblicazione di una raccolta di suoi scritti in inglese nel 1992 \u2013 \"Judaism, Human Values, and the Jewish State (Ebraismo, popolo ebraico e lo Stato di Israele)\" \u2013 ha aperto la strada ad un crescente impegno critico con il suo pensiero a livello internazionale. Si riscontra ora un ampliamento di studi leibowitziani che va oltre gli interessi filosofici ebraici ed i confronti kantiani delle sue prime opere critiche, fino ad arrivare ad una serie di recenti tentativi di mettere il suo pensiero in prossimit\u00e0 di quello di Emmanuel L\u00e9vinas, che Leibowitz teneva in grande considerazione.\nMetodologia.\nNel suo scritto del 1953 \"Mitzvot Ma'asiyot\" (di cui una versione successiva \u00e8 stata tradotta col titolo \u201cReligious Praxis\u201d in \"Judaism\"), simultaneamente la dichiarazione pi\u00f9 succinta della sua filosofia e il suo saggio pi\u00f9 ampio che prefigura molto di ci\u00f2 che sarebbe andato a scrivere nel corso di tutta la sua carriera, Leibowitz asserisce di non essere interessato ad \"elaborare una giustificazione filosofica o razionale per le mitzvot (comandamenti)\", ma invece ad espandere il \"loro significato per la religione ebraica come la viviamo\". Infatti, mentre alcune delle idee di Leibowitz sono certamente tratti dalla filosofia della religione e pi\u00f9 ad essa pertinenti, i suoi scritti sono molto specificamente diretti a dare una esposizione filosofica dell'ebraismo e in particolare delle mitzvot che sono al suo centro. \"Esposizione\", tuttavia, potrebbe sembrare un termine fuorviante da utilizzare, dato che la prima versione ebraica pubblicata di questo suo scritto si apre con alcune osservazioni metodologiche introduttive \"progettate per guidare l'argomento\", in cui egli afferma che l'argomento \"e non l'esposizione - dovrebbe essere il punto principale della nostra discussione\". I segnali contrastanti di Leibowitz qui indicano limiti importanti di cosa Leibowitz si proponga di raggiungere. Mentre \u00e8 certamente attento ad una corretta comprensione o descrizione del significato della pratica ebraica, lo fa comunque nel contesto della sua interpretazione, che tuttavia, per comprendere cosa costituisca un argomento, deve essere intesa piuttosto strettamente e \"scientificamente\".\nData la sua formazione scientifica, Leibowitz \"argomenta\" sulla base di prove empiriche (pi\u00f9 spesso storiche) per tirare le sue conclusioni in merito, ad esempio, alla centralit\u00e0 delle mitzvot nell'ebraismo ad esclusione del misticismo, della filosofia, o del dogma. Tuttavia, per gli stessi motivi positivistici, non \u00e8 disposto a lanciare \"argomenti\" paralleli al fine di giustificare pratiche specifiche o addirittura la pratica ebraica nel suo complesso. Quindi, se ci si aspetta di trovare un argomento che giustifichi il modo halakhico di vita mediante il ragionamento sillogistico partendo da principi fondamentali alla maniera del grande filosofo ebreo medievale Mos\u00e8 Maimonide, si rischia di essere delusi. Ci\u00f2 che invece si riscontra, in linea con molta filosofia ebraica contemporanea, \u00e8 il resoconto di un ebreo del significato della fede nell'ebraismo, come inteso dall'interno di tale tradizione, anche se con implicazioni che ne esulano. Tuttavia, a differenza di alcuni dei pi\u00f9 noti filosofi ebrei del ventesimo secolo, Leibowitz insiste sul fatto che l'unico strumento affidabile che possiamo utilizzare al fine di indagare il significato della fede \u00e8 il ragionamento discorsivo. Cos\u00ec Leibowitz argomenta non solo storicamente, ma anche nel senso di utilizzare gli strumenti del discorso filosofico razionale, per riportare le implicazioni di certe posizioni alle loro logiche conclusioni.\nPiuttosto che definire la sua filosofia in maniera completa nella forma di un sistema basato su premesse fondamentali, Leibowitz generalmente ha scritto brevi articoli dedicati a temi specifici. \u00c8 comunque giusto dire che vi \u00e8 un unico asse attorno al quale ruota il suo pensiero e al quale molti dei suoi punti di vista possono in definitiva essere ricondotti - la trascendenza radicale di Dio. Quanto segue propone una comprensione iniziale della trascendenza di Dio come \"argomentata\" da Leibowitz, che ci consente di procedere poi alla sua concezione della teologia, della Scrittura, della fede ebraica, dell'etica e, brevemente, della politica \u2013 concezioni che in ultima analisi si snodano per ritornare a quella idea fondamentale. Mentre saranno notati occasionalmente gli sviluppi ed i cambiamenti del suo pensiero, in particolare nella sezione politica, nel complesso si esamineranno le sue opinioni mature poich\u00e9, come Hannah Kasher dell'Universit\u00e0 Bar-Ilan ha sostenuto, anche nelle traduzioni inglesi dei suoi primi saggi in ebraico (del 1992) si riflettono punti di vista successivi.\nDio e teologia.\nSecondo Leibowitz, l'idea centrale del monoteismo ebraico \u00e8 la trascendenza radicale di Dio, una visione che \u00e8 stata precedentemente sostenuta in un'esposizione assolutistica dal suo eroe filosofico, Maimonide. Rimandare la discussione del suo status logico preciso e accettare provvisoriamente che \"Dio \u00e8 radicalmente trascendente\" \u00e8 una dichiarazione cognitiva per Leibowitz \u2013 un prima formulazione generica del suo significato sarebbe che Dio \u00e8 un'entit\u00e0 esistente che \u00e8 assolutamente incomparabile a qualsiasi altra forma di realt\u00e0 che si possa eventualmente incontrare.\nSeguendo la teologia negativa di Maimonide, Leibowitz afferma che non siamo in grado di fare dichiarazioni significative che possano pretendere di descrivere Dio. Qualsiasi tentativo di parlare di propriet\u00e0 o le caratteristiche divine trascende i limiti del pensiero e del linguaggio umani. In buon modo kantiano, o anche alla maniera positivista, le categorie umane di pensiero solo ottengono una qualsiasi validit\u00e0 solo nel contesto umano nel quale sono formulate. Non si pu\u00f2 assumere che mantengano il loro significato se applicate al di l\u00e0 dei confini della possibile esperienza umana. Naturalmente, questo dipende dall'ulteriore affermazione che Dio non \u00e8 un possibile oggetto di tale esperienza umana, punto sul quale Leibowitz procede rapidamente. Poich\u00e9 un affidamento approfondito all'idea della trascendenza radicale di Dio produce una serie di importanti conclusioni ontologiche che vanno oltre il punto semantico fatto finora. Per Leibowitz, l'idea della trascendenza radicale, se presa seriamente, implica che Dio non pu\u00f2 essere \"contenuto\" all'interno di una qualsiasi realt\u00e0 che incontriamo. La natura \u00e8 natura, la storia \u00e8 storia, e se Dio \u00e8 veramente trascendente, nessuna delle due sono Dio n\u00e9 connesse a Dio in nessun senso diretto. Cos\u00ec, in un momento autoconsapevole, se non addirittura autoironico, Leibowitz espone la sua \"eresia\" (come egli stesso la chiama) cos\u00ec: \"Dio non ha rivelato se stesso nella natura o nella storia\" (\"Yahadut\", p. 240) Se le cose fossero andate diversamente, allora la natura e la storia sarebbero \"divina\" \u2014 e quindi sarebbero perfette e degne esse stesse di adorazione. Non ci sarebbe \"spazio per 'il santo Dio' che trascende la realt\u00e0 naturale, poich\u00e9 allora la realt\u00e0 stessa \u00e8 divina e l'uomo stesso \u00e8 Dio\" (\"Judaism\", p. 25).\nPer Leibowitz, l'unica alternativa a questa interpretazione \u00e8 una forma di panteismo \u2014 l'attribuzione della divinit\u00e0 in un certo senso agli oggetti naturali \u2014 un'idea che egli ammette trova \"echi... nel misticismo ebraico\" e che \u00e8 quindi \"incompatibile con l'ebraismo halakhico\" (\"Judaism\", p. 26). L'idea che qualsiasi oggetto materiale possa essere santo \u00e8 qualcosa che, agli occhi di Leibowitz, \u00e8 la definizione finale di idolatria, che potrebbe condurre al culto di persone, di oggetti o - in modo significativo per il suo tipo di sionismo - di terre. Al contrario, sebbene potrebbe sembrare paradossale a prima vista data la sua visione del panteismo, Leibowitz qui assume un approccio quasi spinoziano della natura. Per Leibowitz, prendere seriamente la trascendenza di Dio implica l'eliminazione di credenze superstiziose in entit\u00e0 sacre con doti soprannaturali, e quindi una demitizzazione spinoziana del mondo naturale. Ma mentre Spinoza \u00e8 disposto a parlare di \"Dio o natura\", per Leibowitz il mondo naturale deve essere purificato da ogni traccia della divinit\u00e0: divinit\u00e0 - o santit\u00e0 - \u00e8 una nozione che Leibowitz conserva come termine da utilizzare in connessione con il Dio che supera radicalmente la natura, senza residui.\nDeprivare il mondo dalla divinit\u00e0 non si limita per Leibowitz al mondo naturale. La storia, come la storia del genere umano nel mondo naturale, non pu\u00f2 pi\u00f9 comportare un significato divino quanto non lo pu\u00f2 un oggetto materiale. L'idea che ci sia uno scopo divino nella storia, che Dio eserciti una qualche forma di provvidenza sull'umanit\u00e0, sarebbe allo stesso modo contraddire l'idea della trascendenza di Dio ed \u00e8 quindi un concetto senza fondamento per Leibowitz, per il quale \"un esame imparziale della storia dell'umanit\u00e0 e degli ebrei come riferito nella Bibbia non riveler\u00e0 in tutto il suo processo... un qualsiasi disegno o direzione ben precisa, n\u00e9 un approccio graduale verso un obiettivo specifico\" (\"Judaism\", p. 102).\nSulla base di queste osservazioni, si vede subito che il pensiero di Leibowitz \u00e8 privo di molto di ci\u00f2 che passa per tradizionale teologia ebraica o teologia generale. La fede non pu\u00f2 essere formulata su proposizioni che parlano di Dio e del suo rapporto provvidenziale con l'universo. La santit\u00e0 \u00e8 limitata a Dio e non pu\u00f2 essere predicata in nulla di ci\u00f2 che esiste al mondo (il che, per inciso, spiega anche la sua opposizione a qualsiasi interpretazione etnocentrica dell'idea di \"elezione\" sulla base di alcune \"propriet\u00e0\" intrinseche di santit\u00e0 che gli ebrei erediterebbero). Qualsiasi attribuzione di santit\u00e0 ad oggetti che possono essere nominati nei testi ebraici \u00e8 da intendersi come attribuzione di santit\u00e0 funzionale piuttosto che santit\u00e0 essenziale per l'oggetto in questione.\nIl Dio di Leibowitz non \u00e8 un Dio provvidente; la storia non ha teleologia \u2013 e non troviamo tentativi di teodicea in Leibowitz. A differenza di molti filosofi ebrei contemporanei, l'Olocausto merita a mala pena una menzione nei suoi scritti filosofici, a parte quella di escluderlo dalla discussione teologica. Un impegno profondo alla trascendenza non pu\u00f2 permettere un Dio che sia coinvolto nelle vicende umane. Coloro che vorrebbero metterlo in discussione, anzi coloro che hanno perso la propria fede in Dio come conseguenza di Auschwitz \"non credevano mai in Dio, ma nell'aiuto di Dio... [poich\u00e9] chi crede in Dio... non lo relaziona alla fede nell'aiuto di Dio\" (\"Accepting the Yoke\", p. 21).\nPer Leibowitz, questo \u00e8 il risultato diretto di portare il proprio impegno verso la trascendenza radicale di Dio alla sua logica conclusione. Leibowitz afferma che una cosa \u00e8 accettare a parole l'idea della trascendenza divina. Ma se Dio \u00e8 veramente trascendente, allora non possiamo associare a nessun livello la nostra realt\u00e0 con quella di Dio. L'unica affermazione che possiamo fare per quanto riguarda Dio \u2014 che \u00e8 radicalmente trascendente \u2014 pu\u00f2 essere concretizzata ulteriormente solo chiarendo come Dio non sia qualcosa che possiamo incontrare nell'esperienza umana ordinaria, o persino in quella straordinaria. Che Leibowitz qui vada al di l\u00e0 anche di Maimonide \u00e8 ben chiaro, in quanto Maimonide, anche se non parla delle propriet\u00e0 intrinseche di Dio, parla per\u00f2 delle sue \"azioni\", che \u00e8 come parlare del corso della natura, di cui Dio \u00e8 la causa prima. Eppure per Leibowitz anche questo sarebbe trasgredire i limiti ai quali la nozione di trascendenza radicale ci lega. Asserire che la natura riflette le azioni di Dio, rende Dio immanente nella natura, e quindi non pi\u00f9 trascendente. Sia da un punto di vista semantico che ontologico, dunque, Leibowitz porta il concetto di trascendenza di Dio al di l\u00e0 perfino del proprio \"idolo\" filosofico.\nInterpretare le Scritture.\nLeibowitz inizia con una definizione di Dio e trae le sue implicazioni di come dobbiamo concepire il mondo da una prospettiva ebraica. Ma dove trova questo punto di partenza? Testualmente parlando, si potrebbe pretendere di trovare la base della trascendenza radicale di Dio in vari versetti biblici e dichiarazioni tratte dalla tradizione ebraica pi\u00f9 in generale, ma non meno di quanto si possano trovare citazioni che mettono in discussione questo resoconto del rapporto di Dio con la natura e con la storia - come Leibowitz stesso pi\u00f9 volte riconosce. In effetti, qualsiasi semplice lettura delle Scritture ebraiche sembrerebbe suggerire un Dio strettamente coinvolto con storia e natura. La lettura di Leibowitz delle Scritture si basa quindi su un particolare approccio ermeneutico al Tanakh.\nLa definizione di Leibowitz del Tanakh come Sacra Scrittura sembrerebbe metterlo atipicamente in territorio incontrovertibile. Ma cosa significa, per Leibowitz, accordare al Tanakh questo stato e come deve essere interpretato? Per semplicit\u00e0, ci concentreremo per ora sulla Torah, la costituzione fondatrice dell'ebraismo e la parte pi\u00f9 autorevole del Tanakh. Tradizionalmente, si riteneva che: 1) La Torah \u00e8 la parola di Dio come dettata a Mos\u00e8; 2) contiene sia la storia dell'antico Israele e le leggi eternamente valide che vincolano il popolo ebraico, le mitzvot. Sebbene entrambe le affermazioni siano contestate da correnti moderne dell'ebraismo, Leibowitz \u00e8 molto critico di tali correnti, identificandosi con l'ebraismo ortodosso entro il quale questi comandamenti di solito rimangono principi fondamentali. Eppure la sua visione delle Scritture \u00e8 ad una certa distanza dall'immagine tradizionale.\nMentre molti tradizionalisti leggono la Torah come contenitrice della preistoria dell'ebraismo, se non del mondo, e quindi come piena di affermazioni fattuali che insegnano tali informazioni, Leibowitz non pu\u00f2 accettare questa interpretazione. Partendo da un punto epistemologico di base, la formazione scientifica di Leibowitz e la sua vocazione lo hanno portato ad adottare un approccio positivistico alle affermazioni di conoscenza. Quindi scrive che \"la nostra fonte di informazione \u00e8 la scienza. Nella misura in cui siamo in possesso di una qualsiasi conoscenza reale, questa ci proviene per via di cognizione scientifica\" (\"Judaism\", p. 136). Tuttavia, data la trascendenza di Dio, non ci pu\u00f2 essere nulla di santo nella storia o nella natura, o nelle informazioni che forniscono. Cos\u00ec, se la Torah fosse un libro di storia o un trattato che dettagli la scienza dell'universo \u2014 e naturalmente la Torah \u00e8 spesso letta come se dia almeno un resoconto delle origini dell'universo \u2014 \"sarebbe difficile vedere dove [la sua] sacralit\u00e0 risieda\" (\"Judaism\", p. 140). La Torah non pu\u00f2 essere un libro sacro, se ci insegna informazioni che sono per definizione (di Leibowitz) profane.\nPeraltro questo significa che le affermazioni effettive che incontriamo \"prima facie\" non devono assolutamente essere lette come tali. La Torah non \u00e8 un'opera di fatti che contengono verit\u00e0 che possiamo ottenere attraverso procedure epistemiche standard. Si tratta piuttosto di un'opera sacra, un'opera che interessa la sfera del religioso. Leibowitz non si interessa quindi al reiterato enigma medievale in materia di fede e ragione. Mentre per i suoi antenati ebrei medievali ragione e rivelazione erano in competizione per lo stesso territorio \u2014 mettendole a confronto una ad esclusione dell'altra \u2014 Leibowitz \u00e8 ben felice di dare il vantaggio alla ragione, senza preoccuparsi che questa invada il territorio della rivelazione e viceversa. La Torah come opera sacra si occupa del regno del sacro e non dovrebbe essere un deposito di verit\u00e0 proposizionali di storia o scienza. Ci\u00f2 che invece produce \u00e8 \"la richiesta fatta dall'uomo di adorare Dio\" ( ebraismo , 136 ). La Torah \u00e8 la fonte della comandamenti \u2014 le mitzvot \u2014 che sono il modo in cui gli ebrei devono servire Dio (\"Judaism\", p. 136).\nIn un certo senso, questa ermeneutica serve bene Leibowitz, permettendogli di aggirare le obiezioni testuali alla sua lettura antiprovvidenziale della Torah nel sostenere che gli apparenti riferimenti al ruolo di Dio nella natura o nella storia non sono pi\u00f9 da intendersi come fatti, ma piuttosto come espressione di qualcosa sull'essenza dei nostri obblighi verso Dio. Allo stesso modo, storie di individui non devono essere interpretate nel loro contenuto storico, ma per quello che insegnano circa il carattere degli obblighi religiosi. Si richiede inoltre una lettura non intuitiva di gran parte delle Scritture, in particolare le storie di individui che sono certamente presentati come se fossero in un certo senso storici e che negli ultimi libri dei Profeti sono sicuramente storici in parte. Eppure Leibowitz insiste che, nel tentare l'impossibile \u2013 parlare di Dio \u2013 la Torah usa necessariamente varie forme letterarie suscettibili di comprensione umana, ma che comunque \"dal punto di vista della fede religiosa , la Torah e la totalit\u00e0 della Sacra Scrittura deve essere concepita come un'istanza che trascende il campo della cognizione umana... un'istanza trasmessa in varie forme di espressione umana: prescrizioni, visione, poesia, preghiera, pensiero e narrazione\" (\"Judaism\", p. 140).\nQuesto non esclude in linea di principio la possibilit\u00e0 di storie che sembrano contenere in parte informazioni storiche. Le narrazioni scritturali potrebbero a volte coincidere con fatti storici, sebbene ci\u00f2 debba essere oggetto di verifica indipendente in base a criteri epistemici standard. Ma anche tenendo conto di questa possibilit\u00e0, il significato storico sarebbe puramente accidentale. Tali fatti non assumerebbero un significato sacro in virt\u00f9 di quella fatticit\u00e0, ma piuttosto a causa del loro impartire un messaggio sacro astorico. La Torah, in quanto Sacra Scrittura, non pu\u00f2 essere letta come un deposito di fatti storici. Leggerlo \"dal punto di vista della fede religiosa\", \u00e8 leggerlo per le esigenze che esso ci impone.\nCi\u00f2 nonostante, data l'interpretazione di Leibowitz sulla trascendenza di Dio, \u00e8 chiaro che le interpretazioni sacre e storiche del testo si escludono a vicenda quando si tratta di riferimenti all'\"intervento\" di Dio in storia e/o natura. La particolare ermeneutica di Leibowitz, gli permette di negare che la Torah ci insegni qualcosa sull'intervento reale di Dio nella natura o la sua regia della storia, dal momento che dichiarazioni apparentemente effettive a tal fine nella Torah non sono da intendersi come tali, ma piuttosto in termini dei messaggi normativi in esse contenuti. Qui appare con forza la priorit\u00e0 che Leibowitz d\u00e0 alla sua comprensione della trascendenza di Dio, costringendolo a prendere questa posizione ermeneutica. Solleva tuttavia la questione della comprensione da parte di Leibowitz dello status divino della Torah. Poich\u00e9, se non possiamo parlarn come rivelazione divina in un qualsiasi senso storico, dove risiede allora la sua divinit\u00e0? Leibowitz, pienamente consapevole del problema, sostiene che \u00e8 la Torah Orale che stabilisce la condizione divina della Torah scritta.\nL'insegnamento tradizionale ebraico sosteneva che, nello stesso momento che Dio ha trasmesso la Torah scritta, Egli ha trasmesso un insegnamento orale a Mos\u00e8, che non doveva essere trascritto. Questo insegnamento orale si svilupp\u00f2 in quell'opera a molteplici strati che venne infine redatta come Talmud alla fine del VI secolo, che \u00e8 stato la fonte del complesso sistema pratico di leggi - l'Halakhah - che hanno retto la vita ebraica fino al XIX secolo e continua strutturare la vita degli ebrei ortodossi contemporanei. Leibowitz sostiene che \"religiosamente e da un punto di vista logico e causale la Legge orale, l'Halakhah, \u00e8 precedente all'Insegnamento Scritto\" (\"Judaism\", p. 12), e quindi \u00e8 la Torah Orale che concede lo status divino alla Torah scritta:\nLeibowitz ammette che ci\u00f2 produce inevitabilmente un ragionamento circolare per cui la divinit\u00e0 della Torah Scritta \u00e8 stabilita dalla Torah Orale, che a sua volta ottiene la propria autorit\u00e0 solo sulla base della Torah Scritta, che viene utilizzata per supportarla. Pi\u00f9 significativamente Leibowitz sottolinea ancora una volta che la Torah Orale \u00e8 un prodotto umano. Si finisce quindi con gli esseri umani che stipulano che la Torah Scritta \u00e8 divina, una stipulazione, per\u00f2, che ha solo autorit\u00e0 sulla base delle dichiarazioni della Torah Scritta che precisa che si devono seguire le parole dei saggi umani. A rafforzare la circolarit\u00e0, questa lettura dei rispettivi versi della Torah \u00e8 di per s\u00e9 una interpretazione dei saggi.\nLeibowitz sostiene, quindi, che possiamo dire una cosa su Dio \u2013 che Egli \u00e8 radicalmente trascendente, una dichiarazione il cui contenuto si esaurisce nella negazione di divinit\u00e0 a qualsiasi altra realt\u00e0. Consentendo tale negazione di ogni teologia positiva che relazioni Dio a storia o a natura, troviamo soltanto una cosa a cui possiamo ancora collegare la divinit\u00e0, cio\u00e8 la Scrittura. Tuttavia, la questione pi\u00f9 fondamentale che riguarda se o meno Dio abbia rivelato la Torah in un qualsiasi senso storico, viene ad essere risolta negativamente da Leibowitz, come indicato da Statman 2005 (p. 60) e da Sagi 1997a (p. 213): Leibowitz ci lascia con un resoconto circolare della divinit\u00e0 della Scrittura, che in ultima analisi non sembra in grado di sfuggire alla sua dipendenza dalla decisione umana.\nFede ebraica e Legge ebraica.\nL'approccio \"top-down\" della teologia di Leibowitz esaminato finora pone dei limiti estremi su ci\u00f2 che si pu\u00f2 dire o sapere su Dio, ma non produce un resoconto costruttivo della natura della fede ebraica. La sua formulazione positiva procede, pertanto, da una direzione del tutto diversa. Adottando un approccio pi\u00f9 \"bottom-up\" metodologicamente parlando, Leibowitz utilizza un argomento storico nel definire la fede ebraica, sostenendo che nel corso della storia, almeno fino all'emancipazione degli ebrei europei a partire dalla fine del XVIII secolo, l'ebraismo \u00e8 stato definito mediante l'osservanza della pratica ebraica, dei comandamenti della Torah stessa, e il successivo sviluppo di questi comandamenti in un sistema onnicomprensivo della Legge ebraica, o Halakhah. Qualsiasi definizione di fede ebraica deve quindi concentrarsi sulla pratica ebraica, sulle mitzvot che hanno governato la vita quotidiana degli ebrei fino ai tempi moderni. Inoltre, il concetto di fede leibowitziano non permette eventuali superfetazioni teologiche, siano esse mistiche o filosofiche, che pretendessero di definirlo. La teologia ebraica attraverso i secoli si \u00e8 sempre adattata alle correnti filosofiche o mistiche prevalenti, ed \u00e8 vista da Leibowitz come \"episodica e fugace\" \"Judaism\", p. 8). Che l'impalcatura concettuale fosse la Cabala o la filosofia razionalista, l'ebraismo \"non \u00e8 mai stato dipendente da qualche filosofia specifica, o etica, o visione del mondo, o teologia\" \"Judaism\", pp. 8-9), sebbene sia il misticismo e non il razionalismo che, insieme all'Ebraismo riformato, egli classifica come una delle \"due grandi distorsioni della fede ebraica\" \"Judaism\", p. 111).\nQuesto resoconto storico si fonde anche con il punto di partenza teologico di Leibowitz. Data la trascendenza di Dio, sappiamo che la sfera della realt\u00e0 naturale o storica non pu\u00f2 essere santa. La fede non pu\u00f2 quindi essere \"una conclusione che una persona pu\u00f2 raggiungere dopo aver ponderato certi fatti del mondo\", e invece \u00e8 \"una \"decisione valutativa\" che si fa e, come tutte le valutazioni, non risulta da alcuna informazione acquisita, ma \u00e8 \"un impegno a cui ci si vincola\"\" (\"Judaism\", p. 37, corsivo aggiunto). La fede ebraica, dunque, piuttosto che consistere di credenze propositive in materia di Dio su cui si basa la l'osservanza halakhica basilare, \u00e8 invece fondata sulla decisione valutativa di impegnarsi proprio in quel sistema di osservanza. Per Leibowitz sone le mitzvot stesse \"che delimitano la sfera del sacro... [e] qualsiasi cosa al di fuori di tale sfera manca di santit\u00e0 e non \u00e8 degna di adorazione religiosa\" \"Judaism\", p. 25).\nTale asserzione del primato della pratica non \u00e8 univoco per Leibowitz, essendo stato recentemente resuscitato da studiosi come Menachem Kellner (2006) e Kenneth Seeskin (1990). Steven Schwarzschild memorabilmente lo ha definito \"il risvolto ebraico\" che a suo parere i pensatori ebrei avevano applicato da tempo immemorabile ai sistemi di pensiero con cui si confrontavano per assimilarli parzialmente ad un contesto filosofico ebraico. Ma Leibowitz d\u00e0 a questa idea la sua formulazione pi\u00f9 estrema.\nNormalmente si potrebbe supporre che l'impegno alla pratica del modo halakhico di vita sia un atto mentale specificabile indipendentemente e alcune dichiarazioni che Leibowitz fa nei suoi primi scritti, vestigia che rimangono in alcune formulazioni successive meno attente, potrebbero sembrare suggerirlo. Tuttavia, per Leibowitz la fede \"non\" \u00e8 uno stato psicologico specificabile indipendentemente. Infatti egli castiga coloro che \"vogliono distinguere uno specifico contenuto psicologico-concettuale della coscienza religiosa dalla sua concreta personificazione istituzionalizzata\" (\"Judaism\", pp. 38). Leibowitz non ci permette di individuare un particolare stato psicologico che costituisca questo impegno, e correlativamente \u00e8 molto critico degli approcci mistici all'ebraismo, che ruotano intorno a putative esperienze religiose. Una religione dedicata alla pratica halakhica \"non dipende dall'incidenza dell'esperienza religiosa \" (\"Judaism\", p. 13), che \u00e8 un semplice \"abbellimento\" della pratica halakhica. Infatti, \"l'obiettivo della vicinanza a Dio \u00e8 irraggiungibile\" (\"Judaism\", p. 16).\nChiaramente per Leibowitz il problema di specificare una base psicologica a questo impegno \u00e8 la definizione di ci\u00f2 che sarebbe il contenuto di questo atto mentale. A cosa mi impegno? La risposta naturale \u00e8 che ci siamo impegnati a adorare Dio. Ma ogni tentativo di sviluppare questa affermazione ulteriormente ci porta a trasgredire i limiti della cognizione umana secondo Leibowitz. La proposizione \"Io sono impegnato con Dio\" non \u00e8 aperta ad ulteriori elaborazioni, se Dio \u00e8 al di l\u00e0 delle nostre categorie di linguaggio e pensiero. La fede in Dio per Leibowitz non pu\u00f2 essere formulata proposizionalmente, ma pu\u00f2 essere impostata solo in un impegno per un particolare modo di vita, che pu\u00f2 essere espresso esclusivamente dalla subordinazione al regime della pratica halakhica. Siamo quindi rimandati alla mera pratica stessa come contenuto della nostra fede piuttosto che sintomo di un certo impegno psicologico specificabile indipendentemente. Si rivela allora che \"la fede [ebraica] non \u00e8 \"altro che il suo sistema di mitzvot\", l'incarnazione dell'ebraismo\" (\"Judaism\", p. 38), corsivo aggiunto). La fede ebraica \u00e8 equivalente all'osservanza delle mitzvot senza nient'altro; il concetto \u00e8 \"esaurito\" dalla pratica delle mitzvot. Punto e basta.\nQuesta contrazione della fede in una definizione comportamentale significa che l'osservanza halakhica stessa \"costituisce\" una fede che non pu\u00f2 essere identificata indipendentemente da questa pratica, che Leibowitz concede potrebbe creare l'apparenza di paradosso:\nAsa Kasher, un neo-leibowitziano, ha sostenuto che Leibowitz qui non presenta affatto un paradosso, ma invece una forma di circolo discusso nelle sezioni precedenti (A. Kasher 1976). Leibowitz in risposta ammette che non c'\u00e8 paradosso, ma sottolinea che non importa quante volte si va intorno al circolo, l'impegno definitivo alla vita delle mitzvot deve provenire da oltre il circolo, dall'impegno conativo \u2013 piuttosto che cognitivo \u2013 impegno che va oltre la ragione. Qui l'interpretazione di Leibowitz \u2014 che la pratica dell'Halakhah costituisce la fede, mentre la fede \u00e8 la base della pratica \u2014 in ultima analisi pu\u00f2 essere suddivisa nelle seguenti due affermazioni:\nL\u2018Affermazione 1 \u00e8 semplicemente l'affermazione teologica/empirica discussa sopra. Nell\u2018Affermazione 2, il punto di Leibowitz sembra essere che, mentre si pu\u00f2 desiderare di sostenere che la propria pratica si fondi su una fede indipendentemente determinabile, come la convinzione che Dio abbia dato questi comandamenti al popolo ebraico, in effetti l'immersione nella pratica halakhica precede qualsiasi versione riflessiva di una tale convinzione, cosicch\u00e9 il proprio impegno non si basa su quella convinzione in un qualsiasi senso significativo. In quanto esseri in grado di riflettere profondamente sul nostro impegno nelle nostre pratiche, siamo gi\u00e0 coinvolti e formati da esse.\nCome argomento giustificativo per impegnarsi nella pratica, ci\u00f2 potrebbe davvero creare un'impressione di circolarit\u00e0 \u2014 sebbene gli argomenti circolari non siano n\u00e9 formalmente invalidi, n\u00e9 paradossali , ma \"soltanto\" poco convincenti. Leibowitz, tuttavia, enfatizza ancora una volta che non sta cercando di \"giustificare\" i comandamenti. Pensatori ebrei medievali credevano che fosse possibile \"giustificare\" l'ebraismo facendo ricorso a standard universali. Cos\u00ec, prendendo Maimonide come esempio, se la verit\u00e0 \u00e8 lo standard, allora l'ebraismo \u00e8 chiaramente la religione pi\u00f9 razionale, poich\u00e9 \u00e8 un esemplare o mezzo superiore per raggiungere la verit\u00e0, rispetto alle altre alternative monoteistiche. Se si dovesse cominciare da un punto di vista neutrale, un essere razionale in quanto razionale potrebbe, in linea di principio, essere convinto della superiorit\u00e0 dell'ebraismo. Ma questa idea di un punto di partenza neutrale da cui si possa valutare tutte le alternative razionali \u00e8 un'idea che Leibowitz rifiuta. La congettura che, quali esseri razionali completamente formati, noi si possa essere in grado di esaminare senza pregiudizio i vari modi di esistenza pratica e decidere a favore di quella pi\u00f9 razionale, \u00e8 respinta da Leibowitz. Quando si tratta di fede, Leibowitz dichiara:\nQui \u00e8 dove Leibowitz ammette i limiti del razionalismo quando \u00e8 inteso come la tesi metafisica che il mondo \u00e8 intelligibile \"fino in fondo\". Il mondo ed i nostri impegni in esso contenuti \"non\" sono razionali fino in fondo. Ma una volta che \"abbiamo\" determinati impegni, come ogni persona ha nel momento in cui comincia a rifletterci, le nostre facolt\u00e0 razionali sono gli unici strumenti per esplorarli, sebbene non nella speranza che tale riflessione possa produrre significati che convincano tutti gli esseri razionali ad impegnarsi in una tale pratica. E se poi ci chiediamo il motivo per cui impegnarsi, ce lo stiamo chiedendo troppo tardi, assumendo la posizione teorica verso la fede che Leibowitz sostiene esser messa in dubbio dall'ebraismo.\nCos\u00ec la tesi di Leibowitz che la fede si basa sulla pratica halakhica e allo stesso tempo \u00e8 costituita dalla pratica halakhica sembra essere pi\u00f9 una fenomenologia della fede ebraica che una giustificazione per fede, come ci si potrebbe aspettare da sue dichiarazioni metodologiche. Proprio come Aristotele riteneva che l'azione virtuosa precede l'acquisizione delle virt\u00f9,cos\u00ec il nostro impegno nelle mitzvot \u2013 o almeno l'impegno cosciente che facciamo come esseri pensanti \u2013 \u00e8 preceduto in modo analogo dalla partecipazione a tali pratiche halakhiche. E proprio come per Aristotele \u00e8 solo quando abbiamo acquisito le virt\u00f9 che i relativi atti diventano veramente virtuosi, allo stesso modo le azioni halakhiche vengono intese come atti di fede religiosa solo quando uno \u00e8 consapevole del proprio impegno religioso nel compierle. Da questa prospettiva, si potrebbe anche sostenere che il circolo diventa un circolo virtuoso, poich\u00e9 la pratica che \u00e8 alla base della fede e che in ultima analisi costituisce tale fede, effettivamente rafforza la fede stessa \u2013 il circolo pratico \"\u00e8\" convincente in un modo che il circolo di giustificazione logica non lo \u00e8.\nVi \u00e8 un senso in cui ci\u00f2 rende qualsiasi impegno in un sistema di valori un'espressione di fede, piuttosto che il risultato di una riflessione razionale. Ma allora cosa lo contrassegna come specificamente religioso? Ci\u00f2 che lo contrassegna come \"fede ebraica\" \u00e8 semplicemente che \u00e8 la forma ebraica di vita, quella che deriva da fonti specificamente ebraiche e ha una storia specificamente ebraica. Affinch\u00e9 sia religiosa richiede per\u00f2 che Leibowitz, a differenza di un esperto di etica secolare, mantenga almeno l'impegno ontologico che esista una entit\u00e0 che possiamo chiamare Dio, al quale le pratiche halakhiche sono dirette. A questo punto, pertanto, si vorrebbe che \"Dio \u00e8 radicalmente trascendente\" rimanga una dichiarazione cognitiva. Le mitzvot sono \"sante\" solo in quanto costituiscono santit\u00e0 poich\u00e9 sono comandamenti \"di Dio\". \u00c8 in questo modo che tale pratica pu\u00f2 costituire \"fede\".\nEppure, come affermato in precedenza, Leibowitz non pu\u00f2 interpretare le dichiarazioni della Torah in merito all'evento della rivelazione sul Sinai come affermazioni storiche. Quindi resta il problema di come un popolo possa esser stato \"comandato\" e che cosa esattamente sia stato \"riconosciuto\" l\u00e0, se non \u00e8 successo che ad un certo punto nella storia i comandamenti sono stati rivelati da Dio. Il problema del resoconto di Leibowitz \u00e8 che le mitzvot sono in realt\u00e0 attuate dagli esseri umani e quindi svolgono un ruolo nel mondo naturale. Come risultato, esse devono \"avere\" una storia. Possiamo almeno dire che ad un certo punto hanno fatto la loro incursione nella storia. Ma come? Se non attraverso qualche miracoloso evento rivelatore \u2013 possibilit\u00e0 che Leibowitz esclude \u2013 allora deve essere stato attraverso una qualche forma di iniziativa umana. Cos\u00ec, in parallelo all'attribuzione di divinit\u00e0 alla Scrittura, come osserva Sagi , \"il sistema \u00e8 reso religiosamente significativo dalla sua percezione da parte dei credenti come afferente il culto di Dio\", mentre Dio discende in un requisito formale del sistema, \"concetto supremo, che unisce il sistema e lo dota di significato religioso\" (Sagi 1997a, p. 213). Anche se non \u00e8 chiaro che questo riguardi Leibowitz, si dovrebbe notare che la semplice decisione istituzionale di categorizzare le mitzvot come sante non \u00e8 una solida base per il recupero della loro divinit\u00e0 in un qualche senso che pacifichi quegli aderenti religiosi la natura della cui fede egli sta tentando di delineare.\nIl tentativo di Leibowitz di escludere Dio dalla storia lo lascia cos\u00ec apparentemente inabile di spiegare la divinit\u00e0 dei comandamenti in modo tale da rendere la loro osservanza un impegno verso Dio nel senso ordinario della parola. Infatti , quando gli viene chiesto direttamente se l'affermazione \"credo in Dio\" sia significativa, la risposta di Leibowitz \u00e8: \"Non comprendo queste parole se divorziate dagli obblighi che ne derivano... la fede in Dio non \u00e8 ci\u00f2 che so su Dio, ma quello che so dei miei obblighi verso Dio\" (\"Sihot\", p. 97). Il discorso sulla divinit\u00e0 non dovrebbe essere inteso cognitivamente ma in termini delle esigenze normative che esso impone. Anche parlare della rivelazione sul Sinai \u00e8 da intendersi lungo queste linee - \"Il significato della rivelazione sul Sinai \u00e8 il riconoscimento del comando che ci \u00e8 stato comandato\" (\"Emunah\", p. 154). Per Leibowitz la verit\u00e0 in ci\u00f2, fenomenologicamente parlando, \u00e8 che l'impegno nella pratica non si basa su una fede iniziale in Dio. Parlare di Dio sopravviene dall'impegno alla pratica piuttosto che essere una sua giustificazione. In effetti, si formula sinceramente l'idea di star servendo Dio successivamente alla pratica. Cos\u00ec per Leibowitz, mentre sembra che il termine debba avere un referente, lo usiamo senza capirlo e senza averne bisogno. In omaggio a Wittgenstein, Leibowitz scrive: \"Ci\u00f2 che non pu\u00f2 essere detto, \u00e8 detto dalla religione della Torah e delle mitzvot\" (\"Yahadut\", p. 343) \u2014 o almeno da un impegno in loro a cui non pu\u00f2 essere dato una specifica indipendente dalla loro pratica. Per Leibowitz, la realizzazione che emerge con l'asserzione di questo impegno rivela che di Dio non si pu\u00f2 parlare come di un'entit\u00e0 che pu\u00f2 essere situata in storia o natura e che d\u00e0 i comandamenti ad un popolo in senso convenzionale. Infatti \"lo scopo delle mitzvot \u00e8 quello di educare l'uomo ad accettare che conoscere Dio e tenersi uniti a Lui consiste proprio nella pratica di questi precetti\" (\"Judaism\", p. 27). Di conseguenza, quando si pone la questione se ci\u00f2 ci lasci con una idea abbastanza robusta su cui basare l'impegno religioso, Leibowitz afferma che quando coloro che praticano fanno tali domande, stanno gi\u00e0 rincorrendo le proprie code. \u00c8 solo dopo esserci impegnati nella pratica che riflettiamo, analizziamo e anche formuliamo l'idea che stiamo praticando per un impegno verso Dio. Leibowitz sembra concludere con una teologia del tipo \"salto di fede\", dove il salto \u00e8 fatto a posteriori, quando ormai qualsiasi specifica indipendente uno cerchi di dare di questa nozione finisce trasgredendo i limiti che la trascendenza leibowitziana ha impostato su linguaggio e pensiero, oppure ricade in discorsi di impegno nella pratica. L'unico modo in cui si pu\u00f2 caratterizzare la fede ebraica \u00e8 attraverso il costante impegno nella pratica stessa, che costituisce pertanto tale fede.\nIl culto ed il significato delle mitzvot.\nLeibowitz non riesce a dare un senso alla divinit\u00e0 delle mitzvot sostenendo che Dio \u00e8 semplicemente la loro fonte. Ma non sarebbe il primo filosofo ebreo a comprendere la divinit\u00e0 dei comandamenti in funzione del loro contenuto piuttosto che per la loro fonte storica - secondo molti studiosi, anche Maimonide basa la sua comprensione della divinit\u00e0 dei comandamenti sul loro essere un mezzo per raggiungere la perfezione umana piuttosto che su una qualche diretta esperienza storica di Dio. Dopo aver ridotto ogni discorso significativo su Dio e sulla fede alla pratica halakhica, si potrebbe quindi ricercare il significato della pratica in alcuni di tali segni di divinit\u00e0, e in effetti Leibowitz ha molto da dire circa la natura delle mitzvot, in particolare per quanto riguarda i valori umani e sulla base di una distinzione talmudica fondamentale tra due forme di culto religioso: il culto che \u00e8 \"lishmah\" (ebr. \u05dc\u05e9\u05de\u05d4) o \"di per se stesso\", e il culto che \u00e8 \"non-\"lishmah\"\" o \"non di per se stesso\".\nIl culto che non \u00e8 \"lishmah\" Leibowitz lo caratterizza in termini teleologici. Inizia con una serie di valori umani e credenze, e interpreta la religione come strumento per la realizzazione di questi valori. Cos\u00ec gli atti religiosi saranno derivati da questo insieme di valori, come quelli che meglio li esprimono. Questi valori, dunque, sono precedenti all'atto religioso, nel modo che la teoria etica utilitaristica d\u00e0 la precedenza ad una definizione del bene e definisce l'azione giusta in termini di ci\u00f2 che massimizza tale bene. L'azione religiosa \u00e8 allora basilarmente motivata da bisogni umani e il problema di questo culto per Leibowitz \u00e8 che rende Dio il servo dell'uomo. \u00c8 quella che egli definisce \"una religione confortante \u2014 un mezzo per soddisfare i bisogni spirituali dell'uomo e placare i suoi conflitti mentali. Il suo fine \u00e8 l'uomo, e Dio offre i suoi servizi all'uomo\". (\"Judaism\", p. 14).\nRispecchiando un'ambivalenza che si ritrova nelle interpretazioni della tradizione ebraica per quanto riguarda tale culto, Leibowitz oscilla tra il riconoscere il culto \"non-lishmah\" come un vero e proprio culto sebbene in forma imperfetta e il non vederlo affatto come culto \u2014 anzi, vedendolo come idolatra nella sua riduzione del culto di Dio a culto dell'uomo, implicando quindi che l'uomo \u00e8 santo. Filosoficamente parlando, il suo atteggiamento negativo pu\u00f2 ancora essere fatto risalire al suo approccio rigorosamente scientifico del mondo e alle sue opinioni riguardanti la trascendenza di Dio. Per quanto riguarda il primo, Leibowitz respinge l'idea che esistano esseri umani ad un certo livello \"supra\"-naturale. In quanto creature di carne ed ossa, siamo governati dalle stesse leggi naturali del resto della natura. Gli esseri umani non hanno doti speciali che trascendono la loro natura fisica. Dato ci\u00f2, i bisogni umani non possono essere sacri e quindi il soddisfacimento dei bisogni umani non pu\u00f2 essere lo scopo delle mitzvot. Partendo dall'opposto, dato che Dio \u00e8 trascendente e non pu\u00f2 essere collegato a nessuna forma di realt\u00e0 concreta, tra cui la realt\u00e0 umana, come potrebbe il soddisfacimento dei nostri bisogni, che sono una funzione della nostra umanit\u00e0, costituire il culto di Dio? Dio deve essere il \"locus\" esclusivo del valore religioso, ad esclusione dei valori umani. L'uomo, in confronto, non \u00e8 che umano e parte della natura. Cos\u00ec, mentre i filosofi ebrei medievali di solito prendono la dichiarazione di che l'uomo \u00e8 stato creato \"a immagine di Dio\" come se ponesse l'uomo su un piedistallo paragonandolo in qualche modo a Dio, Leibowitz prende il termine \"immagine\" nel suo senso platonico pi\u00f9 prosaico, se non addirittura peggiorativo (\"Judaism\", p. 90).\nIn netto contrasto con tutto questo, Leibowitz presenta l'idea del culto \"lishmah\", che \u00e8 il segno di una religione esigente. Qui l'atto religioso precede qualsiasi gamma di necessit\u00e0 o valori umani. \u00c8 caratterizzato da atti di culto richiesti da Dio, dove le richieste fatte, e le motivazioni per servirle, sono semplicemente cos\u00ec: sono le richieste di Dio. In questo senso l'uomo \u00e8 \"uno strumento per la realizzazione di un fine che trascende l'uomo... [che] serve il suo Dio lishmah \u2014 perch\u00e9 Egli \u00e8 degno di adorazione\" (\"Judaism\", p. 14). In sostanza, l'ebraismo \u00e8 una religione che richiede il servizio a Dio, non il servizio all'uomo. Le mitzvot, per Leibowitz, non sono pertanto basate sui bisogni e desideri umani poich\u00e9 sarebbe come subordinare i valori di Dio ai valori umani, rendendo Dio uno schiavo dell'umanit\u00e0 e mettendo l'umanit\u00e0 al vertice di ogni valore. La maggior parte delle mitzvot per Leibowitz devono quindi essere \"prive di senso se non come espressioni di adorazione. Non hanno alcuna utilit\u00e0 in termini di soddisfazione dei bisogni umani\" (\"Judaism\", p. 16). Cos\u00ec egli vede gran parte dell'Halakhah come costitutiva della \"realt\u00e0\" religiosa, piuttosto che come regolamentazione della realt\u00e0 profana preesistente. Le leggi alimentari, per fare un esempio ovvio, non sono l\u00ec per regolamentare una qualche forma di realt\u00e0 \"spirituale\" preesistente. La realt\u00e0 \u00e8 equivalente alla realt\u00e0 fisica e le leggi alimentari non sono nulla di pi\u00f9 (n\u00e9 di meno) di esigenze di culto che costituiscono una \"realt\u00e0\" halakhica, che \u00e8 una realt\u00e0 che non ha alcun referente l\u00e0 di se stessa.\nQuesta comprensione \"sui generis\" dell'Halakhah \u00e8 importante se vogliamo capire l'arretramento di Leibowitz dai fatti ai valori nel campo della fede. Abbiamo visto che per Leibowitz parlare di qualsiasi realt\u00e0 fattuale come divina impugna la trascendenza di Dio. Tuttavia ci si potrebbe chiedere perch\u00e9 parlare di Dio come fonte di valori all'interno del nostro mondo \u00e8 un'intrusione sulla sua trascendenza. Il punto di Leibowitz \u00e8 che Dio non \u00e8 una fonte di valori all'interno del nostro mondo dal momento che l'Halakhah non \u00e8 una funzione di nessun valore umano, anzi non \u00e8 una funzione di nessun insieme di valori a cui abbiamo accesso indipendente. In questo modo Leibowitz conserva la trascendenza di Dio nella sfera valutativa degli impegni di fede in un modo che non \u00e8 possibile nella sfera dei fatti. E se vogliamo poi basare la divinit\u00e0 delle mitzvot sul loro contenuto rispetto a qualsiasi evento storico di rivelazione, il contenuto delle mitzvot che le contraddistingue come divine \u00e8 la loro stessa \"mancanza di contenuto\".\nEtica e religione.\nL'interpretazione di Leibowitz sulle mitzvot ha evidentemente importanti implicazioni per il rapporto tra etica e religione in generale e pi\u00f9 in particolare per il rapporto tra etica e Halakhah. I valori religiosi non possono essere subordinati a valori etici che, in quanto dettati da interessi umani, per Leibowitz sono profani per definizione, e quindi egli trae una netta distinzione tra mitzvot e il campo dell'etica:\nLeibowitz non nega che ci sia una vera e propria sfera del valore etico, e scrive che entrambe le concezioni teocentriche (religiose) e antropocentriche (kantiana) di valore sono \"legittime\" (\"Judaism\", p. 208). Ma vede i valori etici distinti dalla sfera dei valori religiosi e sottolinea l'importanza di non confondere gli uni con gli altri. Alla stregua di Kierkegaard, Leibowitz sostiene che valori religiosi sono finali e se uno vuole servire Dio, tutti gli altri valori, inclusi i valori etici, devono essere subordinati al servizio di Dio, come dimostra la storia biblica di Abramo ed il (non) sacrificio di Isacco. L'etica, come Leibowitz nota, \u00e8 la \"categoria atea per eccellenza\" (\"Judaism\", p. 18), ponendo l'uomo al vertice dei nostri valori al posto di Dio.\nMolto \u00e8 stato detto delle somiglianze formali tra l'approccio di Leibowitz alle mitzvot e l'etica kantiana, data la natura categorica sia dell'imperativo etico che di quello halakhico, nessuno dei quali pu\u00f2 essere un mezzo strumentale per fini al di l\u00e0 dei rispettivi doveri stessi. Entrambi enfatizzano il \"culto \"lishmah\"\" - solo che l'etica kantiana \"adora\" l'uomo \"lishmah\" o come un fine in se stesso, mentre la religione adora Dio. Inoltre, come per gli imperativi morali kantiani, il risultato dell'agire su imperativi religiosi per Leibowitz \u00e8 l'autonomia. Ma mentre per Kant l'azione etica \u00e8 autonoma in quanto si tratta di una liberazione della nostra ragion pratica, per Leibowitz ci\u00f2 significa che l'azione etica non \u00e8 espressione dell'autonomia umana, ma della nostra schiavit\u00f9 alla nostra natura propria. Per Leibowitz l'uomo \u00e8 semplicemente una parte della natura come qualsiasi altra parte, e quando agisce in conformit\u00e0 a tale natura l'uomo \"non \u00e8 in effetti nient'altro che un robot attivato dalle forze della natura, proprio come il bestiame al pascolo, che \u00e8 'libero da Torah e mitzvot', cio\u00e8 da qualsiasi legge imposta dall'esterno\" (\"Judaism\", p. 21).\nSebbene la retorica abbia forse la meglio su Leibowitz nel paragonare l'uomo che agisce per sua natura ad un animale che agisce per sua natura, il punto incompatibilista centrale di Leibowitz \u00e8 che la libert\u00e0 non pu\u00f2 essere una funzione di agire secondo la propria natura, se la natura dell'uomo \"\u00e8 solo l'ultimo anello di una catena causale delle forze della natura inorganica ed organica che agiscono su di lui e dentro di lui\" (\"Judaism\", p. 21). Se tale \u00e8 il caso, allora i dettami etici della ragione umana non rendono l'uomo autonomo pi\u00f9 di quanto non facciano gli \"atti\" del suo sistema digestivo. L'uomo \u00e8 \"libero dalla schiavit\u00f9 della natura, solo perch\u00e9 vive una vita che \u00e8 contraria alla natura\" e quindi \"l'emancipazione dalla schiavit\u00f9 della natura pu\u00f2 essere realizzata solo con la religione delle mitzvot\" (\"Judaism\", p. 22).\nEppure questo contrasto apparentemente chiaro con Kant in realt\u00e0 tradisce una somiglianza pi\u00f9 profonda. Kant vede l'azione etica come via verso l'autonomia proprio perch\u00e9 \u00e8 attraverso la ragione pratica che noi trascendiamo la nostra natura e prendiamo contatto con la sfera noumenica. In effetti quindi, e nonostante il desiderio di Kant di mantenere la religione e l'etica separati dal punto di vista motivazionale, Kant e Leibowitz sono d'accordo che l'autonomia umana richiede che l'uomo trascenda la sua natura fenomenica. La differenza \u00e8 che mentre per l'etica kantiana \u00e8 in un certo senso trascendente \u2013 che trascende almeno la natura empirica dell'uomo se non la sua razionale \u2013 l'etica per Leibowitz \u00e8 comunque una funzione della natura umana e quindi impantanata nella sfera \"fenomenica\", destinata a non svincolarsi mai. L'interpretazione leibowitziani di autonomia sembra dipendere ancora una volta dal suo profondo \"naturalismo\" per quanto riguarda il mondo fisico e umano. Solo la sfera delle mitzvot pu\u00f2 effettuare una sorta di limitata trascendenza leibowitziana che produca autonomia, che attraverso il suo fondamento su una primordiale eteronomia, \u2014 l'imposizione delle mitzvot da parte di Dio \u2014 produce una delle zone fertili di confronto con Emmanuel L\u00e9vinas in Fagenblat 2004, sebbene, come Michael Fagenblat nota, per L\u00e9vinas la sfera della etica stessa sia una sfera di trascendenza oltre la razionalit\u00e0 umana discorsiva. A differenza di Leibowitz e pi\u00f9 vicino ancora a Kant, per L\u00e9vinas non abbiamo bisogno di andare fino alle mitzvot per trovare la sfera della trascendenza.\nNonostante tutto questo, non \u00e8 chiaro se le mitzvot non potessero portare una sorta di valenza etica. Proprio come fa Kant per il valore morale, Leibowitz individua il valore religioso dei nostri atti nelle nostre intenzioni. La santit\u00e0, ci dice, \"non \u00e8 altro che l'osservanza halakhica: \"gli specifici atti intenzionali dedicati al servizio di Dio\"\" (\"Judaism\", p. 24, corsivo aggiunto). Presumibilmente quindi le mitzvot dovrebbero essere eseguite esclusivamente per adorare Dio e tuttavia addurci un beneficio accessorio. Fintantoch\u00e9 la motivazione \u00e8 l'adorazione di Dio, eventuali benefici incidentali sarebbero sicuramente legittimi, o perlomeno non escluderebbero l'atto dall'essere religiosamente degni. Ci\u00f2 che conta qui \u00e8 la gerarchia dei valori \u2014 il rispetto delle mitzvot non pu\u00f2 essere \"subordinato\" a valori etici. Tuttavia l'intenzionalismo di Leibowitz impone che tali atti, anche se incidentalmente soddisfano determinati bisogni umani, potrebbero non essere ancora atti etici data la loro motivazione religiosa.\nA questo punto, la descrizione di Leibowitz della sfera religiosa e di quella halakhica, sebbene discutibile, appare coerente. L'ebraismo \u00e8 per lui un sistema deontologico di doveri divini, piuttosto che un sistema teleologico con lo scopo di promuovere una qualsiasi forma di \"bene\" umano. Dal punto di vista umano, le mitzvot potrebbero effettivamente essere prive di significato: se finiscono veramente per promuovere una qualche forma di bene umano, questo sarebbe accidentale e non farebbe parte della natura essenziale delle mitzvot. Ma mentre questa concezione delle mitzvot funziona bene per la maggior parte dei comandamenti rituali, entrerebbe in crisi in relazione a quelle che normalmente potrebbero essere definite le mitzvot etiche \u2013 se non fosse per il fatto che ci\u00f2 \u00e8 ormai un ossimoro per Leibowitz, tale che anche \"Amerai il prossimo tuo come te stesso\" \u00e8 da considerarsi come una mitzvah e non come un precetto etico. La frase chiave nel versetto che contiene questo comandamento per Leibowitz \u00e8 quella che segue immediatamente a concludere il passo: \"Io sono Dio\". \u00c8 un dovere verso il prossimo che si basa sulla posizione dell'uomo davanti a Dio, non la sua posizione davanti al prossimo.\nUna delle preoccupazioni di Leibowitz sembra essere che, perch\u00e9 gli imperativi siano veramente categorici, devono trarre la loro autorit\u00e0 da qualcosa di diverso dalle necessit\u00e0 e dai valori umani, che sono fondamenti troppo deboli per far da base agli imperativi categorici. Ci si pu\u00f2 sempre scusare con l'affermazione che le necessit\u00e0 delle altre persone non abbiano la prevalenza in una determinata situazione. Non c'\u00e8 scampo per\u00f2 dall'autorit\u00e0 di una richiesta divina, quindi porre gli imperativi etici all'interno di un sistema religioso d\u00e0 loro il necessario fondamento. La loro posizione come comandamenti li trasforma da \"mero buon consiglio, aspirazione nobile, o ideale sublime\" e invece d\u00e0 loro \"la realt\u00e0 della Legge, qualcosa si \u00e8 costretti a prendere sul serio, come si deve prendere sul serio un mandato di polizia\" (\"Judaism\", p. 19). Ma pi\u00f9 di questo, per Leibowitz ci\u00f2 li \"priva\" del loro carattere etico. Agire per nobili ideali, seppur legittimi, renderebbe gli atti etici, non religiosi. Cos\u00ec rimane una distinzione importante, e non \u00e8 chiaro che si tratti di una distinzione che pu\u00f2 dar giustizia alle prescrizioni etiche della Torah in quanto prescrizioni etiche. Debbo agire con giustizia verso il mio prossimo a causa del mio interesse per lui, o per il mio interesse per Dio? Mentre sembra chiaro che Leibowitz pu\u00f2 vedere solo quest'ultimo come atto religioso, non \u00e8 chiaro che ci\u00f2 soddisfi le nostre intuizioni etiche, sebbene presumibilmente Leibowitz ribatterebbe semplicemente che questo \u00e8 esattamente ci\u00f2 che significa subordinare l'interesse umano al valore ultimo che \u00e8 il culto di Dio. Mentre una quadratura del cerchio levinasiana permetterebbe alla nostra preoccupazione etica per l'altro di essere \"di per s\u00e9\" un segno di trascendenza, per Leibowitz un atto religioso, anche se pu\u00f2 incidentalmente servire il prossimo, non pu\u00f2 essere n\u00e9 motivato da un tale obiettivo, n\u00e9 permettere che tale obiettivo svolga un ruolo per farcelo intendere come mitzvah, poich\u00e9 questo renderebbe Dio schiavo degli interessi umani.\nTuttavia, Leibowitz riconosce che oltre la sfera dell'Halakhah \"prosperano molte buone azioni ed eventi di grandezza e sublimit\u00e0\" (\"Judaism\", p. 25). Generalmente per Leibowitz l'Halakhah non \u00e8 totalizzante e non governa tutti i comportamenti, come rende esplicito nelle sue interviste con Michael Shashar, dove chiede retoricamente se l'ebraismo abbia una prospettiva sulla decisione di costruire o meno un ponte su un dato fiume particolare (\"Sihot\", p. 91). Per Leibowitz allora ci sono chiaramente altri aspetti della vita umana che sono necessari, anzi preziosi, e che non necessitano di essere dedicata al culto di Dio. La religione deve essere il pi\u00f9 alto valore per Leibowitz, a cui tutti gli altri sono subordinati in tempi di conflitto; ma non ha bisogno di essere l'unico valore. Tuttavia agendo per il bene del proprio prossimo, si deve riconoscere che ci\u00f2 \u00e8 l'esecuzione di un atto etico nobile, non un atto religioso sacro. La questione che si pone per\u00f2 \u00e8, nel caso di atti eticamente motivati che coincidono con mitzvot, se un ebreo debba invece compiere l'atto per motivi religiosi \u2014 una posizione che non lascerebbe molto spazio ad una persona religiosa di eseguire un'azione \"etica\". Invero, sembrerebbe che se uno volesse per esempio eseguire la mitzvah di \"amare il prossimo\", uno non dovrebbe agire sulla base di motivazioni etiche. Cos\u00ec non \u00e8 chiaro cosa ne sia della legittimit\u00e0 della sfera etica per un ebreo religioso, dal momento che ogni atto eticamente motivato costituisce un'occasione mancata per l'adorazione di Dio. Ogni atto dovrebbe essere motivato religiosamente piuttosto che eticamente, anche quando il semplice atto in s\u00e9 sarebbe lo stesso. Sebbene non sia come se uno che \u00e8 eticamente motivato possa trasformare sinceramente quella motivazione etica in una religiosa, sembra come se per Leibowitz diventare il tipo di persona che agisce religiosamente con naturalezza in questi casi dovrebbe essere l'obiettivo finale. Ci\u00f2 non negherebbe ogni valore ad atti motivati eticamente, ma certamente sembra rendere problematici quelli che coincidono con specifiche mitzvot.\nHalakhah e la condizione delle donne.\nIl resoconto di Leibowitz sull'Halakhah non \u00e8 unidimensionale. La sua affermazione che la maggior parte delle mitzvot sono prive di significato in base alle concezioni umane di valore, lascia un'apertura importante che egli sfrutta altrove nei suoi scritti, in particolare in un breve pezzo ritardo sulla condizione delle donne nell'ebraismo, dove distingue tra due tipi di mitzvot in un modo che rende il quadro notevolmente pi\u00f9 complesso.\nQuindi da un lato abbiamo i comandamenti rituali richiesti agli uomini e non alle donne. Queste mitzvot sono davvero \"senza senso \", non avendo valore intrinseco oltre il loro status di mitzvot che Dio esige al suo servizio da uomini e non da donne. Non riflettono uno status elevato per gli uomini n\u00e9 danno accesso ad una sorta di esperienza religiosa al di l\u00e0 del mero onere della prestazione. Detto questo, il desiderio delle donne di assumere tali pratiche in nome dell'uguaglianza riflette un malinteso fondamentale \u2013 o almeno una comprensione non-leibowitziana \u2013 della natura di questi comandamenti. Tuttavia, quando si tratta di studio della Torah ai pi\u00f9 alti livelli e l'accesso alle cariche pubbliche, entrambi dei quali sono tradizionalmente proibiti halakhicamente alle donne, Leibowitz ha una visione molto diversa. Impedire alle donne l'accesso allo studio della Torah \"non \u00e8 come esentarle da un dovere... ma \u00e8 privarle di un diritto ebraico fondamentale... [che] rende loro ebraicit\u00e0 inferiore a quella degli uomini\" (\"Judaism\", p. 129). La restrizione originale, cos\u00ec come quella riguardante l'ottenimento di uffici pubblici, riflette le prevalenti norme socio-culturali della societ\u00e0 circostante, piuttosto che determinazioni halakhiche essenziali. Quindi Leibowitz desidera distinguere tra\nTroviamo, quindi, una sfera di mitzvot che sembrano essere asservite ai valori umani e al cambiamento sociale. Che Leibowitz creda in tale categoria, indipendentemente dalla polemica questione del sesso, risulta chiaro da quanto segue:\nLa Torah chiaramente contiene leggi o comandamenti che reagiscono alle istituzioni politiche e sociali gi\u00e0 in atto \u2013 di conseguenza, le leggi in materia di schiavit\u00f9, per esempio. Cos\u00ec si scopre che ci sono due categorie di mitzvot per Leibowitz: atti di \"tipo 1\" senza significato intrinseco che sono costitutivi di una realt\u00e0 halakhica e non suscettibili di cambiamento; e gli atti di \"tipo 2\" dove la comunit\u00e0 halakhica ha la responsabilit\u00e0 di disciplinare una realt\u00e0 preesistente. Questi atti halakhici possono cambiare a seconda delle norme socioculturali generali che disciplinano tale particolare aspetto della realt\u00e0, che si tratti di agricoltura, o della parit\u00e0 dei sessi. Infatti, Leibowitz osserva spesso esplicitamente che l'ebraismo non deve essere identificato con le leggi specifiche con cui ha avuto inizio, ma con il \"riconoscimento di un sistema di precetti vincolanti, anche se le loro specificit\u00e0 erano spesso determinate solo col tempo\" (\"Judaism\", p. 4).\nCome si deve interpretare questa concessione leibowitziana? Mentre ci potrebbero essere forti argomenti per proporre una tale distinzione sia sul piano testuale che su quello del senso comune, la questione \u00e8 se Leibowitz possa permettere consistentemente che tali preoccupazioni esterne si intromettano nella religione senza usurparla. Il problema \"metahalakhico\", come lo definisce Leibowitz, per quanto riguarda la condizione delle donne nella comunit\u00e0 ebraica, produce cambiamenti halakhici specifici. E alla fine ci\u00f2 che sembra generare questi cambiamenti \u00e8 un presupposto etico che riguarda le disparit\u00e0 ingiustificate dei sessi. Ma se uno permette che le norme religiose siano subordinate ai valori umani, allora secondo gli standard di Leibowitz uno sta servendo l'uomo piuttosto che Dio: se la motivazione \u00e8 etica, o pi\u00f9 generalmente sociale, allora secondo la sua definizione intenzionale delle mitzvot, esse di sicuro cessano di essere atti religiosi.\nNel caso particolare della parit\u00e0 dei sessi, tuttavia, ci sono problemi pi\u00f9 ampi che entrano in gioco \u2013 la sopravvivenza dell'ebraismo. Sebbene questo non sia esplicito in tutto ci\u00f2 che Leibowitz scrive, egli fa proprio questa affermazione per quanto riguarda la questione dei sessi in un'intervista con Michael Shashar - \"il futuro dell'ebraismo dipende da questo\" (\"Sihot\", p. 110). Si potrebbe sostenere, pertanto, che il nostro essere sensibili alle preoccupazioni etiche presentate in questi casi abbia un significato religioso in quanto \u00e8 sussunto sotto la prevalente problematica \"religiosa\" per mantenere l'esistenza dell'ebraismo. Cos\u00ec questi atti riterrebbero il loro significato religioso data la motivazione religiosa pi\u00f9 generale per i cambiamenti. \u00c8 molto difficile per\u00f2 sfuggire alla sensazione che Leibowitz sia guidato qui dai suoi impulsi etici e, pi\u00f9 significativamente, \u00e8 chiaro che tutti i tipi di decisioni halakhiche sono motivati da un'esplicita considerazione dei principi etici quali \"le vie della sensibilit\u00e0\" o \"fare il giusto e il bene\". A meno che Leibowitz non stia a consentire una motivazione etica per alcune mitzvot e quindi problematizzi il suo sistema, sembra come se queste aree di decisione e di azione non possano essere considerate religiose in senso stretto. Leibowitz certamente riconosce che le decisioni halakhiche sono \"basate sull'Halakhah stessa o sulle condizioni necessarie per l'osservanza halakhica\" (\"Judaism\", p. 4) e quindi potrebbe essere che queste decisioni halakhiche etiche siano \"abilitanti\" piuttosto che \"loci\" diretti di culto religioso. Contraendo la sfera religiosa in questo modo, Leibowitz pu\u00f2 mantenere un certo valore religioso indiretto per gli atti di un ebreo religioso eticamente motivati. Ma la contrazione che una tale mossa necessita relegherebbe enormi tratti del Talmud a questa condizione inferiore, cosa che sembra problematica. L'eventuale ribattuta che tutte queste decisioni sono state prese dai saggi con la motivazione generale di \"servire Dio\", renderebbe difficile mantenere una qualsiasi forma di distinzione tra religione ed etica nella forma che Leibowitz vuole chiaramente mantenere. Naturalmente molti di questi problemi (compresi quelli discussi alla fine della sezione \"Etica e religione\") pendono dal filo del concetto di Leibowitz dell'intenzione - concetto che presuppone che le intenzioni possano essere chiaramente ed esclusivamente identificate come \"etiche\" o come \"religiose\". Melzer, tuttavia, sostiene che il concetto di volont\u00e0 leibowitziano si impoverisce.\nMettendo da parte i problemi appena individuati, la distinzione di Leibowitz resta problematica nel contesto del suo sistema complessivo. Egli classifica esplicitamente la sfera del rituale sinagogale agli atti di \"tipo 1\". Tuttavia, in gran parte dell'ortodossia contemporanea, questo \u00e8 uno dei problemi pi\u00f9 combattuti e uno in cui le disparit\u00e0 delle donne sono intese da alcuni come equivalenti alla negazione di \"un diritto ebraico fondamentale... [che] rende loro ebraicit\u00e0 inferiore a quella degli uomini.\" Se le donne si sentissero cos\u00ec emarginato da questa particolare disuguaglianza tale da minacciare il futuro dell'ebraismo, portando a sancire la partecipazione delle donne in certi rituali, le mitzvot di \"tipo 1\" leibowitziane dovrebbe essere ricategorizzate come mitzvot di \"tipo 2\" e dovremmo quindi concludere che le categorie sono fluide e che i comandamenti possono spostarsi tra le categorie. Ma allora la questione di come classificare i comandamenti sembra diventare dipendente dalla percezione umana e dai suoi valori, il che sarebbe problematico per Leibowitz.\nIn definitiva quindi, Leibowitz ha difficolt\u00e0 a mantenere la trascendenza radicale di Dio nella sua forma pi\u00f9 incontaminata. N\u00e9 storia n\u00e9 natura, compresa la natura umana, sono fonti di valore religioso. Solo le prescrizioni di Dio sono sante e il culto ebraico, la fede ebraica stessa, \u00e8 semplicemente un impegno in questo regime comportamentale. Ci\u00f2 nonostante, mentre Leibowitz comincia con una definizione ordinata degli atti religiosi come comandi assoluti eseguiti con l'intenzione di servire Dio, come atti che non possono essere motivati da preoccupazioni o interessi umani, il fatto che la vita comporta altre particolari contesti civili e sociali, richiede che ci occupiamo di tali interessi. Ci\u00f2 produce atti di \"tipo 2\", con conseguenti domande riguardo a se o meno certe mitzvot possano essere inequivocabilmente collocate in una o nell'altra delle categorie, e se in effetti ci possa essere del movimento tra le categorie senza che il teocentrismo di Leibowitz si trasformi in una forma di antropocentrismo. La distinzione necessaria per prevenirlo \u2013 effettuata dai decisori halakhici (\"poskim\"), tra l'intenzione di \"realizzare la Torah\" e l'intenzione di \"adattare l'Halakhah ad una variet\u00e0 di bisogni umani\" (\"Judaism\", p. 4) \u2013 non \u00e8 sempre facile da discernere e, si pu\u00f2 pensare, potrebbe facilmente far cadere nell'autoinganno.\nReligione, Stato e Israele.\nLeibowitz \u00e8 sempre stato un sionista inveterato. Tuttavia, il sionismo per Leibowitz \u00e8 definito semplicemente come \"l'impegno di liberare gli ebrei dall'essere dominati dai gentili\" (\"Judaism\", p. 214), un impegno che lo Stato di Israele \"soddisfa completamente\". Quindi, pur essendo un ebreo religioso, il sionismo di Leibowitz \u00e8 dichiaratamente laico, e la sua versione laica del sionismo deriva direttamente dai principi centrali della sua filosofia. In primo luogo, \u00e8 dettata dal suo approccio intenzionale all'azione religiosa: la motivazione per impostare lo Stato \u00e8 politico e nazionalista piuttosto che religioso. Infatti il sionismo era inizialmente una rivoluzione ebraica secolare, un movimento politico con aspirazioni nazionaliste. In secondo luogo, si implica direttamente dal suo punto di vista che il servizio delle necessit\u00e0 e degli interessi umani non pu\u00f2 essere equiparato al servizio di Dio. Per Leibowitz, lo Stato serve uno scopo politico perfettamente nobile: servire le necessit\u00e0 umane. Tuttavia ci\u00f2 non deve essere confuso con il suo avere un valore religioso in se stesso:\nSembrerebbe quindi che religione e Stato non possano proprio essere collegati, e questa in effetti \u00e8 la posizione che Leibowitz prende. A questo punto, per\u00f2, sembra che il pensiero di Leibowitz, o almeno il suo atteggiamento nei confronti di ci\u00f2 che costituisce un discorso significativo, abbia subito uno sviluppo significativo.\nNei suoi primi scritti, Leibowitz aveva sfidato l'establishment religioso rabbinico ad adottare le misure coraggiose necessarie per fornire una visione di uno \"Stato halakhico\", uno stato che potesse essere governato secondo la legge ebraica; che potesse accettare, per esempio, le esigenze di un paese con forze di polizia completamente funzionanti e un impianto elettrico attivo anche durante lo Shabbat, senza essere parassita sugli ebrei che non osservano le leggi dello Shabbat. Di conseguenza \"si richiede un codice halakhico specifico e dettagliato per amministrare l'intera gamma di funzioni statali... [per dare] un quadro chiaro di come i partiti religiosi potrebbero gestire lo stato se per caso andassero al potere\" (\"Judaism\", pp. 170\u2013171).\nQuesto avrebbe richiesto una rivoluzione halakhica, utilizzando tecniche innovative e creative di interpretazione giuridica ebraica e relativa applicazione. Ma invece, agli occhi di Leibowitz i partiti religiosi \"si prostituivano allo Stato per proteggere il proprio marchio di settarismo religioso, subordinando la religione alla macchina del governo secolare.\" Appena sette anni dopo, riconoscendo tale realt\u00e0, Leibowitz cambia il suo approccio, presentando un appello per la separazione tra religione e Stato come unico programma \"nell'interesse religioso della situazione esistente\" (\"Judaism\", p. 175). Dieci anni dopo Leibowitz afferma ufficialmente che \"nessuno stato di sorta, nel passato, nel presente o in un prevedibile futuro, in ogni societ\u00e0, in ogni epoca, in ogni cultura, compresa la cultura ebraica, \u00e8 mai stato o mai sar\u00e0 altro che un'istituzione secolare\" (\"Judaism\", pp. 215\u2013216).\nDa un lato, ci\u00f2 non essere una sorpresa dato che la politica si occupa di istituzioni umane che servono le necessit\u00e0 umane, e Leibowitz non pu\u00f2 permettere atti di culto religioso che siano diretti verso le necessit\u00e0 umane. Tuttavia, dall'altro lato, notando che lo stato \"pone le basi per la lotta a favore della religione, che \u00e8 per sua natura una lotta eterna che non finir\u00e0 mai con la vittoria\" (\"Judaism\", pp. 215-216), Leibowitz non sembra fornire la possibilit\u00e0 di un'azione politica che abbia un significato religioso. Infatti, continua dicendo che la ragione per cui Israele non ha nessun significato religioso \u00e8 proprio \"perch\u00e9 tale lotta vi si sta svolgendo\" (\"Judaism\", p. 216), il che sembra implicare la possibilit\u00e0 di uno Stato che avrebbe tale significato se attuasse tale lotta. Come accennato in precedenza, Leibowitz parla di \"condizioni necessarie per l'osservanza halakhica\" (\"Judaism\", p. 4), condizioni essenziali per le persone nell'adorare Dio, che includono l'organizzazione sociale e politica. L'ebraismo non afferma nessuna specifica forma di organizzazione politica come fosse quella giusta, dal momento che gli atti politici non sono di per s\u00e9 atti halakhici. \u00c8 semplicemente l'impalcatura senza la quale gli individui non avrebbero la capacit\u00e0 di impegnarsi nelle proprie \"lotte religiose\" individuali, che presumibilmente consegna questa categoria minore di \"significato religioso\" allo Stato politico che la consente. Pertanto, dato il suo intenzionalismo, la mera organizzazione politica non pu\u00f2 avere alcun significato religioso in s\u00e9; pu\u00f2 avere solo tale importanza se l'azione politica \u00e8 guidata dall\"'intenzione\" che lo Stato sia una condizione abilitante del culto religioso. Ma evidentemente questo non \u00e8 il caso dell'attuale governo israeliano e le autorit\u00e0 religiose non hanno giurisdizione su tali questioni politiche."}
{"id": "1282619", "revid": "93556", "url": "https://it.wikipedia.org/wiki?curid=1282619", "title": "Ipe\u013e", "text": "L'Ipe\u013e o Ipoly in ungherese (tedesco: \"Eipel\"), \u00e8 un fiume dell'Europa centrale, affluente di sinistra del Danubio, lungo 232\u00a0km. Il fiume nasce nella Slovacchia centrale sulle montagne Slovensk\u00e9 rudohorie, quindi si dirige verso sud fino ad incontrare il confine con l'Ungheria, presso il paese di Ipolytarn\u00f3c, da qui segna il confine fino a quando sfocia nel Danubio presso Szob.\nLungo il confine separa le province ungheresi di N\u00f3gr\u00e1d prima e Pest poi dalle regioni slovacche di Bansk\u00e1 Bystrica prima e Nitra poi.\nCitt\u00e0 attraversate.\nLe principali citt\u00e0/paesi attraversati sono:"}
{"id": "1282624", "revid": "47767", "url": "https://it.wikipedia.org/wiki?curid=1282624", "title": "Paxton", "text": ""}
{"id": "1282625", "revid": "436907", "url": "https://it.wikipedia.org/wiki?curid=1282625", "title": "Formazione dei Megadeth", "text": "Quella che segue \u00e8 la lista di tutti i componenti del gruppo musicale thrash metal Megadeth, dagli esordi fino ad oggi."}
{"id": "1282626", "revid": "360881", "url": "https://it.wikipedia.org/wiki?curid=1282626", "title": "De Dion-Bouton V8", "text": "Si trattava di una classe di autovetture di lusso prodotte dal 1910 al 1921 dalla Casa automobilistica francese De Dion-Bouton.\nStoria e profilo.\nGi\u00e0 prima del 1910, la Casa di Puteaux realizz\u00f2 e mise a punto quello che viene universalmente considerato come il primo motore V8 della storia.\nCon l'arrivo del 1910, fu introdotta la 35 CV Type CJ, prima vettura al mondo a montare un V8, che in questo caso era di 6.1 litri. Il cambio era a tre marce.\nNel corso dell'anno furono poi introdotte altri modelli equipaggiati da un V8: prima di tutto la Type DM, che montava un V8 da 4 litri e, alla fine dell'anno, la Type DN, una delle pi\u00f9 note De Dion-Bouton di lusso, vettura che si pose al vertice della gamma De Dion-Bouton, grazie al suo grosso V8 da 7810 cm\u00b3 in grado di erogare una potenza massima di 74 CV a 1400 giri/min.\nTale motore aveva la distribuzione a valvole laterali, frizione meccanica a dischi multipli in bagno d'olio e cambio a 4 marce.L'impianto frenante si avvaleva di tamburi agenti solo sul retrotreno. La velocit\u00e0 massima era di 85\u00a0km/h.\nIl motore utilizzato sulla Type DN venne preso a modello dalla Cadillac per costruire il suo primo V8.\nNel 1913, la Type DM da 4 litri fu sostituita da due modelli, la Type EC e la Type ED.\nPoi, con lo scoppio della Prima guerra mondiale, l'intera produzione della Casa francese fu interrotta, per riprendere nel 1919, anno in cui, come modelli di punta furono introdotte le Type IB, IF e IH, prodotte fino al 1921."}
{"id": "1282629", "revid": "113077981", "url": "https://it.wikipedia.org/wiki?curid=1282629", "title": "Vja\u010deslav Anatol'evi\u010d \u0160tyrov", "text": ""}
{"id": "1282635", "revid": "10377761", "url": "https://it.wikipedia.org/wiki?curid=1282635", "title": "William Arthur Paxton", "text": ""}
{"id": "1282636", "revid": "1305772", "url": "https://it.wikipedia.org/wiki?curid=1282636", "title": "Discografia dei Megadeth", "text": "La discografia dei Megadeth, gruppo musicale thrash metal statunitense, \u00e8 costituita da 15 album in studio, sei dal vivo, cinque raccolte, due EP ed oltre venti singoli, pubblicati tra il 1985 e il 2016.\nAd essi vanno inoltre conteggiati 10 album video e oltre trenta videoclip."}
{"id": "1282638", "revid": "827882", "url": "https://it.wikipedia.org/wiki?curid=1282638", "title": "Massimiliano Valentini", "text": "Biografia.\nDopo aver seguito un corso di fumetti presso l'Accademia Disney a Milano nel 1998, nel 2000 esordisce come sceneggiatore sul n. 2338 di \"Topolino\" con la storia \"Zio Paperone e la gara d'appalto\" disegnata da Andrea Freccero; per lo stesso settimanale nel 2003 crea la serie di \"Paperin di Boscoscuro\" della quale pubblica cinque le storie. In occasione dei Giochi olimpici invernali di Torino 2006, \u00e8 coautore insieme a Marco Bosco, Giorgio Figus, Roberto Gagnor e Bruno Sarda della storia \"Paperopoli alle Olimpiadi.\" Per la casa editrice Walt Disney ha scritto storie anche per \"Bambi, Cip &amp; Ciop\" (testata per la quale ha ideato il personaggio di \"Zio Jeremy\"), \"Minni Mag., Paperinik Cult, Paperino e X-Mickey\" collaborando inoltre con la Buena Vista Libri per la stesura di testi e giochi per la collana \"I Libri segreti di W.I.T.C.H.\" e \"Pocket W.I.T.C.H.\".\nDal 2003 al 2007 \u00e8 stato anche collaboratore della IF Edizioni come autore della maggior parte dei racconti illustrati della testata del \"comandante Mark\" alcuni dei quali disegnati da noti autori come Lina Buffolente, Gianluigi Coppola, Pietro Gamba, Bruno Marraffa e Renato Polese.\nDal 2007 collabora con la En.Edit. (Enigmistica Editoriale) per la stesura di gialli, giochi e rubriche per alcuni settimanali e mensili di enigmistica.\nDal 2008 inizia a collaborare con Focus Pico edito dalla Gruner+Jahr/Mondadori per la stesura di fiabe e storie. Nel 2009 realizza tutti i giochi, quiz, cruciverba e crucipuzzle del primo numero della serie Enigmistica di Titti &amp; Silvestro edito dalla Play Press e la tavola autoconclusiva su \"Il Corsaro Nero\" (disegnata da Emiliano Mammuccari) pubblicata sul numero 6 della rivista Mono (Tunu\u00e9 editori dell'immaginario). \nA Lucca Comics &amp; Games 2015 pubblica per la Segni d'Autore il quinto volume della saga Deerfield 1704 dal titolo \"Sulle sponde del Mississippi\" per i disegni di Michele Avigo.\nDal 2010 \u00e8 docente di \"Teoria e tecnica della sceneggiatura\" presso la Scuola Internazionale di Comics di Torino."}
{"id": "1282646", "revid": "63727", "url": "https://it.wikipedia.org/wiki?curid=1282646", "title": "De Dion-Bouton Type CL", "text": ""}
{"id": "1282648", "revid": "729019", "url": "https://it.wikipedia.org/wiki?curid=1282648", "title": "Stazione di Le Piagge", "text": "La stazione di Le Piagge (detta anche \"stazione delle Piagge\") \u00e8 una piccola fermata ferroviaria sopraelevata, posta di fronte al centro commerciale di Le Piagge, a Firenze.\nStrutture e impianti.\n\u00c8 dotata di due binari, con due banchine non coperte. Il traffico ferroviario, esclusivamente regionale, \u00e8 costituito da treni diretti principalmente a Firenze SMN, Firenze Rifredi, Empoli oppure a Pontremoli, Pisa, Campiglia Marittima, Grosseto e Siena.\nMovimento.\nSi tratta di una fermata utilizzata da numerosi pendolari, i quali usufruiscono di questa stazione la mattina e il pomeriggio per recarsi nel centro o tornare a casa, ma anche a viaggiatori diretti al centro commerciale di Le Piagge, raggiungibile comodamente con il treno.\nServizi.\nLa stazione dispone di:"}
{"id": "1282649", "revid": "10377890", "url": "https://it.wikipedia.org/wiki?curid=1282649", "title": "Juliette Paxton Atkinson", "text": ""}
{"id": "1282657", "revid": "253269", "url": "https://it.wikipedia.org/wiki?curid=1282657", "title": "Joseph Stefano", "text": "Biografia.\nEsord\u00ec negli anni quaranta come compositore di musica pop, per poi iniziare a scrivere film negli anni cinquanta. Il suo primo lavoro da sceneggiatore fu \"Orchidea nera\" (1958) di Martin Ritt. Nel 1960, Stefano adatt\u00f2 un bestseller di Robert Bloch per Alfred Hitchcock e ne nacque \"Psyco\", uno dei capolavori del maestro del thriller britannico. Nel 1961 il suo lavoro fu premiato con l'Edgar Award per la miglior sceneggiatura. Stefano si offr\u00ec di lavorare ancora per Hitchcock e i suoi due nuovi progetti, \"Gli uccelli\" (1963), che poi sarebbe stato scritto da Evan Hunter, e \"Marnie\" (1964), la cui ultima versione della sceneggiatura sarebbe stata firmata da Jay Presson Allen, ma era gi\u00e0 impegnato nella realizzazione della serie televisiva di fantascienza \"Oltre i limiti\", creata da Leslie Stevens.\nDopo aver lasciato la serie, Stefano scrisse e diresse \"The Ghost of Sierra de Cobre\", il suo unico film da regista, girato con gran parte della troupe utilizzata in \"Oltre i limiti\". Il thriller \"Il terrore negli occhi del gatto\" (1969) e la commedia \"Futz!\" (1969), scritta assieme a Rochelle Owens, furono i suoi ultimi lavori per il cinema. Negli anni settanta e ottanta, scrisse molti film tv, tra i quali \"Home for the Holidays\" (1972) e \"Snowbeast\" (1977).\nNel 1990 rivisit\u00f2 i personaggi di \"Psyco\" per scrivere il quarto e ultimo capitolo della saga, \"Psycho IV\", che narra anche le origini di Norman Bates (Anthony Perkins) e spiega il suo rapporto con l'ossesiva madre, interpretata da Olivia Hussey. Stefano fu anche sceneggiatore e produttore esecutivo del film \"Un giorno da ricordare\" (1995) con Al Pacino. Collabor\u00f2 con il regista Gus Van Sant per \"Psycho\" (1998), remake che segue la sua sceneggiatura originale."}
{"id": "1282658", "revid": "177966", "url": "https://it.wikipedia.org/wiki?curid=1282658", "title": "Porta Vittoria (Verona)", "text": "Porta Vittoria, o porta della Vittoria, \u00e8 un accesso situato lungo le mura magistrali di Verona, sulla sinistra d'Adige.\nStoria e descrizione.\nLa prima fase costruttiva vide l'edificazione della cinta turrita scaligera, commissionata da Alberto della Scala e realizzata tra 1287 e 1289, che previde la realizzazione di una porta d'accesso alla citt\u00e0, storicamente conosciuta con il nome di porta di Campo Marzio o porta Pellegrina; questa cortina muraria proteggeva i borghi di sinistra d'Adige, a partire dalla riva del fiume, presso la quale era situata la porta urbana, che era difesa da un'alta torre di guardia. La stessa porta prese poi il nome di \"porta della Vittoria\", della vicina chiesa di Santa Maria della Vittoria, fatta costruire da Cangrande II dopo aver sventato la congiura capeggiata dal fratello Fregnano. Tra 1375 e 1387 venne infine aggiunto, da Antonio della Scala, uno sperone murario che sporgeva dalla riva fluviale, utilizzato per sostenere la catena tesa allo sbarramento dell'Adige.\nNel 1838 venne chiusa la porta medievale e aperta, nella stessa cortina muraria, la nuova porta della Vittoria, di poco spostata verso est. Furono inoltre modificate le preesistenze scaligere: la cinta muraria e lo sperone fluviale furono abbassati e la torre cimata. La porta ottocentesca, di stile neoclassico, \u00e8 composta da un solo fornice ad arco a tutto sesto, con lesene doriche binate, a conci lisci di pietra da taglio. La porta era originariamente dotata di un ponte levatoio. La sua funzione era esclusivamente civile, di accesso al nuovo cimitero monumentale, mentre la funzione difensiva era affidata ad un'opera casamattata collocata all'esterno della porta.\nNel 1907 venne aperta una breccia nella cortina muraria e di conseguenza demoliti sia la torre che la porta medievale, inoltre il fossato venne completamente interrato e la batteria casamattata esterna demolita; la porta ottocentesca e il tratto di mura in direzione del bastione di Campo Marzo sono stati invece conservati integri."}
{"id": "1282662", "revid": "1266208", "url": "https://it.wikipedia.org/wiki?curid=1282662", "title": "Campionato del mondo F.I.S.A. di Subbuteo 1982 - Categoria juniores", "text": "Il \"4th F.I.S.A. World Championships\" di Subbuteo (Calcio da tavolo) di Barcellona in Spagna.\nFasi di qualificazione ed eliminazione diretta della Categoria Juniores.\nPer la classifica finale vedi Classifica.\nPer le qualificazioni delle altre categorie:"}
{"id": "1282663", "revid": "86343", "url": "https://it.wikipedia.org/wiki?curid=1282663", "title": "Ciabattino", "text": ""}
{"id": "1282668", "revid": "118834", "url": "https://it.wikipedia.org/wiki?curid=1282668", "title": "Grossdeutschland Division", "text": ""}
{"id": "1282669", "revid": "1645873", "url": "https://it.wikipedia.org/wiki?curid=1282669", "title": "Governo Jan\u0161a I", "text": "Janez Jan\u0161a \u00e8 stato per la prima volta Primo Ministro della Slovenia dal 3 dicembre 2004 al 21 novembre 2008. Il Governo Jan\u0161a I comprende il Primo Ministro, 15 ministri e 2 ministri senza portafoglio."}
{"id": "1282671", "revid": "289247", "url": "https://it.wikipedia.org/wiki?curid=1282671", "title": "CF Os Belenenses", "text": ""}
{"id": "1282681", "revid": "15756", "url": "https://it.wikipedia.org/wiki?curid=1282681", "title": "Bruno Zauli", "text": "Biografia.\nFu dirigente della Federazione Italiana di Atletica Leggera (F.I.D.A.L.), della F.I.G.C., del Comitato olimpico nazionale italiano (C.O.N.I.) e della I.A.A.F..Associazione Internazionale delle Federazioni di Atletica.\nNella FIDAL.\nNel 1931 divenne giudice effettivo di Atletica leggera, nel 1932, commissario del Comitato Regionale Laziale della F.I.D.A.L., e nel 1937 presidente del comitato giudici federali. Durante la seconda guerra mondiale fu Capo Ufficio Stampa del C.O.N.I.\nIl 18 marzo 1946 a Firenze fu il primo Presidente eletto della FIDAL, carica che gli fu riconfermata fino all'assemblea di Milano del 9 marzo 1957 quando non si ricandid\u00f2 e divenne presidente onorario.\nNel 1960 fu Vice Presidente del Comitato Esecutivo dei Giochi della XVII Olimpiade di Roma.\nNel 1962 Zauli, che era Segretario generale del Comitato Olimpico Nazionale Italiano e presidente onorario della FIDAL, fu eletto presidente del Comitato Europeo della IAAF (non esisteva ancora l'European Athletic Association); ebbe l'idea di una serie di incontri fra nazioni europee: nacque la Coppa Europa di atletica leggera, dopo aver varato un \"Sei Nazioni\" tra paesi occidentali.\nFu anche Sindaco di Formia nel 1958, dove realizz\u00f2 nel 1955 la Scuola Nazionale di Atletica Leggera.\nNella FIGC.\nDopo la sconfitta del 15 gennaio 1958 Irlanda del Nord-Italia 2-1, ultimo risultato utile per la qualificazione alla Coppa del Mondo Jules Rimet del 1958, la Presidenza della F.I.G.C. fu commissariata dal Presidente del CONI Giulio Onesti.\nQuesti, conoscendolo bene, perch\u00e9 Zauli era il suo Segretario Generale lo nomin\u00f2 quale \"Commissario Straordinario\" della F.I.G.C. al posto del rimosso Ottorino Barassi.\nZauli avvi\u00f2 un profondo risanamento del calcio italiano portando a termine le riforme che Barassi aveva avviato ma mai completato, ovvero la netta divisione tra Professionismo, Semiprofessionismo e Dilettantismo che in molti anni aveva lentamente portato il calcio italiano verso la crisi dovuta all'eccessivo afflusso di giocatori stranieri e oriundi che avevano tolto spazio ai giovani calciatori emergenti.\nIl primo intervento fu fatto sui campionati di Serie A e Serie B dove i contratti dei giocatori subirono una stretta regolamentazione che imponeva la firma dello status di \"giocatore professionista\" e la quantificazione degli oneri previdenziali a quel momento inesistenti, perch\u00e9 il professionismo italiano era ancora vincolato alla regolamentazione introdotta nel 1926 dalla Carta di Viareggio.&lt;br&gt;\nZauli defin\u00ec professionista:\nLa trasformazione dei campionati regionali in \"dilettantistici\" fu il passaggio successivo che Zauli risolse con la nascita della Lega Nazionale Dilettanti, un duro lavoro di riconversione soprattutto delle societ\u00e0 sportive (ex IV Serie) non ammesse alla Serie D i cui giocatori per anni erano stati abituati a ricevere dei rimborsi spese e che da questo momento devono rinunciare a tutto in nome del dilettantismo puro firmando una dichiarazione formale prima del tesseramento.\nCon l'avvenuta elezione di tutte le nuove cariche federali per il quadriennio 1959-1962 termin\u00f2 per Zauli un difficile periodo che rimase per sempre vincolato al suo nome.\nDurante il suo mandato, il 6 novembre 1958, Zauli inaugur\u00f2 il \"Centro Tecnico Federale\" di Coverciano portando a termine quanto iniziato dal marchese Luigi Ridolfi Vay da Verrazzano.\nScomparve nel 1963 all'et\u00e0 di 60 anni a Grosseto, colpito da infarto mentre si accingeva a presenziare all'inaugurazione di un campo scuola del CONI.\nNel 1964 il comitato europeo della IAAF decise di dedicare alla sua memoria la Coppa Europa di atletica leggera."}
{"id": "1282682", "revid": "111845568", "url": "https://it.wikipedia.org/wiki?curid=1282682", "title": "Legione stellare", "text": "Legione stellare \u00e8 un fumetto di fantascienza ideato da Federico Memola e disegnato da Sergio Giardo, pubblicato prima dalla Sergio Bonelli Editore tra il 1995 e il 1998, poi dalla Star Comics ed infine dalle Edizioni Arcadia.\nStoria editoriale.\nLa serie \u00e8 composta da 9 episodi di lunghezza variabile, i primi 5 sono stati pubblicati su \"Zona X\", un solo episodio sull'albo unico \"Altrimondi\", mentre gli ultimi 3 sono stati pubblicati dalle Edizioni Arcadia. Inoltre sulla stessa \"Zona X\" sono apparse due storie (\"Cleopatra 2000\" e \"Agguato nello spazio\") che completano l'universo narrativo della serie.\nTrama.\nIl fumetto prende spunto dai temi tipici della space opera raccontando le avventure di una squadra della Legione stellare, una sorta di polizia spaziale.\nEpisodi.\nSergio Bonelli Editore:\nSuccessive pubblicazioni:"}
{"id": "1282689", "revid": "599013", "url": "https://it.wikipedia.org/wiki?curid=1282689", "title": "Donovan Bailey", "text": "In carriera \u00e8 stato inoltre detentore del record mondiale dei 100 m piani, con il tempo di 9\"84, dal 27 luglio 1996 al 16 giugno 1999.\nBiografia.\nNato a Manchester in Giamaica, emigr\u00f2 in Canada all'et\u00e0 di 13 anni. Frequent\u00f2 il \"college\" con l'intenzione di giocare a pallacanestro e di studiare economia, e scopr\u00ec l'atletica leggera solo all'et\u00e0 di venti anni guardando le selezioni per la nazionale canadese di alcuni suoi compagni di studi. Inizi\u00f2 quindi a praticare l'attivit\u00e0 sportiva, rivelandosi subito come predestinato nella velocit\u00e0, tanto che gi\u00e0 nel 1991 fu chiamato nella nazionale canadese.\nFino al 1994 non si impegn\u00f2 costantemente nella sua attivit\u00e0, gareggiando solo in modo sporadico e avviando anche con successo un'attivit\u00e0 di commerciante. La svolta avviene con l'incontro con l'allenatore della nazionale canadese Dan Pfaff che lo convince a dedicarsi allo sprint a tempo pieno.\n\u00c8 l'inizio di una carriera di successo, ma molto breve, che lo vedr\u00e0 primeggiare nella velocit\u00e0 fino alla fine degli anni novanta. Si rivela subito a livello mondiale vincendo i Giochi del Commonwealth nella staffetta 4\u00d7100 m, ma la vera esplosione avviene nel 1995 ai Campionati mondiali di G\u00f6teborg, dove vince la medaglia d'oro nei 100 m piani (9\"97, davanti al compagno di staffetta Bruny Surin e ad Ato Boldon) e nella staffetta 4\u00d7100\u00a0m (38\"31, davanti ad Australia e Italia). Caratteristico di Bailey \u00e8 il suo stile molto raffinato e la grande compostezza delle ginocchia nell'azione di corsa, tanto da essere accostato a Carl Lewis e Jesse Owens.\nSi presenta da grande favorito ai Giochi olimpici di Atlanta 1996 e non tradisce le attese: primo nei 100\u00a0m dove con 9\"84 (vento +0,7\u00a0m/s) stabilisce il nuovo record mondiale (abbassando il 9\"85 di Leroy Burrell del 1994); questa vittoria fu avvertita nel Canada come la cancellazione dell'onta subita dallo sport canadese con il caso doping di Ben Johnson ai Giochi olimpici di Seul 1988. Condusse anche la staffetta canadese 4\u00d7100\u00a0m alla vittoria con il tempo di 37\"69.\nQuesta grande impresa permise a Bailey di diventare il secondo atleta dopo Carl Lewis a detenere contemporaneamente il titolo olimpico e mondiale dei 100\u00a0m ed il record mondiale della specialit\u00e0.\nNel giugno 1997 sfid\u00f2 Michael Johnson (allora primatista mondiale dei 200\u00a0m) in una corsa di 150\u00a0m (la distanza media tra i due record detenuti dagli \"sfidanti\") a Toronto per stabilire quale fosse l'uomo pi\u00f9 veloce del mondo. La corsa fu parzialmente rovinata da un infortunio occorso da Johnson dopo 100\u00a0m, e Bailey vinse il premio di 1 milione e mezzo di dollari. \nIntanto si preparava per i Campionati mondiali di Atene del 1997, dove fu per\u00f2 sconfitto dal suo erede, Maurice Greene, e si dovette accontentare dell'argento nei 100\u00a0m (9\"91 davanti a Tim Montgomery); conferm\u00f2 comunque il titolo con la staffetta 4\u00d7100\u00a0m (37\"86). Fu l'ultimo acuto della sua breve carriera: colpito da numerosi infortuni, soprattutto tendinei, non riusc\u00ec pi\u00f9 a riconfermarsi ad alti livelli. Ai Giochi olimpici di Sidney 2000, a causa di una polmonite, non riusc\u00ec ad andare oltre i quarti di finale nei 100 m piani; si ritir\u00f2 nel 2001 dopo aver vinto cinque medaglie d'oro tra Giochi olimpici e Mondiali.\nNel 1999 Maurice Greene stabil\u00ec il nuovo record mondiale dei 100\u00a0m, con 9\"79, migliorando cos\u00ec dopo quasi 3 anni il record di Bailey. L'atleta canadese detiene il record mondiale dei 50 metri piani indoor, con il tempo di 5\"56 stabilito nel 1996. Attualmente \u00e8 il fondatore e presidente della \"DBX Sport Management\", una societ\u00e0 che aiuta gli atleti dilettanti canadesi a svolgere la propria attivit\u00e0."}
{"id": "1282690", "revid": "76963", "url": "https://it.wikipedia.org/wiki?curid=1282690", "title": "Lori Williams", "text": "Biografia.\nLa Williams debutt\u00f2 nel cinema interpretando la parte di una ballerina, nel film musicale \"A Swingin' Summer\". Dopo aver interpretato \"Faster, Pussycat! Kill! Kill!\" partecip\u00f2 a un altro film, quindi apparve in due film per la televisione.\nNel 2005 ritorn\u00f2 sulle scene partecipando al documentario \"Go, Pussycat, Go!\", girato per celebrare il quarantennale di \"Faster, Pussycat! Kill! Kill!\"."}
{"id": "1282693", "revid": "1305772", "url": "https://it.wikipedia.org/wiki?curid=1282693", "title": "I\u00f1igo Landaluze", "text": "Carriera.\nOttimo passista con buone doti di scalatore, pass\u00f2 professionista nel 2001 con il team basco Euskaltel-Euskadi, del quale divenne uno degli elementi di maggior spicco.\nNel corso della carriera ottenne solamente una vittoria, nella classifica finale del Crit\u00e9rium du Dauphin\u00e9 Lib\u00e9r\u00e9 2005: in tale occasione venne per\u00f2 trovato positivo ad un controllo antidoping, che evidenzi\u00f2 l'assunzione di testosterone. Dopo nove mesi di sospensione (non gli venne revocato comunque il successo), riprese a correre grazie all'assoluzione sancita sia dalla Federazione ciclistica spagnola che dal TAS, per via di irregolarit\u00e0 riscontrate nelle analisi.\nNel giugno 2009 incapp\u00f2 nuovamente in test antidoping, che riscontrarono nel suo sangue la sostanza denominata CERA, conosciuta anche come EPO di terza generazione. Dopo aver ammesso le proprie responsabilit\u00e0 ed aver rinunciato alle controanalisi, venne espulso dal proprio team e si ritir\u00f2 dal ciclismo."}
{"id": "1282699", "revid": "307923", "url": "https://it.wikipedia.org/wiki?curid=1282699", "title": "Battaglia di Wolgast", "text": "La battaglia di Wolgast si svolse il 12 agosto 1628 in Pomerania, tra le forze danesi del re Cristiano IV e le forze imperiali al comando di Albrecht von Wallenstein. Fu l'ultima battaglia della fase danese della Guerra dei trent'anni.\nCristiano, dopo il successo riportato nella battaglia di Stralsunda, che aveva permesso alla Danimarca di mantenere una testa di ponte in territorio imperiale, decise di assemblare un nuovo esercito. Il re sbarc\u00f2 inizialmente le sue truppe sull'isola di Usedom, che nel 1630 sarebbe stata scelta come base anche dal re di Svezia Gustavo II Adolfo per la sua invasione della Germania.\nDopo essere avanzato nell'entroterra, Cristiano occup\u00f2 la citt\u00e0 di Wolgast ma venne costretto alla scontro aperto dalle forze di Wallenstein. Schiacciato dalla superiorit\u00e0 numerica e dai cannoni degli imperiali, il re di Danimarca venne pesantemente sconfitto e riusc\u00ec a stento ad evitare la cattura.\nLa sconfitta di Wolgast segn\u00f2 la fine delle operazioni anfibie coordinate da Cristiano IV contro l'Impero. Il re firm\u00f2 con l'Imperatore la pace di Lubecca, il 22 maggio 1629, con la quale ritornava in possesso dei propri territori ma rinunciava ad ogni ingerenza nell'Impero."}
{"id": "1282702", "revid": "599013", "url": "https://it.wikipedia.org/wiki?curid=1282702", "title": "Battaglia di Stralsunda", "text": ""}
{"id": "1282703", "revid": "1632387", "url": "https://it.wikipedia.org/wiki?curid=1282703", "title": "Calm Before the Storm (Venom)", "text": "Calm Before the Storm \u00e8 il quinto album registrato e pubblicato dai Venom, nel 1987. Si tratta del primo album dopo la dipartita del chitarrista Jeffrey \"Mantas\" Dunn e dell'ultimo in cui compare il leader Conrad \"Cronos\" Lant (prima del suo ritorno nella band nel 1995)."}
{"id": "1282713", "revid": "256896", "url": "https://it.wikipedia.org/wiki?curid=1282713", "title": "Istituto trentino di cultura", "text": ""}
{"id": "1282717", "revid": "78273", "url": "https://it.wikipedia.org/wiki?curid=1282717", "title": "Rossosh", "text": ""}
{"id": "1282722", "revid": "438678", "url": "https://it.wikipedia.org/wiki?curid=1282722", "title": "Fausto Zonaro", "text": "Biografia.\nPrimo dei sei figli del muratore Maurizio Zonaro e di Elisabetta Bertoncin, manifesta fin da piccolo buone doti nel disegno e viene perci\u00f2 mandato dai genitori a studiare nell'Istituto Tecnico della citt\u00e0 di Lendinara e quindi a Verona, presso l'Accademia Cignaroli diretta da Napoleone Nani.\nApre quindi una piccola scuola di pittura a Venezia, ma la sua attivit\u00e0 lo porta spesso a recarsi anche a Napoli. Fra le pi\u00f9 importanti realizzazioni di questo periodo, particolare rilievo ha per l'appunto un ciclo di circa trenta pastelli con vedute di Napoli e dei dintorni realizzato per la villa del duca Paolo Camerini, ora Villa Simes-Contarini, di Piazzola sul Brenta.\nLa svolta nella carriera di Fausto Zonaro avviene per\u00f2 nel 1891 quando, insieme ad Elisabetta Pante, sua ex allieva a Venezia divenuta ora la sua compagna, decide di avventurarsi in Oriente, nell'allora Costantinopoli.\nQui, poco a poco riesce a farsi conoscere negli ambienti aristocratici, ottenendo commesse sempre pi\u00f9 importanti fino a quando, nel 1896, viene nominato \"pittore di corte\" grazie ai buoni uffici dell'ambasciatore russo, per il quale aveva realizzato alcuni dipinti e che presenta al sultano Abdul-Hamid II l'opera \"Il reggimento imperiale di Ertugrul sul ponte di Galata\", da questi immediatamente acquistata. Il sultano ordina a Zonaro una serie di altre opere, in particolare una serie di quadri sull'epopea di Maometto II.\nFausto Zonaro, ultimo pittore della corte imperiale di Costantinopoli, rimane nella Citt\u00e0 d'Oro fino al 1909, anno in cui rientra in Italia a seguito del colpo di Stato che depone il sultano Abdul-Hamid. Si stabilisce allora a Sanremo e continua a dipingere piccole vedute della Riviera Ligure e della vicina Costa Azzurra. A Sanremo Zonaro fu accolto con grande entusiasmo. Una clientela anche orientale gli continu\u00f2 a commissionare ritratti e soggetti d'oriente che traeva dagli innumerevoli disegni portati in patria. Continu\u00f2 a dipingere fino alla morte, avvenuta nel 1929. \u00c8 sepolto nel cimitero della Foce a Sanremo.\nMolte delle opere di Fausto Zonaro sono tuttora conservate nei pi\u00f9 importanti musei di Istanbul, tra cui il Topkapi, il Palazzo Imperiale di Dolmabah\u00e7e e il Museo Militare."}
{"id": "1282724", "revid": "80339", "url": "https://it.wikipedia.org/wiki?curid=1282724", "title": "Rosso\u0161", "text": ""}
{"id": "1282725", "revid": "83531", "url": "https://it.wikipedia.org/wiki?curid=1282725", "title": "Oreste Benzi", "text": "Biografia.\nVocazione sacerdotale e impegno tra i giovani.\nNasce in un paesino dell'allora provincia di Forl\u00ec, nell'entroterra collinare a 20\u00a0km da Rimini, da una povera famiglia di operai, sesto di nove figli. All'et\u00e0 di 12 anni (nel 1937) entra in seminario a Urbino per passare dopo tre anni a quello di Rimini. Viene ordinato sacerdote il 29 giugno 1949. Il 5 luglio dello stesso anno viene nominato cappellano della parrocchia di San Nicol\u00f2 al Porto a Rimini.\nNell'ottobre 1950 viene chiamato in seminario a Rimini quale insegnante e nominato vice-assistente della GIAC (Giovent\u00f9 Italiana di Azione Cattolica) di Rimini (ne sar\u00e0 poi assistente nel 1952). \u00c8 in questo periodo che matura in lui la convinzione dell'importanza di essere presenti ai giovani adolescenti, in particolare alla fascia fra i 13 e i 15 anni, ai quali nell'Azione Cattolica veniva dato il nome di pre-ju, periodo nel quale si formano i metri di misura definitivi dei valori di vita. Riteneva fondamentale, infatti, realizzare una serie di attivit\u00e0 che favorissero un \u00abincontro simpatico con Cristo\u00bb per coinvolgere gli adolescenti ad avere incontri decisivi con Cristo. In funzione di questo progetto realizz\u00f2 anche una casa per ferie, la \u00abCasa Madonna delle Vette\u00bb, ad Alba di Canazei, costruita dal 1958 al 1961.\nMantenendo l'impegno fra gli adolescenti, nel 1953 \u00e8 diventato \"direttore spirituale\" nel seminario di Rimini per i giovani nella fascia di et\u00e0 dai 12 ai 17 anni. Attraverso tale compito (protrattosi fino al 1969) ha potuto approfondire la conoscenza dell'animo giovanile. Nel frattempo, dal 1953, oltre al seminario, ha insegnato religione in una scuola media, la Scuola agraria \u00abSan Giovanni Bosco\u00bb di Rimini, frequentata dagli adolescenti nei tre anni dopo le elementari. Questo impegno ha costituito per lui un ulteriore punto di osservazione e campo di azione nel mondo degli adolescenti.\nLa Parrocchia e la nascita della Comunit\u00e0 Papa Giovanni XXIII.\nNel 1959, continuando l'ufficio di \"padre spirituale\" in seminario, \u00e8 stato trasferito al Liceo Ginnasio Statale \"Giulio Cesare\" di Rimini, poi nel 1963 al Liceo Scientifico \"Alessandro Serpieri\" di Rimini, ed infine nel 1969 al Liceo Scientifico \"Alessandro Volta\" di Riccione. In tutti questi anni, dal 1956 in poi, ha gestito nella Diocesi di Rimini l'ufficio Pre-ju attraverso il quale sacerdoti e giovani delegati animavano attivit\u00e0 nelle parrocchie e nella casa alpina. Nel 1968, con un gruppo di giovani e con alcuni altri sacerdoti ha dato vita al primo soggiorno estivo per ragazzi disabili. Il soggiorno non \u00e8 rimasto un episodio isolato e a questo, e alla vita insieme ai disabili sviluppatasi subito dopo, si fa risalire la nascita dell'Associazione Comunit\u00e0 Papa Giovanni XXIII. Nello stesso anno e fino al 2000 diventa Parroco della Parrocchia \"La Resurrezione\" in un quartiere della periferia di Rimini che divenne la sua casa fino a un mese dalla morte, quando and\u00f2 a vivere alla \"Capanna di Betlemme\", una struttura di accoglienza per senza dimora.\nDall'incontro con persone sole ed emarginate, Benzi matura l'idea della prima casa-famiglia dell'Associazione a Coriano, aiutato dalla disponibilit\u00e0 a tempo pieno di alcuni giovani; la casa viene inaugurata il 3 luglio 1973. In quegli anni la sua azione \u00e8 volta a estendere il campo di azione della Comunit\u00e0 e a precisarne la natura e gli scopi. In particolare la Comunit\u00e0, seguendo il suo stile, ha scelto, come caratteristica visibile, la \"condivisione di vita con gli ultimi\", ossia andare oltre l'assistenza e lasciare che la presenza degli ultimi modifichi la propria vita, anche vivendo sotto lo stesso tetto, senza tenere per s\u00e9 alcun privilegio. Negli anni successivi l'associazione si espande in pi\u00f9 di venti paesi nel mondo. Benzi, responsabile generale della Comunit\u00e0 Papa Giovanni XXIII, dedica tutto il resto della sua vita a quest'opera.\nMorte.\nDa lungo tempo don Benzi accarezzava il desiderio di poter vivere in un \u00ab\u201ccentro di accoglienze alla rinfusa\u201d, cio\u00e8 un luogo dove c\u2019\u00e8 posto per tutti\u201d\u00bb. Finalmente alla fine del settembre 2007 corona questo desiderio, trasferendosi alla \"Capanna di Betlemme\" di Rimini, la casa della Comunit\u00e0 Papa Giovanni XXIII che accoglie i senza fissa dimora. Lo stile di vita fatto di giornate intense, di viaggi e di incontri continua, ma ormai \u201cil corpo non risponde pi\u00f9\u201d.\nDi ritorno dall\u2019ennesimo viaggio che quel giorno lo aveva portato prima in Puglia e poi a Roma, la sera del 31 ottobre 2007 all\u2019aeroporto di Fiumicino Benzi viene colpito da un principio di infarto. Rifiuta per\u00f2 di ricoverarsi perch\u00e9 \u00e8 atteso in una discoteca di Mercatino Conca per una festa alternativa ad Halloween organizzata dai giovani della diocesi di San Marino-Montefeltro, presente anche il vescovo, Luigi Negri. Il giorno seguente per\u00f2 \u00e8 costretto a cancellare tutti gli impegni gi\u00e0 presi. Viene visitato dal suo cardiologo che conferma la necessit\u00e0 del ricovero programmato per il giorno seguente.\nOreste Benzi muore il 2 novembre 2007 alle 2.22 in seguito a un attacco cardiaco nella stanza della canonica della sua parrocchia di Rimini, all'et\u00e0 di 82 anni.\nLe parole da lui scritte a commento della prima lettura di quel giorno, riportate sul messalino Pane Quotidiano, suonano davvero profetiche:\nSu richiesta della Comunit\u00e0 Papa Giovanni XXIII i funerali, officiati da monsignor Francesco Lambiasi, vescovo di Rimini, si sono svolti al Palacongressi di Rimini per consentire la partecipazione di quegli \"ultimi\" che Oreste Benzi amava. Erano presenti pi\u00f9 di diecimila persone.\nCon il suo carisma, il suo sorriso e il suo coerente impegno \u00e8 stato uno degli uomini di Dio pi\u00f9 amati, rispettati e seguiti del nostro tempo. In tantissimi hanno invocato per lui subito la Santit\u00e0.\nDopo la sua morte la Comunit\u00e0 Papa Giovanni XXIII prosegue l'impegno nella sua opera quotidiana di carit\u00e0 e accoglienza verso i pi\u00f9 deboli secondo le indicazioni date da Benzi. I settori in cui opera sono: tossicodipendenza, sfruttamento della prostituzione, accoglienza di minori, disabilit\u00e0, aborto, emarginazione delle classi sociali pi\u00f9 deboli, con un'attivit\u00e0 che tende alla rimozione stessa delle cause che creano le povert\u00e0.\nProcesso di beatificazione.\nIl 27 ottobre 2012, a cinque anni dalla morte, come richiede la legge canonica in vigore, al termine del convegno \u201c\"Don Oreste Benzi, testimone e profeta per le sfide del nostro tempo\"\u201d, il responsabile generale della Comunit\u00e0 Papa Giovanni XXIII, Giovanni Ramonda, consegna al vescovo di Rimini, mons. Francesco Lambiasi, la richiesta di avvio della Causa di canonizzazione di don Oreste Benzi.\nL\u20198 aprile 2014 mons. Lambiasi, dopo aver ottenuto il nihil obstat a procedere dalla Congregazione delle cause dei santi, nonch\u00e9 parere positivo dalla Conferenza episcopale dell\u2019Emilia-Romagna, promulga il decreto di introduzione della causa del sacerdote Oreste Benzi, Servo di Dio.\nIl 27 settembre 2014 viene celebrata la prima sessione pubblica del Tribunale ecclesiastico, svolta nella Chiesa de \u201cLa Resurrezione\u201d a Rimini. In totale saranno 151 le sessioni svolte, con oltre 130 testimoni ascoltati. Tantissimi i documenti esaminati dalla commissione teologica e da quella storica coinvolte: lettere, articoli, libri, meditazioni, scritti interni alla Comunit\u00e0.\nIl 23 novembre 2019 con la sessione pubblica svolta nella Basilica Cattedrale di Rimini, presieduta da Mons. Francesco Lambiasi, vescovo di Rimini, dopo cinque anni di lavoro si conclude la prima fase, quella diocesana, della causa di beatificazione di don Oreste Benzi. Tutti i documenti raccolti sono stati inviati alla Congregazione delle cause dei santi presso la Santa Sede.\nNell\u2019ottobre 2017 si \u00e8 costituita a Rimini la \u201cFondazione don Oreste Benzi\u201d con lo scopo di promuovere, approfondire e favorire lo studio del pensiero, della testimonianza di vita e delle opere promosse e attuate da don Benzi, a lui riconducibili o da lui ispirate. La Fondazione promuove studi e ricerche, luoghi permanenti di analisi e confronto, sui bisogni dell\u2019uomo sofferente, emarginato, svantaggiato, cos\u00ec come vissuti, visti ed affrontati da don Benzi.\nIl suo pensiero.\nCome sacerdote si \u00e8 sempre distinto per l'attenzione prestata ai pi\u00f9 emarginati, a quelli che chiamava \"\"gli ultimi\" definendoli \"coloro ai quali nessuno pensa. E se ci pensa, pensa male.\"\". Cos\u00ec si esprimeva riguardo alla vocazione della Comunit\u00e0 da lui fondata:\nUn altro tratto caratteristico della sua azione \u00e8 stata la costante ricerca di soluzioni concrete per le persone alle quali rivolge le sue attenzioni. In questo non si \u00e8 mai limitato ai bisogni immediati, ma ha sempre esteso la sua opera alla rimozione delle cause che provocano l'emarginazione, facendosi anche promotore di iniziative di riforma delle leggi.\nLe sue fonti di ispirazione erano Massimiliano Kolbe, l'Abb\u00e9 Pierre, Madre Teresa, Helder Camara il cardinal Martini e gli scritti di Henri-Marie de Lubac, Antoine Chevrier, Don Calabria, il Cardinale Suhard, Giovanni della Croce e Teresa d'Avila.\nAveva una grande disponibilit\u00e0 ad ascoltare e farsi carico dei bisogni delle persone. Il suo modo di agire era diretto e immediato, con azioni che a volte apparvero spregiudicate, come scendere in piazza coi senza casa, incontrare i giovani in discoteca o andare a cercare le prostitute sulla strada.\nEgli considerava l'esistenza della prostituzione una forma di violenza sulle donne, di cui i principali responsabili sono i clienti:\nTuttavia indic\u00f2 anche altri moventi che spingono alla violenza sulle donne:\nL'opera di assistenza e riscatto di innumerevoli prostitute immigrate dalla vita di strada ha un precedente storico meno noto nell\u2019\"Opera per il riscatto delle morette\" del religioso Biagio Verri (1819-1884).\nSull'omosessualit\u00e0\n\u00abC\u2019\u00e8 tutta una cultura, purtroppo, che ha caratterizzato l\u2019omosessuale come un qualcosa, qualcuno di strano, di diverso. Parlando a tu per tu scopri che l\u2019omosessuale desidera superare la carnalit\u00e0 ed entrare nella visione pi\u00f9 ampia, pi\u00f9 vasta, in un infinito d\u2019amore. Anche l\u2019omosessuale ha bisogno di amare all\u2019infinito\u00bb.\nOpere.\nInoltre, nel 1984 don Oreste cura personalmente la prima edizione del \"Diario di Sandra\" con gli scritti e le testimonianze della vita della venerabile Sandra Sabattini, giovane riminese facente parte della Comunit\u00e0 Papa Giovanni XXIII, morta prematuramente e per la quale \u00e8 in corso il processo di canonizzazione per le cause dei santi.\nOltre ai libri, ha lasciato un immenso patrimonio fatto di lettere, pubblicazioni, video di incontri pubblici e partecipazioni a trasmissioni televisive che l'hanno visto ospite nei pi\u00f9 importanti talk-show: voce sempre fuori dal coro che non esitava mai, \"tuonando\" per le battaglie in difesa dei poveri, della vita e, spesso, contro i potenti."}
{"id": "1282728", "revid": "228587", "url": "https://it.wikipedia.org/wiki?curid=1282728", "title": "Porta San Giorgio", "text": ""}
{"id": "1282732", "revid": "254059", "url": "https://it.wikipedia.org/wiki?curid=1282732", "title": "Porta Vittoria", "text": ""}
{"id": "1282740", "revid": "1910023", "url": "https://it.wikipedia.org/wiki?curid=1282740", "title": "Arcene", "text": "Arcene (\"\u00c0rsen\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella pianura occidentale, dista circa 14 chilometri a sud dal capoluogo orobico.\nStoria.\nRecenti studi hanno appurato che i primi abitanti della zona furono alcune trib\u00f9 dei Liguri, alle quali succedettero gli Etruschi prima, e i Galli Cenomani poi. Ma fu con la dominazione romana che il paese assunse una fisionomia ben definita: conosciuto come \"castrum de Arcene\" aveva sul proprio territorio un accampamento militare stabile che sfruttava la posizione strategica del borgo.\nLa successiva dominazione longobarda garant\u00ec una nuova tranquillit\u00e0 e prosperit\u00e0, che continu\u00f2 anche con l'avvento dei Franchi e il Sacro Romano Impero. A questo periodo risale la prima documentazione scritta che attesta l'esistenza di Arcene: nel 753 si menziona una donazione a un monastero emiliano riguardante il borgo di \"Artinne\".\nTuttavia l'origine del toponimo non \u00e8 ancora chiara: si pensa possa derivare dalle parole latine \"arx\" (rocca) o \"agger\" (bastione), anche se c'\u00e8 chi sostiene che l'origine sia data dall'etrusco \"arcena\". Da ci\u00f2 si pu\u00f2 dedurre che nel borgo era presente una fortificazione a scopo difensivo di cui, nonostante venga riportata in numerose cronache del tempo, non resta quasi pi\u00f9 nulla.\nI secoli del Medioevo videro Arcene al centro di dispute fratricide tra guelfi e ghibellini, con scontri spesso dai tragici esiti. In questi anni si alternarono alla guida del paese le famiglie dei \"Da Mozzo\" e i \"Dalla Bretta\", che vennero esautorati nel periodo comunale dalla citt\u00e0 di Bergamo, che deleg\u00f2 il potere ai \"Capitani di Arcene\". Dopo un ulteriore passaggio, questa volta ai Visconti di Milano, l'intera zona pass\u00f2, nel 1428, alla Repubblica di Venezia.\nLa Serenissima compi numerosi interventi volti al miglioramento delle condizioni sociali e lavorative, dissodando terreni e costruendo canali per l'irrigazione. Tra questi vi era il fosso bergamasco, utilizzato soprattutto per stabilire in modo definitivo i confini territoriali dello \"Stato da terra\" di Venezia con il Ducato di Milano. Questo lambiva anche il territorio di Arcene, delimitandolo a sud-ovest.\nDa allora il paese ha mantenuto una forte connotazione e tradizione rurale, con l'agricoltura e l'allevamento del baco da seta attivit\u00e0 predominanti.\nTuttavia in questi anni il paese, posto nelle vicinanze del confine con i territori di Milano, dovette subire scorrerie dei vicini, intenzionati a riprendersi questi territori.\nUn po' di tranquillit\u00e0 si ebbe con l'avvento della dominazione austriaca a cui subentr\u00f2, nel 1859, il Regno d'Italia. Nel corso del XX secolo il paese ha visto un notevole incremento demografico, e un sostanziale cambiamento della vita lavorativa: all'agricoltura subentrarono prepotentemente l'industria e il terziario, relegando il lavoro nei campi a parte minoritaria.\nStemma e gonfalone.\nBlasonatura stemma:\nBlasonatura gonfalone:\nSociet\u00e0.\nEventi.\nDall'anno 1994 opera sul territorio l'associazione Corpo Musicale Franco Poloni, che si esibisce tradizionalmente la sera del 2 giugno, festa della Repubblica, il 5 Aprile in occasione della festa della Madonnina delle Lacrime di Arcene e in apertura delle feste natalizie. Dal 2007 in concomitanza con l'inizio dell'estate, viene organizzato ad Arcene, presso il parco delle bandiere, l'Arcene Rockin' park, festa musicale dove band emergenti e band gi\u00e0 affermate fanno spettacolo per un intero fine settimana.\nInfrastrutture e trasporti.\nStrade.\nIl comune \u00e8 attraversato da nord a sud dalla Strada Statale 42 del Tonale e della Mendola; dal 2009 \u00e8 aperta e operativa la Circonvallazione di Arcene.\nFerrovie.\nDal 1880 al 1920 la localit\u00e0 era servita da una fermata posta lungo la tranvia Lodi-Treviglio-Bergamo.\nA partire dal 6 settembre 2009, il comune \u00e8 servito dalla stazione di Arcene, che assicura un collegamento con cadenza oraria - e semioraria negli orari di punta - con le stazioni del tracciato della ferrovia Milano-Bergamo, ovvero le stazioni di Treviglio Centrale, Treviglio Ovest, Verdello, Levate, Stezzano e Bergamo.\nMobilit\u00e0 urbana.\nIl paese \u00e8 servito da un autoservizio passante per Treviglio e per Caravaggio."}
{"id": "1282741", "revid": "88740", "url": "https://it.wikipedia.org/wiki?curid=1282741", "title": "Ponte della Vittoria", "text": ""}
{"id": "1282747", "revid": "125483031", "url": "https://it.wikipedia.org/wiki?curid=1282747", "title": "Scienze demo-etno-antropologiche", "text": "Il termine scienze demo-etno-antropologiche designa tutte le discipline storiche che studiano l'essere umano dal punto di vista sociale e culturale.\nStoria.\nXVIII secolo.\nCon l'Illuminismo fu iniziato lo studio sistematico del comportamento umano. In questo periodo i tradizionali studi di giurisprudenza, storia, filologia e sociologia si svilupparono nelle scienze sociali come oggi le conosciamo. Autori come Ugo Grozio, Samuel von Pufendorf, Thomas Hobbes, Jean-Jacques Rousseau affrontano il rapporto natura-cultura non pi\u00f9 in termini di separazione inconciliabile, ma considerando tali definizioni non pi\u00f9 che astrazioni metodologiche. Poco dopo la reazione romantica produsse pensatori come Herder e pi\u00f9 tardi Wilhelm Dilthey, la cui opera fu all'origine del concetto di cultura che \u00e8 alla base della disciplina.\nXIX secolo.\nIstituzionalmente la disciplina dell'antropologia si svilupp\u00f2 dalla storia naturale nel XIX secolo, et\u00e0 dominata da massicce colonizzazioni che portarono l'Occidente \"moderno\" e \"civilizzato\" al contatto con popolazioni di diversi usi e costumi dei continenti dell'Africa, dell'Asia, dell'America e dell'Australia: allo studio della flora e della fauna di queste lontane regioni, si aggiunse lo studio della cultura, del linguaggio, dei manufatti e della fisiologia degli esseri umani che vi abitavano.\nInizialmente, a imporre la loro visione teorica furono gli antropologi evoluzionisti, sia britannici che americani, che fondavano la loro teoria sulla convinzione dell'esistenza di un progresso nella storia dell'uomo. La storia della societ\u00e0 umana era vista come il prodotto di una sequenza necessaria di stadi di sviluppo sempre pi\u00f9 complessi, culminante nella societ\u00e0 industriale di met\u00e0 Ottocento. Le societ\u00e0 contemporanee pi\u00f9 semplici non avevano ancora raggiunto gli stadi culturali pi\u00f9 elevati del progresso e potevano essere ritenute simili alle societ\u00e0 pi\u00f9 antiche. \nIn questo paradigma teorico, i popoli \"selvaggi\" sparsi sui vari continenti possono illustrare le condizioni di vita degli uomini preistorici, antenati della nostra civilt\u00e0. Per cui le societ\u00e0 non europee venivano viste come dei \"fossili viventi\" di stadi di evoluzione sorpassati dalla civilt\u00e0 occidentale e che potevano essere studiati per gettare luce sul passato di quest'ultima.\nStudiosi come Edward Burnett Tylor e James Frazer in Gran Bretagna si occuparono dell'argomento lavorando soprattutto su materiali raccolti da altri, di solito missionari, esploratori, o ufficiali coloniali, e sono stati spesso chiamati \"antropologi da tavolino\" o \"antropologi da poltrona\", con un'accezione negativa. Questi etnologi erano interessati in modo particolare alle motivazioni per le quali i popoli che vivevano in diverse parti del globo avessero credenze e pratiche simili. Negli Stati Uniti, fu Lewis Henry Morgan il primo grande antropologo. Condivideva l'approccio evoluzionista e concentr\u00f2 la ricerca sui nativi americani, stabilendo con alcuni di essi rapporti molto profondi.\nIl paradigma teorico in competizione con l'evoluzionismo era il diffusionismo. Esso si basava sull'idea che i tratti culturali si riproducono e si spostano geograficamente. Tale idea, predominante tra gli studiosi austro-tedeschi, fu sostenuta similmente dall'inglese W.H.R. Rivers e, in maniera pi\u00f9 estrema, da altri antropologi britannici, tra cui Grafton Elliot Smith. Anche negli Stati Uniti, tramite Franz Boas (di origine tedesca), quest'approccio lasci\u00f2 un'eredit\u00e0. In particolare il concetto di area culturale ebbe grande fortuna ed \u00e8 tuttora ampiamente utilizzato nell'antropologia culturale.\nPrima parte del XX secolo.\nAgli inizi del XX secolo gli studi erano ancora dominati dal metodo comparativo e dalla concezione evoluzionista. In questo periodo si svilupp\u00f2 parallelamente il concetto di razza, come sistema di classificazione degli esseri umani basato sulle loro differenze biologiche. In quest'ambito sono da ricordare anche le teorie di antropologia criminale di Cesare Lombroso riguardanti lo studio dei profili antropologici per identificare il criminale \"tipo\". Tuttavia le tradizioni internazionali di antropologia (culturale, sociale, francese) non sono considerabili conniventi con queste teorie, che anzi spesso vennero combattute dagli stessi antropologi evoluzionisti.\nLa disciplina defin\u00ec progressivamente come proprio campo di indagine l'umanit\u00e0 concepita come un tutto, attraverso sia metodi propri delle scienze naturali, sia metodi propri, quali le \"interviste strutturate\" o l'\"osservazione partecipata\". Un lungo tragitto storico porta quindi allo studio di quello che dapprima venne definito \"primitivo\" e che poi divenne \"l'altro\".\nIn seguito l'antropologia \u00e8 diventata anche scienza \"del ritorno\", applicando riflessioni e metodologie utilizzate per lo studio delle societ\u00e0 tradizionali all'analisi di specifici aspetti e dinamiche della societ\u00e0 moderna..\nTra il 1890 e il 1940 si affacciano sulla scena i \u00abgrandi\u00bb dell'antropologia e si costituiscono le tradizioni di ricerca dominanti, le quali si impegnano nella costruzione di una scienza oggettiva, assumendo una posizione critica nei confronti del modello evoluzionista e ponendo al centro delle loro attivit\u00e0 la ricerca sul campo e la riflessione sulle questioni di metodo. Si definiscono le tre \u00abscuole\u00bb nazionali pi\u00f9 importanti; l'antropologia culturale americana, l'etnologia francese, l'antropologia sociale britannica. \nLe pi\u00f9 importanti tradizioni di studio sono quelle:\nL'antropologia nel dopoguerra.\nNegli anni cinquanta e anni sessanta, l'antropologia si \u00e8 rivolta verso una maggiore integrazione con le scienze naturali. I maggiori campi di interesse furono i processi di modernizzazione per lo sviluppo degli stati indipendenti (Llyd Fallers e Clifford Geertz), lo sviluppo delle societ\u00e0 e la loro occupazione della propria nicchia ecologica (Julian Steward e Leslie White), studi di economia influenzati da Karl Polanyi (Marshall Sahlins e Greg Dalton). In Gran Bretagna nacquero scuole influenzate dal marxismo (Max Gluckman e Peter Worsley) o dallo strutturalismo (Rodney Needham e Edmund Leach). Gli studiosi britannici della Scuola di Manchester elaborano nuovi concetti e metodi per il passaggio dall'analisi della struttura a quella del processo sociale e spostano l'attenzione al piano delle pratiche sociali. La revisione critica dello struttural-funzionalismo si compie con l'opera di autori che riconoscono il flusso e il mutamento come caratteristiche imprescindibili di ogni realt\u00e0 sociale e che si propongono di restituire all'attore sociale la sua centralit\u00e0 nella dinamica sociale. Una societ\u00e0 \u00e8 una realt\u00e0 in movimento che deve essere pensata come un processo di costruzione sociale.\nLe alternative proposte dall'etnologia francese allo struttural-funzionalismo sono due; lo strutturalismo di L\u00e9vi-Strauss e l'antropologia marxista. Il primo considera la cultura come la rappresentazione visibile di una struttura astratta della mente umana, presso i primitivi come tra i civili, e il compito dell'antropologo quello di svelare questi modelli inconsci. La seconda risposta critica, l'antropologia marxista, si caratterizza come riflessione sulla natura del potere coloniale e dei rapporti tra antropologia e colonialismo, e come analisi dei diversi modi di produzione nella loro articolazione. \nA partire dalla fine degli anni sessanta molti antropologi statunitensi, e dopo di loro in tempi pi\u00f9 recenti anche molti europei, pongono radicalmente in discussione i modelli teorici dominanti, le metodologie della ricerca sul campo, le modalit\u00e0 di costruzione del sapere antropologico e le sue finalit\u00e0.\nLo strutturalismo influenz\u00f2 numerosi sviluppi ulteriori negli anni sessanta e anni settanta, compresa l'\"antropologia cognitiva\" e l'\"analisi componenziale\" (David Schneider, Clifford Geertz, Marshall Sahlins). \nNegli anni ottanta furono di grande importanza gli studi sui fenomeni del potere e dell'egemonia (recuperando la lezione di Antonio Gramsci e Michel Foucault), e ancora sui rapporti tra i generi (Marshall Sahlins); a partire dagli anni novanta emerge il settore dell\"'antropologia della complessit\u00e0\" (ovvero dei processi culturali intrinseci alle societ\u00e0 complesse e globalizzate).\nUno dei nomi pi\u00f9 importanti nell'antropologia italiana \u00e8 stato sicuramente quello di Ernesto de Martino, con i lavori sul tarantismo e sul lutto, con approccio derivato da quello gramsciano.\nLe branche.\nEssa si articola nelle seguenti branche e discipline:\nTale accezione, largamente utilizzata in Italia, non ha un perfetto riscontro nel mondo anglofono, e tende spesso a creare confusione. \nIl metodo.\nMetodo fondante delle \"scienze antropologiche\" \u00e8 la \"ricerca sul campo\", che ha lungamente caratterizzato questa scienza, essendo considerata un vero e proprio rituale di iniziazione, quasi indispensabile alla formazione dello studioso. \nLa riformulazione critica incomincia dal lavoro sul campo e dallo stile della scrittura. Ci si interroga cos\u00ec sulla natura dell'esperienza etnografica e sulle strategie di costruzione del testo etnografico. Allo stesso tempo le antropologhe femministe inglesi e americane pongono in evidenza l'invisibilit\u00e0 delle donne nell'antropologia tradizionale, sia nell'ambito accademico come ricercatrici che nei contesti etnografici come attori sociali, e smontano l'ideale positivistico della neutralit\u00e0 dell'osservatore e della contrapposizione netta tra soggetto e oggetto.\nLa prospettiva interpretativa si propone come alternativa a modelli come lo struttural-funzionalismo o il neoevoluzionismo. La ricerca antropologica consiste in un'interpretazione, un'attivit\u00e0 che attribuisce significato ai fenomeni collocandoli nel loro contesto particolare. Il problema principale con cui si confronta l'antropologo \u00e8 quello della comprensione dei diversi livelli di significato, e successivamente della loro traduzione da una cultura all'altra: questi sono i limiti entro cui si pu\u00f2 tentare di offrire una visione della cultura \u00abdall'interno\u00bb.\nIn ogni caso indiscutibile \u00e8 la necessit\u00e0 di una stretta correlazione tra ricerca etnografica e approfondimento teorico, sia a livello di disciplina che a livello di singolo studioso.\nScuole e tradizioni.\nLe tradizioni internazionali che hanno maggiormente influenzato quest'area scientifica sono:\nA queste va aggiunto il campo di studi sul folklore (o \"demologia\", o \"storia delle tradizioni popolari\"), radicato in Italia fin dal XIX secolo.\nScuole e correnti.\nIl sistema di pensiero dell'antropologia culturale pu\u00f2 essere suddiviso secondo vere e proprie scuole e tendenze di vario genere:"}
{"id": "1282751", "revid": "767487", "url": "https://it.wikipedia.org/wiki?curid=1282751", "title": "Grandi Animali Marini", "text": "I Grandi Animali Marini sono una rock band milanese composta da Francesco Ferrari (voce, chitarra), Gianluca Villa (chitarre, voce), Dario Giordano (basso, voce) e Luca Mazzarini (batteria).\nBiografia.\nLa band \u00e8 giunta alla sua formazione definitiva nel 2002, quando Luca Mazzarini si \u00e8 unito al resto del gruppo. Dopo un lungo periodo trascorso in sala prove a perfezionare le proprie canzoni, nel 2005 hanno firmato un contratto discografico con l'etichetta discografica Warner, mentre prendeva piede anche la loro attivit\u00e0 live.\nIl primo singolo pubblicato dal gruppo esce all'inizio del 2006, si intitola \"Tu mi fai star male\" e riscuote un discreto successo. Dopo l'estate arriva \"Io amo il rock\", singolo pubblicato mentre la band \u00e8 al lavoro sul suo primo album insieme al produttore Carlo Ubaldo Rossi. Il lavoro discografico si intitola \"Grandi Animali Marini\", ed esce il 3 marzo 2007, anticipato dalla partecipazione della band all'edizione 2007 del Festival di Sanremo, dove i Grandi Animali Marini sono presenti con il brano \"Napoleone Azzurro\". \"Splendidamente pazza\" \u00e8 invece il quarto estratto dall'album, pubblicato a ridosso dell'estate e inserito in autunno nella colonna sonora del film \"Lezioni di cioccolato\".\nL'8 aprile 2011 la band pubblica il suo quinto singolo, intitolato \"Piove nei tuoi occhi\", che sar\u00e0 incluso nell'album \"Sulla cresta dell'ombra\", la cui pubblicazione era inizialmente prevista per settembre 2011 ed \u00e8 stata successivamente rinviata fino ad ottobre 2012."}
{"id": "1282753", "revid": "465169", "url": "https://it.wikipedia.org/wiki?curid=1282753", "title": "Cavallino Matto", "text": "Il Cavallino Matto \u00e8 un parco di divertimento della Toscana, situato a Marina di Castagneto Carducci, in provincia di Livorno. Il parco si estende su una superficie di 100.000\u00a0m\u00b2.\nStoria e sviluppo.\nIl Cavallino Matto nacque nel 1967 come un semplice maneggio, il parco giochi fu collegato pochi anni dopo. Inizialmente denominato \"Parco Gulliver\", presentava scivoli, altalene, minigolf e campi per attivit\u00e0 sportive come tennis e pallavolo.\nFu ingrandito all'inizio degli anni novanta, prendendo il nominativo di \"Cavallino Matto\", da uno dei cavalli del vecchio maneggio che aveva comportamenti bizzarri. La particolarit\u00e0 era che presentava scivoli, sia per bambini che per adulti, dalle svariate e bizzarre tipologie: alcuni alti quanto i pini, altri collegati da ponti tibetani, alcuni fatti gradini.\nFurono inoltre installate classiche giostre presenti nei lunapark di quegli anni: dalle autoscontro, al classico calcinculo, dai dischi volanti alle gabbie volanti. Altra caratteristica che rendeva noto il parco era che su alcune attrazioni non era presente l'addetto, ma era l'ospite stesso a far partire la giostra.\nCol passare degli anni e l'avvento di nuovi parchi in Italia, il Cavallino Matto si sofferm\u00f2 principalmente su un target di ospiti pi\u00f9 infantile e cambi\u00f2 nominativo dal 2001 in \"Magir\u00e8\", poi nel 2006, in \"Magix\", divenuto in seguito il nome della mascotte.\nDal febbraio 2006 il parco \u00e8 di propriet\u00e0 della storica famiglia di giostrai Manfredini. Nell'ottobre 2006, in seguito al cambio di propriet\u00e0, iniziarono i primi grandi lavori per una trasformazione; lavori che furono portati fino a marzo 2007, quando il parco riapr\u00ec in una rinnovata veste.\nGli avvenimenti pi\u00f9 significativi del parco sono stati:"}
{"id": "1282754", "revid": "123636411", "url": "https://it.wikipedia.org/wiki?curid=1282754", "title": "Vodafone Automotive", "text": "Vodafone Automotive S.p.A., con sede a Varese, in Italia, \u00e8 una societ\u00e0 italiana, avente come oggetto la progettazione e produzione di apparati elettronici per la sicurezza dei veicoli e per lo sviluppo di servizi basati sulla geolocalizzazione sulla base delle tecnologie Machine to Machine.\nLa societ\u00e0, denominata precedentemente \"Cobra Automotive Technologies\", \u00e8 stata quotata alla Borsa Italiana fino all'11 agosto 2014, quando \u00e8 stata revocata, in seguito al successo dell'OPA lanciata da Vodafone. Ha cambiato nome con l'attuale il 1\u00ba aprile 2015.\nIl gruppo opera attraverso due Business Unit: Vodafone Automotive Telematics, dedicata allo sviluppo di infrastrutture e servizi telematici e Vodafone Automotive Electronic, focalizzata sulla progettazione, produzione, sviluppo e distribuzione di sistemi e componenti elettronici.\nVodafone Automotive Telematics SA, l'80% di propriet\u00e0 di Vodafone Automotive e il 20% da Tracker Connect Proprietary Limited, ha sedi dirette in Brasile, Italia, Francia, Germania, Spagna, Svizzera e nel Regno Unito. In Malesia, Russia e Sud Africa ha forti rapporti con i leader di mercato regionali.\nVodafone Automotive Electronic Systems ha sedi dirette in Italia, Cina, Giappone e Sud Corea.\nStoria.\nLa societ\u00e0 nasce nel 1975 con la denominazione \"Delta Elettronica s.a.s. di Dall'Osto Isidoro &amp; C.\" per mano di Romeo Roman, Serafino Memmola e Isidoro Dall'Osto, ed inizia subito ad operare, una delle prime in Italia, nella progettazione di antifurto per veicoli, denominati da Serafino Memmola \"Cobra\". Nell'agosto del 2014, l'azienda viene interamente acquistata da Vodafone. Nel 2015 ha assunto la denominazione \"Vodafone Automotive\".\nNel corso degli anni ha subito diverse trasformazioni e cambi di denominazione:\nL'attivit\u00e0 del gruppo si articola in tre settori, di cui uno marginale:\nPrincipali azionisti.\nDato aggiornato all'8 agosto 2014\nPrincipali partecipazioni.\nLa societ\u00e0 controlla inoltre indirettamente le societ\u00e0:\nDati economici e finanziari.\nNel bilancio chiuso al 31 dicembre 2007 il gruppo Cobra presenta un capitale investito consolidato di circa 153 milioni di Euro, un patrimonio netto consolidato di circa 55,4 milioni di Euro, un fatturato consolidato di circa 116,3 milioni di Euro ed un utile netto consolidato di circa 3,75 milioni di Euro.\nPer quanto riguarda na capogruppo, il capitale investito risulta di circa 145,6 milioni di Euro, con un patrimonio netto di circa 71,2 milioni di Euro, un fatturato di circa 98,4 milioni di Euro ed un utile netto di circa 2 milioni di Euro.\nAl 31 dicembre 2007 il gruppo Cobra occupava 702 dipendenti, di cui 398 in organico alla capogruppo."}
{"id": "1282758", "revid": "1543377", "url": "https://it.wikipedia.org/wiki?curid=1282758", "title": "Yoper", "text": "Yoper (acronimo per Your Operating System, \"Il tuo sistema operativo\") \u00e8 una distribuzione GNU/Linux per computer con processori i686 o successivi.\n\u00c8 una distribuzione adatta per i desktop ma comprende tool per la gestione di server. Il riconoscimento hardware sfrutta programmi di Knoppix, Kanotix e Red Hat. Il sistema di gestione dei pacchetti \u00e8 RPM coadiuvato da smart-rpm e apt.\nAndreas Girardet, fondatore del progetto, cur\u00f2 Yoper fino alla versione 2.2, fino a quando pass\u00f2 allo sviluppo di OpenSUSE. Il progetto divenuto quindi orfano venne adottato da Tobias Gerschnerd."}
{"id": "1282760", "revid": "106456", "url": "https://it.wikipedia.org/wiki?curid=1282760", "title": "Chiesa di Sant'Antimo", "text": "Diversi edifici di culto sono dedicati a Sant'Antimo:"}
{"id": "1282763", "revid": "121913694", "url": "https://it.wikipedia.org/wiki?curid=1282763", "title": "Teriomorfismo", "text": "Il teriomorfismo (dagli etimi greci (\"th\u0113r, th\u0113r\u00f3s\"), \"bestia feroce\", e (\"morph\u0113\"), \"forma\") \u00e8 la concezione della divinit\u00e0 che ha aspetto (forma) di animale.\nTratti pi\u00f9 o meno pronunciati di teriomorfismo si riscontrano in varie religioni: non \u00e8 tuttavia sempre facile determinare, nei singoli casi, se si tratti della venerazione per alcune specie di animali, considerate sacre nella loro totalit\u00e0, o per singoli animali di una determinata specie, ritenuti per particolari ragioni manifestazioni di una divinit\u00e0.\nIn genere la presenza di una divinit\u00e0 concepita come animale comporta che gli animali di quella specie vengano rispettati: cos\u00ec nell'antico Egitto, dove era venerata la dea-gatta Bastet, esisteva il divieto di uccidere gatti; tuttavia, sempre in Egitto, l'esistenza di divinit\u00e0 in forma bovina e il culto dei tori (come Api), ritenuti incarnazione della divinit\u00e0, non escludevano dalla macellazione e dall'alimentazione umana i bovini stessi.\nIn vari casi si riscontra la tendenza a eliminare, in tutto o in parte, gli elementi animaleschi dalla rappresentazione delle divinit\u00e0, a vantaggio della rappresentazione in forma umana. In tal caso si parla pi\u00f9 propriamente di teriocefalia (dal greco \"th\u0113r / th\u0113r\u00f3s\", , \"bestia feroce\" e \"kephal\u00e9\", , \"testa\") o teriantropia (dal greco \"th\u0113r / th\u0113r\u00f3s\", , \"bestia feroce\" e \"anthr\u014dpos\", , \"uomo\"). Cos\u00ec nella religione egiziana la dea Hathor pu\u00f2 essere rappresentata da una vacca o da una donna con la testa di vacca; nella religione greca tale tendenza \u00e8 spinta pi\u00f9 oltre, e, ad esempio, il dio fluviale Acheloo, che originariamente aveva l'aspetto di un toro, ben presto fu rappresentato in aspetto umano con le sole corna; si assiste anzi al fenomeno per cui la divinit\u00e0 assume figura completamente umana, mentre l'animale che originariamente la rappresentava diventa semplicemente il suo simbolo o il suo animale sacro. Tale \u00e8 il caso di Atena e della civetta.\nNell'induismo tuttavia si scorge piuttosto il fenomeno contrario: mentre le divinit\u00e0 vediche hanno tratti spiccatamente antropomorfici, in epoca successiva appaiono dei di aspetto animalesco, come il dio elefante (o a testa di elefante) Gane\u015ba. Si ritiene che ci\u00f2 sia dovuto all'influsso del sostrato preario, in quanto la civilt\u00e0 dell'Indo conosceva raffigurazioni di divinit\u00e0 con testa d'animale.\nEtimologia.\nIl termine \"teriomorfismo\" deriva da due etimi della lingua greca: (\"th\u0113r, th\u0113r\u00f3s\"), \"bestia feroce\", e (\"morph\u0113\"), \"forma\". Compare nella saggistica anglosassone gi\u00e0 alla fine del XIX secolo, figurando nell'ed. dell'anno 1886 dell\"'Encyclop\u00e6dia Britannica\" e diventa d'uso comune in ambito antropologico al principio del XX secolo anche nelle altre lingue europee.\nOrigini.\nLa prima raffigurazione teriomorfica ad oggi rinvenuta si trova nelle pitture rupestri della grotta di Trois-Fr\u00e8res a Montesquieu-Avant\u00e8s (Francia): vi figurano una creatura ibrida uomo-bisonte ed il c.d. \"Stregone\", un ibrido uomo-cervo (forse uno sciamano in \"trance\") che potrebbe essere antesignano del posteriore Dio cornuto.\nMitologia.\nVerso la fine della II dinastia apparvero in Egitto le prime rappresentazioni di divinit\u00e0 ibride combinanti elementi umani e animali: es. Anubi."}
{"id": "1282765", "revid": "320578", "url": "https://it.wikipedia.org/wiki?curid=1282765", "title": "Campionato del Mondo di Subbuteo 1982", "text": ""}
{"id": "1282766", "revid": "320578", "url": "https://it.wikipedia.org/wiki?curid=1282766", "title": "Campionato del Mondo F.I.S.A. 1982 - Categoria Seniores", "text": ""}
{"id": "1282769", "revid": "287204", "url": "https://it.wikipedia.org/wiki?curid=1282769", "title": "Muncheberg", "text": ""}
{"id": "1282770", "revid": "10379122", "url": "https://it.wikipedia.org/wiki?curid=1282770", "title": "Muencheberg", "text": ""}
{"id": "1282771", "revid": "320578", "url": "https://it.wikipedia.org/wiki?curid=1282771", "title": "Campionato del Mondo F.I.S.A. 1970", "text": ""}
{"id": "1282772", "revid": "320578", "url": "https://it.wikipedia.org/wiki?curid=1282772", "title": "Campionato del Mondo F.I.S.A. 1986", "text": ""}
{"id": "1282773", "revid": "86587", "url": "https://it.wikipedia.org/wiki?curid=1282773", "title": "Ville venete", "text": ""}
{"id": "1282774", "revid": "320578", "url": "https://it.wikipedia.org/wiki?curid=1282774", "title": "Campionato del Mondo F.I.S.A. 1990", "text": ""}
{"id": "1282777", "revid": "767487", "url": "https://it.wikipedia.org/wiki?curid=1282777", "title": "A-Sides", "text": "A-Sides \u00e8 la raccolta delle maggiori canzoni di successo dei Soundgarden; pubblicato dalla A&amp;M Records, fu l'ultimo album della band. Consta di diciassette tracce, di cui una non inclusa negli album precedenti, \"Bleed Toghether\" che appare come b-side di \"Burden in My Hand\"."}
{"id": "1282779", "revid": "10379231", "url": "https://it.wikipedia.org/wiki?curid=1282779", "title": "Teriantropia", "text": ""}
{"id": "1282783", "revid": "320578", "url": "https://it.wikipedia.org/wiki?curid=1282783", "title": "Campionati del Mondo F.I.S.A. di Subbuteo 1986", "text": ""}
{"id": "1282786", "revid": "320578", "url": "https://it.wikipedia.org/wiki?curid=1282786", "title": "Campionati del Mondo F.I.S.A. di Subbuteo 1970", "text": ""}
{"id": "1282787", "revid": "10379279", "url": "https://it.wikipedia.org/wiki?curid=1282787", "title": "Teriomorfo", "text": ""}
{"id": "1282789", "revid": "320578", "url": "https://it.wikipedia.org/wiki?curid=1282789", "title": "Campionati del Mondo F.I.S.A. di Subbuteo 1990", "text": ""}
{"id": "1282790", "revid": "10379287", "url": "https://it.wikipedia.org/wiki?curid=1282790", "title": "Teriantropo", "text": ""}
{"id": "1282800", "revid": "287204", "url": "https://it.wikipedia.org/wiki?curid=1282800", "title": "Steven de Jongh", "text": "Professionista dal 1996 al 2009, dal 2017 \u00e8 direttore sportivo del team Trek-Segafredo.\nCarriera.\nProfessionista dal 1996 dopo alcuni mesi da stagista nella precedente stagione, sul finire degli anni novanta De Jongh \u00e8 stato uno dei velocisti pi\u00f9 competitivi, sebbene gli sia mancato l'acuto in una frazione delle grandi corse a tappe. Pericoloso concorrente anche nelle classiche del Nord, \u00e8 stato nel finale di carriera in forza alla Quick Step, dove ha avuto la funzione di lanciare lo sprint del capitano Tom Boonen.\nIn carriera ha ottenuto 54 vittorie. Si \u00e8 ritirato al termine della stagione 2009, diventando, nel 2010, direttore sportivo per il Team Sky. Nel 2013 \u00e8 entrato a far parte dello staff di Bjarne Riis alla Tinkoff-Saxo; nell'aprile 2015 \u00e8 stato quindi promosso a capo del gruppo dei direttori sportivi dopo la separazione tra il team Tinkoff-Saxo e Riis. Dopo la dismissione della Tinkoff, avvenuta a fine 2016, \u00e8 diventato direttore sportivo del team Trek-Segafredo."}
{"id": "1282801", "revid": "767487", "url": "https://it.wikipedia.org/wiki?curid=1282801", "title": "K-PAX - Da un altro mondo", "text": "K-PAX - Da un altro mondo (\"K-PAX\") \u00e8 un film del 2001, diretto da Iain Softley e tratto dall'omonimo romanzo \"K-PAX\", primo di una serie di cinque libri, scritto da Gene Brewer.\nTrama.\nProt viene rinchiuso in una clinica psichiatrica di Manhattan poich\u00e9 afferma di venire da K-PAX, un pianeta situato nella costellazione della Lira.\nInsensibile agli psicofarmaci, viene trasferito in una prestigiosa clinica di Manhattan, per essere curato dal rinomato dottor Powell. Lo psichiatra \u00e8 incuriosito dal comportamento estremamente convincente di Prot e lo sottopone sia ad esami fisici, che dimostrano la capacit\u00e0 di Prot di vedere i raggi ultravioletti, solitamente non captabili dall'occhio umano, sia a test di tipo \"astronomico\", che dimostrano la sua non comune conoscenza delle leggi del cosmo.\nInoltre, Prot esercita una notevole influenza su tutti gli altri rinchiusi nella clinica, affermando che il primo dei tre compiti per guarire, \u00e8 di vedere il cosiddetto \"uccello azzurro\", un bizzarro volatile del medesimo colore. Prot assicura inoltre ai pazienti della clinica che lui potr\u00e0 portare uno solo di loro su K-Pax. Powell decide quindi di proporre alcuni test di natura astronomica a Prot dietro suggerimento del cognato. Prot completa tranquillamente i test e una prova con alcuni dei pi\u00f9 importanti astrofisici del paese, al punto da proporre una nuova teoria sui moti delle stelle. Powell, ancora non convinto, invita Prot a casa sua per il giorno dell'indipendenza, sperando che un ambiente comune possa aiutare Prot a ricordare; improvvisamente, vedendo un irrigatore del giardino bagnare la figlia piccola di Powell, Prot ha una sorta di reazione, e si precipita verso di lei cercando di proteggerla. Dopo poco, Prot cade a terra in lacrime, per poi riprendersi con altrettanta rapidit\u00e0, come se non fosse successo nulla.\nRiportatolo alla clinica psichiatrica, Powell decide di tentare con l'ipnosi, ed effettivamente riesce a portare a galla una misteriosa vicenda nel passato di Prot. Dice che aveva un amico, sulla Terra, che viene battezzato \"Pete\", impiegato in un macello. Emerge anche che Pete conosce bene una ragazza di nome Sarah, che ha avuto una figlia con lei e che si sono sposati. Nel frattempo, Prot esce dalla clinica psichiatrica magicamente, affermando che deve ancora visitare alcuni paesi prima di tornare su K-Pax; il suo ritorno \u00e8 previsto per il 27 luglio, alle 5:51 del mattino. In una seduta successiva, Prot ha nuovamente una crisi affermando che \u00e8 successo qualcosa di brutto e che Pete decide di buttarsi nel fiume. Cadendo a terra, una matita scivola dalla tasca di Prot, con una pubblicit\u00e0 e un numero di telefono incompleto inciso sopra. Il prefisso e tutti gli indizi sembrano portare ad una cittadina del New Mexico, dove Powell si reca nella speranza di scoprire la verit\u00e0.\nArrivato, viene informato dallo sceriffo che \"Pete\" in realt\u00e0 si chiamava Robert Porter e che, mentre era al lavoro, il 27 luglio di cinque anni prima, sua moglie Sarah e sua figlia vennero uccise da un vagabondo di passaggio. Tornato a casa e scoperto il massacro, Porter uccide l'assassino spezzandogli il collo, per poi nella disperazione pi\u00f9 totale, lavarsi le mani con l'acqua erogata da un irrigatore del giardino, infine, deciso a morire, si butta nel fiume. Il corpo non venne mai pi\u00f9 ritrovato. Lo sceriffo mostra a Powell una fotografia, nella quale si vede il volto di Porter, identico a quello di Prot. Convinto di aver scoperto l'identit\u00e0 del paziente, Powell torna a New York, per incontrare, poco convinto, Prot per l'ultima volta. Nel loro incontro, Prot raccomanda a Powell di avere cura di Robert Porter, poi se ne va. La mattina dopo, Prot sembra scomparire in un raggio di luce, ma nella stanza \u00e8 ritrovato Robert Porter, ancora vivo. Insieme a Prot \u00e8 scomparsa anche un'altra paziente, Bess, la quale non parlava pi\u00f9 da quando aveva visto bruciare la casa dei suoi genitori quando era piccola. Durante la permanenza di Prot, i pazienti della clinica sono guariti, uno ad uno. Powell comincia ad occuparsi di Robert Porter, caduto in uno stato catatonico. Seguendo le ultime parole di Prot, Powell invita suo figlio, ventenne, a trascorrere con lui il Natale. Il film si conclude con i due che camminano insieme per le scale della stazione dei treni.\nDopo i titoli di coda appare infine Powell, nel suo giardino insieme ad un telescopio, mentre guarda le stelle in direzione della Lira, per poi rientrare in casa.\nTemi trattati.\nIl film risulta essere un'opera filo-fantascientifica, con forti richiami filosofici, come la teoria dell'eterno ritorno. Le stelle attorno a cui orbita K-PAX (il pianeta dal quale Prot dice di venire), inesistenti nella realt\u00e0, sono dei richiami ad alcune teorie filosofiche sull'io e sull'essere.\nI K-paxiani (gli abitanti del pianeta K-PAX) vengono descritti da Prot come degli esseri straordinari, essi infatti vivono in un pianeta senza leggi, in quanto tutti sono in grado di seguire la strada del bene senza condizionamenti legali. Lo stesso Prot dice infatti che \"chiunque nell'universo \u00e8 in grado di distinguere il bene dal male\" e che su queste cose anche da noi Buddha e Cristo avevano avuto delle idee diverse da quelle dei comuni uomini, ma non erano stati molto ascoltati.\nProduzione.\nIl film aveva un budget di 68 milioni di dollari e ne incass\u00f2 al botteghino americano 50 e 14 in quello straniero."}
{"id": "1282807", "revid": "401052", "url": "https://it.wikipedia.org/wiki?curid=1282807", "title": "Bad Belzig", "text": "Bad Belzig (fino al 2010 \"Belzig\") \u00e8 una citt\u00e0 di abitanti del Brandeburgo, in Germania.\n\u00c8 capoluogo del circondario (\"Landkreis\") di Potsdam-Mittelmark (targa PM).\nGeografia fisica.\nBad Belzig si trova nella parte centro-occidentale del circondario, a circa 50\u00a0km da Berlino, circa 30 da Potsdam e 20 da Brandeburgo sulla Havel. L'autostrada A9 la collega alla capitale tedesca.\nStoria.\nFino al 1993 \u00e8 stata capoluogo del circondario omonimo (targa BEL), poi confluito assieme ai circondari di Brandebuurgo e di Potsdam nel circondario di Potsdam-Mittelmark.\nNel 2003 vennero aggregati alla citt\u00e0 di Bad Belzig i comuni di Hagelberg e Schwanebeck.\nFino al 2010 si chiam\u00f2 semplicemente \"Belzig\".\nNella frazione di Fredersdorf sorge il castello, gi\u00e0 feudo dei baroni von Oppen ed attualmente (2010) in restauro.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nAppartengono alla citt\u00e0 di Bad Belzig le frazioni (\"Ortsteil\") di Bergholz, Borne, Dippmannsdorf, Fredersdorf, Gro\u00df Briesen, Hagelberg, Kuhlowitz, L\u00fcbnitz, L\u00fcsse, L\u00fctte, Neschholz, Rag\u00f6sen, Schwanebeck e Werbig, le localit\u00e0 abitate (\"Bewohnter Gemeindeteil\") di Egelinde, Hohenspringe, Klein Briesen, Klein Glien, Preu\u00dfnitz, Verlorenwasser e Weitzgrund e i nuclei abitati (\"Wohnplatz\") di Bullenberg, Forsthaus Rothebach, Gr\u00fctzdorf, Kleesenm\u00fchle/Oberm\u00fchle, Neue M\u00fchle, \u00d6lschl\u00e4gers M\u00fchle, R\u00f6derhof, Springbachm\u00fchle, Waldsiedlung, Wenddoche e W\u00fchlm\u00fchle.\nAmministrazione.\nGemellaggi.\nBad Belzig \u00e8 gemellata con:"}
{"id": "1282810", "revid": "124780185", "url": "https://it.wikipedia.org/wiki?curid=1282810", "title": "Alan Smithee", "text": "Tra il 1968 e il 2000, alcuni registi hollywoodiani utilizzarono lo pseudonimo Alan Smithee (o anche Allen Smithee, Alan Smythee e Adam Smithee) al posto dei loro veri nomi per non essere riconosciuti alla produzione del loro stesso film.\nOrigini.\nIl primo film ad usare lo pseudonimo di Smithee fu \"Ultima notte a Cottonwood\" (1969). Durante le riprese, il protagonista Richard Widmark non era in buoni rapporti con il regista Robert Totten e lo fece sostituire in corso d'opera con Don Siegel. Quando il film fu terminato, per\u00f2, nessuno dei due volle farsi accreditare, cos\u00ec la DGA si trov\u00f2 a dover dirimere la questione e pervenne alla conclusione che il film non rappresentava pienamente la visione di nessuno dei due registi. Allora si decise che la pellicola sarebbe stata attribuita al fittizio \"Al Smith\", tuttavia siccome esisteva gi\u00e0 un cineasta con questo nome, si scelse il nome \"Allen Smithee\".\nCarriera.\nDa allora lo pseudonimo venne ampiamente usato in televisione e al cinema. Smithee fu accreditato come regista anche dell'episodio pilota della serie \"MacGyver\", mentre Jud Taylor us\u00f2 due volte il nome di Smithee, per i film tv \"Le rose che non colsi\" (1968) con Burt Reynolds e \"City in Fear\" (1980) con David Janssen.\nLo pseudonimo venne anche utilizzato per accreditare la regia del rimontaggio del film Dune (1984), di David Lynch: questa versione, che aggiunge scene tagliate e un finale alternativo, \u00e8 stata disconosciuta da Lynch stesso diventando, appunto, la cosiddetta versione Allen Smithee.\nA Smithee furono accreditati anche dei videoclip musicali, come quello di \"I Will Always Love You\" di Whitney Houston, tratto dalla colonna sonora del film \"Guardia del corpo\" e quello di \"Lose My Breath\" delle Destiny's Child; addirittura nel 2004, Smithee risult\u00f2 anche come chitarrista nel cd \"Happy Summer from William Hung\" di William Hung.\nLo pseudonimo continu\u00f2 ad essere usato anche al cinema, come nell'horror \"Student Bodies\" (1981) in cui il nome di Smithee sostituiva quello del produttore Michael Ritchie, che prefer\u00ec non essere accreditato. Il regista Mickey Rose, invece, scelse di farsi accreditare piuttosto che utilizzare uno pseudonimo.\nAnche dei fumetti di \"Daredevil\", pubblicati dalla Marvel furono accreditati a Smithee. Successe quando lo sceneggiatore della serie, DG Chichester decise di abbandonarla; essendo obbligato per contratto a fornire cinque ulteriori sceneggiature chiese al redattore capo della casa che le stesse venissero accreditate a Smithee.\nNel 1997, venne girato un film-satira sullo pseudonimo di Smithee con il titolo \"Hollywood brucia\". Tra gli attori figurano i nomi di Sylvester Stallone, Whoopi Goldberg, Jackie Chan e lo sfortunato regista, appunto Alan Smithee (interpretato da Eric Idle), alle prese con il suo disastrato film. Curiosamente il regista di \"Hollywood brucia\", Arthur Hiller, decise di non farsi accreditare e di mettere, invece del suo nome, proprio lo pseudonimo Alan Smithee.\nNel 2016 il regista e sceneggiatore Bepi Vigna, dopo vari contrasti con la produzione, ha utilizzato lo pseudonimo Alan Smethee per firmare il cortometraggio \"Gli amici di Freddy\"."}
{"id": "1282817", "revid": "2202616", "url": "https://it.wikipedia.org/wiki?curid=1282817", "title": "Le vicende d'amore", "text": "Le vicende d'amore \u00e8 un intermezzo in musica a cinque voci in due parti del compositore Pietro Alessandro Guglielmi su libretto di Giovanni Battista Neri.\nL'opera fu messa in scena la prima volta durante il carnevale del 1784 al Teatro Valle di Roma.\nIn tempi moderni l'intermezzo fu ripresa per la prima volta il 30 aprile 2006 al Teatro Comunale Guglielmi di Massa, sotto la direzione di Paolo Biancalana. In questa occasione fu effettuata anche la prima registrazione assoluta di questo lavoro settecentesco."}
{"id": "1282820", "revid": "287204", "url": "https://it.wikipedia.org/wiki?curid=1282820", "title": "Oxycoccus", "text": "L'ossicocco (Vaccinium subg. Oxycoccus), detto anche mirtillo rosso, mirtillo palustre o mortella di palude, \u00e8 un sottogenere di piante appartenenti al genere \"Vaccinium\".\nSecondo alcuni autori dovrebbe essere considerato come un genere a s\u00e9 stante.\nLa specie pi\u00f9 comune in Europa \u00e8 il \"Vaccinium oxycoccus\", ma il \"Vaccinium macrocarpon\", d'origine americana, \u00e8 quello pi\u00f9 commercializzato.\nSecondo l'Economic Research Service del Ministero dell'Agricoltura degli Stati Uniti, i maggiori produttori di ossicocco sono il Wisconsin (circa met\u00e0 della produzione totale) ed il Massachusetts (un terzo). Altri paesi produttori sono il Canada, il Cile ed alcuni paesi dell'Europa orientale.\n\u00c8 utilizzato nella prevenzione e cura dell'infezione delle vie urinarie, soprattutto nelle donne (se si tratta di cistiti ricorrenti o trattate prima con antibiotici: nel lungo termine, con dosi che negli studi variano da 50 a 500\u00a0mg/die protratte da 4 a 12 mesi). La sua efficacia \u00e8 stata attribuita al rilascio di acido ippurico, che acidificava le urine con una presunta funzione batteriostatica: tuttavia, altri alimenti davano alle urine acidit\u00e0 superiore senza effetti sulle infezioni.\nNuovi studi hanno dimostrato che la mortella di palude ha un'attivit\u00e0 antiadesione verso i batteri uropatogeni: \"occupa\" nell'epitelio delle cellule i recettori (altrimenti) leganti i cloni di \"Escherichia Coli\" e di altri batteri gram-negativi, infettivi per le vie urinarie.\nGli ossicocchi sono ricchi di calcio e ossalati, che sono una frequente causa di calcoli renali.\nSpecie di \"Oxycoccus\".\nTre specie di Oxycoccus sono molto vicine tra loro e fanno parte del sottogenere \"Oxycoccus\", sezione \"Oxycoccus\":\n\"Vaccinium erythrocarpum\", l'ossicocco delle montagne del sud, \u00e8 invece pi\u00f9 distante dalle altre specie e fa parte del sottogenere \"Oxycoccus\", sezione \"Oxycoccoides\".\nProdotti a base di ossicocco.\nOltre ai frutti freschi, i succhi, o i frutti secchi a scopo alimentare, in vari Paesi vengono venduti molti prodotti a base di ossicocco per i suoi effetti sulla salute. Nei paesi dell'Europa centro-orientale (ad esempio in Polonia, dove prende il nome di \"\u017curawina\") si possono comprare nelle comuni farmacie sciroppi o succhi concentrati (dal sapore molto acido), integratori alimentari a base di questo frutto o di altre parti della pianta, tisane; gli infusi talvolta possono essere trovati anche nei normali negozi (spesso mescolati con altre piante), pi\u00f9 facilmente che in Italia.\nL'ossicocco \u00e8 altres\u00ec impiegato come guarnizione in una variante del wensleysdale.\nCuriosit\u00e0.\nIl gruppo musicale The Cranberries prende il nome da questo frutto, che in inglese \u00e8 chiamato appunto \"cranberry\"."}
{"id": "1282826", "revid": "767487", "url": "https://it.wikipedia.org/wiki?curid=1282826", "title": "Mad Brilliant", "text": "Mad Brilliant \u00e8 il primo e unico album pubblicato dalla rock band statunitense Ghost of the Robot, nel 2003.\nDal disco sono stati estratti tre singoli; \"Valerie\", \"David Letterman\" e \"New Man\"."}
{"id": "1282829", "revid": "38120", "url": "https://it.wikipedia.org/wiki?curid=1282829", "title": "Coccinellismo", "text": ""}
{"id": "1282830", "revid": "767487", "url": "https://it.wikipedia.org/wiki?curid=1282830", "title": "It's Nothing", "text": "It's Nothing \u00e8 un EP della rock band statunitense Ghost of the Robot, nel 2004, durante il loro tour europeo.\nIl disco doveva precedere un secondo album poi mai pubblicato dalla band."}
{"id": "1282832", "revid": "767487", "url": "https://it.wikipedia.org/wiki?curid=1282832", "title": "Let Battle Commence", "text": "Let Battle Commence \u00e8 il terzo album in studio dell'epic/doom metal band italiana DoomSword."}
{"id": "1282833", "revid": "79968", "url": "https://it.wikipedia.org/wiki?curid=1282833", "title": "Motoveicolo elettrico", "text": "Uno scooter elettrico o moto elettrica, \u00e8 un veicolo a 2 o 3 ruote che utilizza un motore ad energia elettrica per muoversi.\nFonte di energia.\nIn genere la fonte di energia di un motore elettrico sono batterie, ma sono stati creati numerosi prototipi che utilizzano pile a combustibile.\nEsistono molti tipi di batterie, tra le pi\u00f9 performanti ci sono quelle agli Ioni di Litio.\nMotorizzazione.\nQuesti mezzi hanno un motore elettrico, che varia a seconda del tipo di mezzo a cui viene applicato, infatti per i mezzi pi\u00f9 economici si utilizzano dei motori a corrente alternata monofase, comandati da un inverter, mentre sui mezzi pi\u00f9 recenti e pi\u00f9 costosi si utilizza un motore brushless, il quale permette un controllo e una flessibilit\u00e0 d'utilizzo migliori, i motori elettrici in corrente continua a spazzole sono stati usati in pochissimi casi, generalmente agli albori di questo nuovo tipo di mezzi, in quanto il controllo del motore poteva essere effettuato tramite un semplice reostato, il quale per\u00f2 ha come svantaggio il dispendio d'energia, proprio per questo si \u00e8 poi passati al controllo tramite potenziometro e poi al motore brushless (motore senza spazzole). Le motociclette di ultima generazione, come la Energica Ego sono dotate di motore di trazione sincrono a magneti permanenti.\nGli scooter elettrici possono godere di un sistema di frenata rigenerante ovvero a recupero di energia. Questo significa che in fase di frenata si recupera dell'energia che ricarica le batterie aumentando complessivamente l'efficienza del motore.\nIbrido.\nHonda ha sviluppato uno scooter ibrido sperimentale a combustione interna/elettrico. Yamaha ha anche sviluppato una motocicletta ibrida chiamata Gen-Ryu. Utilizza un motore da 600 cc e un motore elettrico aggiuntivo. Piaggio MP3 Hybrid utilizza un motore da 125 cc e un motore aggiuntivo da 2,4 kW.\nVantaggi e svantaggi.\nI vantaggi e svantaggi rispetto al corrispettivo mezzo a motore termico sono svariati.\nFattori economici.\nGli scooter/moto elettrici di recente stanno aumentando la loro popolarit\u00e0 a causa:\nIn confronto ai corrispettivi a benzina.\nLe caratteristiche delle due tipologie conferisce determinati vantaggi e svantaggi alle motorizzazioni elettriche:\nSvantaggi.\nTuttavia tali svantaggi vanno continuamente riveduti visto il continuo miglioramento tecnologico dei moto veicoli elettrici operato dalle ormai numerose aziende sparse nel mondo. Ad esempio di recente sono usciti nuovi modelli pressoch\u00e9 simili per prestazioni ai comuni 50 a motore, omologati addirittura per due persone con un pacco batterie capace di ricaricarsi all'80% in una sola ora senza soffrire di effetti memoria. In relazione al prezzo poi per esempio i veicoli elettrici costruiti in Cina, cos\u00ec come tanti altri prodotti, sono molto competitivi e inferiori di almeno 2/3 rispetto a quelli prodotti in Italia. Inoltre considerate le agevolazioni dei comuni e dello Stato il costo \u00e8 vicino a quello di un tradizionale scooter 50 a motore termico.\nCompetizioni.\nAnche nel settore delle gare in circuito si stanno affermando le moto elettriche, ma non esiste attualmente un campionato mondiale ufficialmente riconosciuto. Le prime competizioni di questo tipo sono state organizzate tra il 2009 ed il 2012 dal promotore TTXGP, che ha organizzato gare internazionali con motoveicoli elettrici del tutto simili nella forma alle moto da competizione a benzina. Gli eventi organizzati da TTXGP si sono evoluti nel tempo ed hanno infine portato alla definizione di un campionato mondiale ufficiale denominato FIM eRoad Racing World Cup. Questo evento, tenutosi solo nel 2013, ha poi subito una cancellazione anticipata, determinando la fine dei campionati mondiali elettrici. Tuttavia, in seguito a numerose indiscrezioni, nel 2017 Carmelo Ezpeleta, CEO di Dorna Sports, ha rilasciato dichiarazioni ufficiali circa l'introduzione di una nuova classe del Motomondiale a partire dal 2019, denominata Moto E con un chiaro riferimento alla Formula E. Questa classe sar\u00e0 riservata a moto elettriche prototipo e consister\u00e0 in un campionato monomarca, che affiancher\u00e0 la MotoGP in almeno 5 Gran Premi. Le motociclette saranno prodotte dal costruttore Energica Motor Company: una casa motociclistica italiana.\nAltre competizioni per motoveicoli elettrici degne di nota sono il TT Zero e il Pikes Peak: la prima \u00e8 una competizione motociclistica che si svolge in occasione del Tourist Trophy e che impone veicoli senza carburanti di origine fossile n\u00e9 emissioni tossiche o nocive, la seconda \u00e8 una cronoscalata motociclistica aperta sia a moto tradizionali che a moto con propulsione ecologica. Quest'ultima competizione \u00e8 stata molto importante dal punto di vista dell'opinione pubblica nei confronti dei motoveicoli elettrici, in quanto nell'edizione 2013 una moto elettrica (la Lightning Motorcycle) ha battuto le avversarie a benzina, dimostrando che le 2 ruote elettriche sono ormai tecnicamente molto avanzate ed in certi casi superiori alle alternative a benzina per quanto riguarda le prestazioni, come la coppia, l'accelerazione e la velocit\u00e0 massima."}
{"id": "1282839", "revid": "400694", "url": "https://it.wikipedia.org/wiki?curid=1282839", "title": "Deep Sea Skiving", "text": "Deep Sea Skiving \u00e8 l'album di debutto del trio femminile britannico delle Bananarama. Pubblicato nel 1983, su etichetta London Records, l'album, da cui sono stati estratti 5 singoli, raggiunge il Numero 7 nella classifica britannica degli album, la posizione pi\u00f9 alta mai raggiunta da un long playing del gruppo nella madrepatria.\nI diversi singoli ottengono un grande successo nel Regno Unito, mentre un successo pi\u00f9 moderato accoglie il disco negli USA. Tra i vari produttori, figura il noto duo composto da Steve Jolley e Tony Swain, a cui le Bananarama affideranno, per intero, la produzione dei due LP successivi (Jolley &amp; Swain scrivono e producono brani di successo anche per gli Imagination e per Alison Moyet, tra gli altri).\nOltre ai cinque singoli inclusi sull'album, tra cui \"Really Saying Something\" (pubblicata negli USA col titolo leggermente alterato in \"He Was Really Sayin' Something\"), interpretata col gruppo maschile britannico dei Funboy Three, bisogna aggiungere un altro brano, eseguito insieme dai due gruppi, \"It Ain't What You Do (It's the Way That You Do It)\", incluso per\u00f2 soltanto sull'album dei Fun Boy Three (che comprende altri 4 pezzi realizzati insieme dalle due band) e sulla raccolta delle ragazze, \"The Greatest Hits Collection\", pubblicata nel 1988, che ottiene un grandissimo successo. L'album contiene anche: il primissimo singolo delle Bananarama, la cover di un brano dei Black Blood, \"Aie a Mwana\", cantato in lingua swahili, che ottiene un notevole successo nelle discoteche, senza per\u00f2 mai entrare in classifica.\nUn ulteriore pezzo, colpito da vicissitudini varie riguardo al titolo, \u00e8 \"Shy Boy\": primo successo originale della band, fino ad allora cimentatasi soltanto con cover, pi\u00f9 o meno note, di altri gruppi, la traccia, composta da Jolley &amp; Swain, si intitolava originariamente \"Big Red Motorbike\", ma le ragazze (come spiegano nel libretto della citata \"The Greatest Hits Collection\"), a cui piaceva molto la canzone, ne detestavano invece il titolo, fino a cambiarlo nel definitivo \"Shy Boy\" del singolo, che viene per\u00f2 pubblicato negli USA con un sottotitolo supplementare, tratto dal verso ripetuto nel ritornello, diventando cos\u00ec \"Shy Boy (Don't It Make You Feel Good)\".\nNel marzo del 2007, la Rhino Records ha ristampato in CD i primi sei album della band, rimasterizzandoli e includendo su ciascuno una serie di bonus tracks, composte da lati B, remix e altre tracce fino ad allora mai incluse su nessun album, come colonne sonore e singoli internazionali."}
{"id": "1282841", "revid": "125328461", "url": "https://it.wikipedia.org/wiki?curid=1282841", "title": "Jeanne Tripplehorn", "text": "Biografia.\nJeanne Marie Tripplehorn \u00e8 nata a Tulsa, in Oklahoma. Sua madre, Suzanne Ferguson, era met\u00e0 indiana della trib\u00f9 Apache e suo padre, Tom Tripplehorn (noto come \"Tommy Tripplehorn\"), era un chitarrista dei Gary Lewis &amp; the Playboys. Ha una sorella, Kelly e un fratello, Daniel. I suoi genitori divorziarono quando lei aveva due anni. Dopo essersi diplomata alla High School, inizia a lavorare come \"speaker\" radiofonica e presentatrice in alcune radio ed emittenti locali di Tulsa. Dopo aver studiato recitazione alla Juilliard School ottiene il primo ruolo importante nel 1992 in \"Basic Instinct\" con Sharon Stone, mentre in seguito lavora in \"La notte che non c'incontrammo\" e \"Il socio\" con Tom Cruise.\nOttiene una piccola parte in \"Giovani, carini e disoccupati\" diretto da Ben Stiller, con il quale, negli anni seguenti, avr\u00e0 una relazione sentimentale. Nel 1995 \u00e8 al fianco di Kevin Costner in \"Waterworld\", dove (girata di schiena) concede un nudo integrale, successivamente recita in \"Sliding Doors\" con Gwyneth Paltrow e \"Mickey occhi blu\" con Hugh Grant. Nel 2002 partecipa al flop \"Travolti dal destino\", dopo aver partecipato ad un episodio di \"Frasier\", lavora al fianco di Bill Paxton nella serie tv \"Big Love\". Nel 2012 ottiene una parte in \"Criminal Minds\".\nVita privata.\nDal 2000 \u00e8 sposata con l'attore Leland Orser, conosciuto sul set di \"Cose molto cattive\". I due hanno un figlio, August, nato nel 2002.\nDoppiatrici italiane.\nNelle versioni in italiano dei suoi film, \u00e8 stata doppiata da:"}
{"id": "1282843", "revid": "767487", "url": "https://it.wikipedia.org/wiki?curid=1282843", "title": "Jozua Fran\u00e7ois Naud\u00e9", "text": "Biografia.\nPer molti anni politico del Partito Nazionale, fu ministro delle Poste dal 1950 al 1954, Ministro della Sanit\u00e0 dal 1954 al 1958 e Ministro delle Finanze dal 1958 al 1961. In questo stesso anno venne nominato presidente del Senato, carica che, in base alla costituzione repubblicana vigente, permetteva di svolgere le funzioni di presidente statale se tale carica fosse rimasta vacante. Tale ipotesi si verific\u00f2 quando Theophilus Ebenhaezer D\u00f6nges, eletto per succedere al presidente Charles Robberts Swart, sub\u00ec un colpo apoplettico, finendo in coma prima che venisse ufficializzata la sua carica.\nNaud\u00e9 fu quindi Presidente del Sudafrica \"ad interim\" per 10 mesi, dal 1\u00ba giugno 1967 al 10 aprile 1968, fino alla morte di D\u00f6nges e all'elezione del suo successore Jacobus Johannes Fouch\u00e9. Discendeva da un profugo francese ugonotto chiamato Jacques Naud\u00e9 che giunse al Capo di Buona Speranza nel 1718. Esso \u00e8 uno dei tanti cognomi afrikaner la cui pronuncia francese \u00e8 rimasta intatta."}
{"id": "1282844", "revid": "767487", "url": "https://it.wikipedia.org/wiki?curid=1282844", "title": "Civilized Man (James Marsters)", "text": "Civilized Man \u00e8 il primo album pubblicato dal cantante e chitarrista rock, nonch\u00e9 attore, James Marsters, dopo lo scioglimento del suo precedente gruppo, Ghost of the Robot. Il disco \u00e8 stato pubblicato agli inizi del 2005.\nTutte le tracce (eccetto una) sono state scritte da James, mentre la canzone \"Every Man Thinks God Is On His Side\" da Andrew Rosenthal."}
{"id": "1282845", "revid": "547992", "url": "https://it.wikipedia.org/wiki?curid=1282845", "title": "Lucio Domizio Enobarbo (console 16 a.C.)", "text": "Biografia.\nApparteneva alla \"gens\" dei Domizi Enobarbi ed era figlio di Gneo Domizio Enobarbo, console del 32 a.C., e molto probabilmente di Emilia Lepida.\nSpos\u00f2 la figlia maggiore di Ottavia minore, sorella di Augusto, e Marco Antonio, Antonia maggiore attorno al 25-24 a.C., da cui ebbe 3 (o 5?) figli: i primi due scomparsi prematuramente(?), Lucio, che partecip\u00f2 alla spedizione in Oriente di Gaio Cesare, Domizia maggiore, Gneo Domizio Enobarbo (nato nel 2 a.C.?) (padre del futuro imperatore, Nerone), e l'ultimogenita Domizia Lepida (sposa di Marco Valerio Messalla Barbato, console nel 20). Svetonio lo descrive come un uomo arrogante e crudele.\nRicopr\u00ec la carica, prima di Questore (24 a.C.), poi di Edile (22 a.C.), di pretore, ed infine di console nel 16 a.C. (all'et\u00e0 di 33 anni).\nNel 13-12 a.C. ricopriva la carica di proconsole d'Africa. Alcuni anni pi\u00f9 tardi era inviato nell'Illirico come governatore, e qui potrebbe essere rimasto per alcuni anni (dal 6 al 3 a.C. Al termine di questo mandato ricopriva il prestigioso incarico di Governatore della Gallia Comata (allora probabilmente unita alle nuove conquiste di Germania e Rezia), tra il 3 e l'1 a.C.\nLe campagne in Germania.\nFu governatore della nuova provincia di Germania negli anni compresi tra il 3 ed il 1 a.C.), conducendo una serie di campagne militari nei territori appena acquisiti, dopo quelle di Druso maggiore (12-9 a.C.) e Tiberio (8-7 a.C.).\nSappiamo che Domizio Enobarbo costru\u00ec in questi suoi anni di permanenza nella \"Germania Magna\", i cosiddetti \"pontes longi\" (strade costruite tra acquitrini e paludi) tra il Reno e l'Ems (3 a.C. circa); raggiunse inoltre il fiume Elba con l'esercito di Rezia. Dalle scarse informazioni pervenuteci da parte degli storici dell'epoca, alcuni studiosi moderni ritengono che egli abbia condotto il suo esercito da \"Augusta Vindelicorum\" (l'odierna Augusta), abbia attraversato il Danubio presso Ratisbona, percorso il corso del fiume Saale (probabilmente scambiandolo per l'alto fiume Elba), e raggiunto il medio corso dell'Elba stesso. Qui, dopo aver attraversato il fiume, eresse un altare, quasi volesse delimitare i confini della nuova provincia germanica, contrapponendolo a quello di Colonia Ubiorum sul lato occidentale (2 a.C.) Durante la sua impresa incontr\u00f2 e sconfisse il popolo degli Ermunduri, che vagava in cerca di una terra dove sistemarsi. Enobarbo li fece stabilire in una regione della Marcomannide, tra Catti, Cherusci e Marcomanni della Boemia. Questa spedizione aveva come obiettivo di isolare la Boemia di Maroboduo lungo il lato occidentale, interponendo l'alleata e riconoscente trib\u00f9 dei fidati Ermunduri.\nEnobarbo intervenne negli affari interni dei Cherusci (che si trovavano al di l\u00e0 del fiume Weser), ma pur non subendo una sconfitta campale, si guard\u00f2 bene dall'intraprendere nuove azioni in quelle regioni, non ancora sottomesse al dominio di Roma (1 a.C.). Per tutte queste azioni militari si merit\u00f2 gli \"ornamenta triumphalia\".\nSull'Ara pacis di Augusto.\n\u00c8 rappresentato insieme alla moglie Antonia maggiore ed ai figli Lucio e Domizia, sul fregio dell'Ara pacis, in processione dietro ad Antonia minore ed al marito Druso, figliastro dell'imperatore Augusto."}
{"id": "1282846", "revid": "124123", "url": "https://it.wikipedia.org/wiki?curid=1282846", "title": "J\u00f8rgen Stubberud", "text": "Nato a Oppeg\u00e5rd il 17 aprile (alcune fonti riportano il 19) 1883, conosce Roald Amundsen nella sua seconda casa a Svartskog nel 1909 mentre era impiegato come carpentiere nella riparazione di alcune vecchie abitazioni. Stubberud fece un cos\u00ec buon lavoro che Amundsen gli chiese di costruire Framheim nel suo giardino descrivendo sommariamente la struttura:\nQuando il lavoro fu completato Amundsen, soddisfatto dell'opera, la smont\u00f2 per caricarla sulla nave Fram ed utilizzarla nella sua spedizione come base invernale. Stubberud colse l'opportunit\u00e0 di far parte del gruppo di Amundsen e, dopo aver chiesto il permesso alla moglie, firm\u00f2 un contratto che lo legava ad Amundsen per i successivi sette anni.\nStubberud venne assegnato al primo gruppo di 8 uomini che tent\u00f2 invano di raggiungere l'Antartide l'8 settembre 1911. A causa del brusco abbassamento della temperatura furono in grado di raggiungere soltanto il deposito sito ad 80\u00b0 sud, e due uomini rischiarono la vita. Per questo fatto Amundsen venne duramente criticato da Hjalmar Johansen che aveva precedenti esperienze in Artide acquisite con Fridtjof Nansen. Amundsen decise allora di riogranizzare il \"team\" per il Polo Sud riducendone il numero a soli cinque uomini, ed assegnando a Stubberud, Johansen e Kristian Prestrud all'esplorazione della terra re Edward VII.\nNegli anni successivi Stubberud ha sempre parlato bene di Amundsen, ma concordava che esso non aveva gestito bene la disputa con Johansen.\nNegli ultimi anni di vita Stubberud visse a Roms\u00e5s nei pressi di Oslo lavorando come ufficiale doganale."}
{"id": "1282847", "revid": "2730", "url": "https://it.wikipedia.org/wiki?curid=1282847", "title": "Teltow", "text": "Teltow \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM), di cui \u00e8 il secondo comune per popolazione, preceduto da Werder (Havel).\nGeografia fisica.\nLa citt\u00e0 \u00e8 contigua con la periferia meridionale di Berlino (quartieri di Zehlendorf e Lichterfelde). Il comune dista circa 15\u00a0km da Potsdam, 4 da Kleinmachnow, ed il territorio lambisce il vicino \"Landkreis\" del Teltow-Fl\u00e4ming (il cui centro pi\u00f9 vicino \u00e8 Ludwigsfelde, a circa 8\u00a0km).\nStoria.\nCon la costruzione del Teltowkanal (1901-1906) la citt\u00e0, fino ad allora ad economia agricola, si trasform\u00f2 progressivamente in un moderno centro industriale, soprattutto dopo la seconda guerra mondiale.\nIl 6 dicembre 1993 venne aggregato alla citt\u00e0 di Teltow il comune di Ruhlsdorf.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nTeltow si divide in 2 zone, corrispondenti all'area urbana e a 1 frazione (\"Ortsteil\"):\nAmministrazione.\nGemellaggi.\nTeltow \u00e8 gemellata con:\nInfrastrutture e trasporti.\nTeltow \u00e8 collegata ferroviariamente con Berlino tramite una linea ferroviaria D.B. (stazione: Teltow), ed una linea di \"S-Bahn\" (S25, stazione: Teltow Stadt). Entrambe le linee, riaperte nel 2006, furono soppresse nel periodo in cui la capitale tedesca venne divisa dal muro, dato che la citt\u00e0 confinava con l'allora Berlino Ovest."}
{"id": "1282848", "revid": "287204", "url": "https://it.wikipedia.org/wiki?curid=1282848", "title": "Jorgen Stubberud", "text": ""}
{"id": "1282851", "revid": "123367026", "url": "https://it.wikipedia.org/wiki?curid=1282851", "title": "Anna \u017dimskaja", "text": "Biografia.\nNata in Uzbekistan, da madre ucraina e padre russo, inizia giovanissima a lavorare nel mondo del circo come acrobata, mettendo a frutto la propria abilit\u00e0 di atleta: durante l'infanzia, infatti, Anna \u017dimskaja pratica la ginnastica artistica. A tredici anni scopre la danza che studia con passione fino a entrare in una prestigiosa compagnia di balletto. Successivamente si dedica al teatro.\nA diciotto anni inizia a lavorare come modella, sfilando in varie parti del mondo.\nAlla fine degli anni novanta si trasferisce in Italia, dove lavora come fotomodella a Milano e studia recitazione. La sua prima esperienza teatrale italiana \u00e8 del 1999, quando recita nella commedia goldoniana \"Arlecchino servitore di due padroni\", per la regia di Roberto Totola. Nel 2002 gira il suo primo videoclip in Italia di Neffa, \"Quando finisce cos\u00ec\"; seguono altri video musicali per Danzel (\"Pump It Up!\"), Piotta &amp; Caparezza (\"Troppo avanti\") e Max Pezzali (\"Ritorner\u00f2\").\nSi diploma all'Accademia M A&amp;S (Music Art and Show) di Milano, e nel 2004 si trasferisce a Roma, dove viene scelta da Tinto Brass come protagonista di \"Monamour\" (2005), film nel quale recita nuda. Nel 2006 recita nel film \"Nemici per la pelle!\" di Rosella Drudi.\nRecita la parte di Viktoria nella miniserie tv \"Il segreto di Arianna\" trasmessa nel marzo 2007 su Rai 1. Tra il 2007 e il 2009 recita in teatro in \"Uomini alla crisi finale\" di Pino Ammendola, e nella commedia musicale \"Te lo do io Pasquino\", per la regia di Walter Croce e Prospero Richelmy. Seguono le altre fiction, tra quali \"La nuova squadra\", \"Due imbroglioni e... mezzo!\", \"Tutti in casa\", \"Tre volte il mondo\", \"Rex\" 5. Al cinema nel 2009 ottiene i ruolo da protagonista nel film \"Jana\" di Rolando de Bianchi, nel 2010 \"Blood Line\" di Tony Paganelli.\nNel 2014 in Italia ha recitato il ruolo di Irina nel film \"Le badanti\" di Marco Pollini.\nNel 2018 ha un piccolo ruolo nel film \"Loro\" di Paolo Sorrentino."}
{"id": "1282852", "revid": "1543377", "url": "https://it.wikipedia.org/wiki?curid=1282852", "title": "Celaya", "text": "Celaya \u00e8 una delle citt\u00e0 dello stato messicano di Guanajuato.\nPur essendo una citt\u00e0 di dimensioni modeste vi si possono trovare zone amene ed accoglienti. Nel centro antico sorgono diverse chiese e una piazza dove si trova una fontana, circondata da bar e negozi tipici."}
{"id": "1282855", "revid": "287204", "url": "https://it.wikipedia.org/wiki?curid=1282855", "title": "Impero coloniale tedesco", "text": "LImpero coloniale tedesco (Deutsche Kolonien und Schutzgebiete in tedesco) si costitu\u00ec nel XIX secolo come parte dell'Impero tedesco ed era costituito dalle colonie, territori e dipendenze oltremare. Fin dal XVI secolo vi furono diversi tentativi di colonizzazioni a breve durata portati avanti dai singoli regni tedeschi preunitari ma l'impero coloniale si form\u00f2 ufficialmente solo nel 1884 con la spartizione dell'Africa. L'Impero tedesco, rivendicando molti dei territori rimasti dalla spartizione tent\u00f2 di costituire il terzo impero coloniale per estensione dopo quello inglese e francese.\nL'Impero tedesco perse il controllo delle sue colonie con lo scoppio della Prima guerra mondiale nel 1914 quando i paesi alleati le invasero nelle prime settimane di guerra, anche se alcune truppe dislocate in zone remote riuscirono a resistere pi\u00f9 lungo. L'Africa tedesca del Sud Ovest si arrese nel 1915, il Kamerun nel 1916 e l'Africa Orientale Tedesca nel 1918. \nL'Impero coloniale tedesco termin\u00f2 nel 1919 con il Trattato di Versailles dopo la fine della Prima Guerra Mondiale e ogni colonia divenne un Mandato della Societ\u00e0 delle Nazioni ciascuno posto sotto la supervisione di una delle nazioni vincitrici. Piani per tornare in possesso delle colonie perdute persistettero lungo tutta la Seconda guerra mondale con il sospetto, da parte di molti, che questo fosse uno degli obiettivi del Terzo Reich.\nLa breve durata dell'esperienza coloniale e il basso numero di immigrati provenienti dalle ex colonie ha fatto s\u00ec che questo periodo non abbia avuto un ruolo importante nella Germania odierna, a differenza di stati come Francia e Inghilterra e altri paesi europei.\nStoria.\nDal XVI al XVII secolo.\nUn primo tentativo di colonizzazione del Venezuela venne realizzato nel XVI secolo dalla famiglia austriaca di Anton e Bartholomeus Welser, per conto degli imperatori del Sacro Romano Impero. Tra il 1528 ed il 1556 la Germania acquis\u00ec di fatto nuovi territori in Venezuela che si chiam\u00f2 Piccola Venezia. Altri punti furono l'isola di Arguin lungo le coste atlantiche della Mauritania (acquisite dal Brandeburgo il 5 ottobre 1685, la Prussia le avrebbe perse il 7 marzo 1721 in favore della Francia).\nDurante il XVII secolo alcuni tentativi di colonizzazione a breve durata furono operati da alcuni stati tedeschi. La Compagnia brandeburghese-africana del Brandeburgo, che divenne poi parte del Regno di Prussia, stabil\u00ec colonie appunto ad Arguin, in Mauritania, e lungo la Costa d'Oro brandeburghese (successivamente integrata nella Costa d'Oro olandese) nell'attuale Ghana e sull'isola di St. Thomas, in America. La Germania Baltica - con il ducato di Curlandia - colonizz\u00f2 Tobago e l'isola di Sant'Andrea. Comunque, nessuno degli stati tedeschi divenne una potenza coloniale dell'Oceano Atlantico. Allo stesso modo, i territori della monarchia asburgica nel Sacro Romano Impero formarono la \"Compagnia di Ostenda\" - con base nei Paesi Bassi del Sud asburgici, nell'attuale Belgio - che colonizz\u00f2 in India la costa del Coromandel e le isole Nicobare tra il 1719 ed il 1732, quando vennero perse a vantaggio della Francia.\nImpero Tedesco.\nDopo l'unificazione del paese e la formazione dell'Impero nel 1871, la Germania inizi\u00f2 i suoi tentativi di creare un impero coloniale (il cosiddetto \"posto al sole\") con una certa titubanza: il cancelliere Bismarck, infatti, non aveva intenzione di entrare in competizione con l'Impero britannico e la Francia, le due principali potenze coloniali dell'epoca. Inoltre, negli anni precedenti al 1870, la politica estera dello stato prussiano si era rivolta perlopi\u00f9 a risolvere essenzialmente la \"questione tedesca\" in Europa, di modo da assicurare gli interessi della Germania sul continente. Una tradizione marinara della Germania si era per\u00f2 gi\u00e0 avuta con la \"Lega anseatica\"; inoltre, a causa anche della migrazione dei tedeschi verso l'Impero russo e verso l'Africa, i territori coloniali erano gi\u00e0 un valido avamposto anche per le azioni di apostolato dei missionari della Germania del nord.\nL'atteggiamento prudente verso una politica coloniale da parte della Germania cambi\u00f2 per\u00f2 con l'uscita di scena di Bismarck e con l'avvento al potere del nuovo imperatore Guglielmo II. Cos\u00ec un vero impero coloniale venne creato in un trentennio soprattutto con la cosiddetta \"Corsa all'Africa\", durante la quale la Germania entr\u00f2 decisamente in competizione con gli altri stati europei per la conquista dei territori inesplorati.\nLa Germania era arrivata per\u00f2 in ritardo alla corsa coloniale (dato anche il suo tardo raggiungimento dell'unit\u00e0 nazionale), e come tale dovette accontentarsi di colonie sparse, non saldate tra loro in un vasto \"unicum,\" mentre nel frattempo molte delle nazioni europee come Francia e la Gran Bretagna avevano gi\u00e0 ampiamente colonizzato il mondo conosciuto (queste due nazioni a loro volta, in precedenza erano gi\u00e0 state costrette addirittura ad accettare un'opera di decolonizzazione a causa della Rivoluzione Americana, della Rivoluzione francese e di Napoleone Bonaparte).\nUn importante flusso di immigrati tedeschi si ebbe dalla seconda met\u00e0 del XIX secolo anche in Brasile e Paraguay, fondando numerosi centri coloniali:\nIn particolare la politica tedesca in Africa, volta ad unire in un'unica costruzione coloniale i possedimenti del Camerun, dell'Africa Tedesca del Sud-Ovest (l'attuale Namibia) ed il Tanganica, con l'occupazione della regione centrale del bacino del Congo, venne frustrata dalle contrapposte politiche della Francia (che mirava ad unire le sue colonie da ovest ad est, cio\u00e8 da Dakar a Gibuti) e quella della Gran Bretagna (che voleva unire le proprie colonie da sud a nord, cio\u00e8 dal Capo al Cairo), tanto che alla fine venne creato lo Stato Libero del Congo, ed affidato come possedimento personale al re del Belgio Leopoldo II.\nL'unica considerevole resistenza che la Germania trov\u00f2 da parte delle popolazioni locali avvenne quando il popolo indigeno degli Herero dell'Africa Tedesca del Sud-Ovest (l'attuale Namibia) insorse nella rivolta del 1904, ma vennero rapidamente sconfitti dalle truppe tedesche.\nNel 1911 l'impero coloniale germanico era esteso 2.937.000\u00a0km\u00b2 (esclusa la madrepatria).\nDissoluzione.\nLa sconfitta tedesca nella Prima Guerra Mondiale segn\u00f2 per\u00f2 la fine della politica coloniale della Germania. Infatti una delle conseguenze pi\u00f9 incisive del Trattato di Versailles del 1919 fu proprio la dissoluzione dell'impero coloniale tedesco, che venne ridistribuito a titolo di mandato della Lega delle Nazioni tra gli stati vincitori della guerra.\nPerci\u00f2 l'Africa Tedesca del Sud-Ovest venne affidata al Sudafrica; l'Africa Orientale Tedesca in gran parte alla Gran Bretagna; la Nuova Guinea all'Australia; le Samoa tedesche e Nauru alla Nuova Zelanda; le restanti parti dell'Africa Orientale Tedesca (gli attuali Ruanda e Burundi) al Belgio; Palau, Kiau-Tschou/Tsingtau, le isole Caroline, Marianne e Marshall al Giappone. Il Camerun e il Togoland vennero infine spartiti tra la Francia e l'Impero britannico: dell'ex Camerun Tedesco i 4/5 andarono alla Francia cos\u00ec come i 3/5 del Togoland, mentre all'Impero britannico andarono i 2/5 del Togoland e 1/5 del Camerun.\nColonie.\nElenco dei possedimenti coloniali (\"Kolonialbesitzungen\")\nNel 1911 la Germania acquist\u00f2 il Neukamerun dalla Francia, annettendo 295.000\u00a0km\u00b2 di territorio e cedendo in cambio il cosiddetto \"Entenschnabel\" (\"becco d'anatra\"), fino ad allora parte del Kamerun tedesco e vasto per\u00f2 solo 12.000\u00a0km\u00b2. Con questo scambio di territori la colonia tedesca del Kamerun pass\u00f2 da 495.000\u00a0km\u00b2 a 778.000\u00a0km\u00b2 e, di conseguenza, l'impero coloniale germanico raggiunse l'estensione di 2.937.000\u00a0km\u00b2."}
{"id": "1282857", "revid": "110157", "url": "https://it.wikipedia.org/wiki?curid=1282857", "title": "Chiesa di San Biagio Maggiore", "text": "La chiesa di San Biagio Maggiore \u00e8 un piccolo luogo di culto di Napoli; si erge nel cuore del centro antico, all'incrocio tra via San Biagio dei Librai e via San Gregorio Armeno.\nLa chiesa \u00e8 dedicata a San Biagio, oggetto di un'accesa devozione popolare che si divulg\u00f2 soprattutto grazie alle monache armene che, arrivate a Napoli durante la lotta iconoclastica verso le immagini, recarono con s\u00e9 le reliquie del santo.\nStoria e descrizione.\nLa chiesa \u00e8 contigua a quella di San Gennaro all'Olmo; \u00e8 stata fondata nel 1631 dal cardinale Francesco Boncompagni, che volle innalzarla unendo l'antica cappella di San Biagio e la sagrestia di San Gennaro.\nLa strada, che prende nome dalla chiesa, era occupata soprattutto da librai, che si interessarono alla custodia e cura dell'edificio religioso. La chiesa \u00e8 una rilevante testimonianza storico-monumentale, ci\u00f2 nonostante, \u00e8 rimasta chiusa per lungo tempo e riaperta solo nel 2007, con notevoli lavori di restauro, grazie alla Fondazione Giambattista Vico, voluta da Gerardo Marotta e presieduta da Vincenzo Pepe, che l'ha scelta come sede.\nL'edificio non \u00e8 molto vasto; l'interno conserva un pavimento maiolicato e due tele seicentesche (una delle quali \u00e8 stata restaurata nel 2021), mentre l'antico busto reliquiario del santo \u00e8 stato trasferito dopo il terremoto del 1980 nella vicina chiesa dei Santi Filippo e Giacomo."}
{"id": "1282860", "revid": "767487", "url": "https://it.wikipedia.org/wiki?curid=1282860", "title": "La Passion selon Pier Paolo Pasolini", "text": "La Passion selon Pier Paolo Pasolini \u00e8 una commedia teatrale pubblicata nel 1978 dal drammaturgo belga Ren\u00e9 Kalisky e tratta dal film \"Teorema\", di Pier Paolo Pasolini.\nQuesta produzione teatrale scolastica \u00e8 stata diretta da Albert-Andr\u00e9 L'heureux, messa in scena per la prima volta nel novembre 1985 al teatro National Monument in Canada, e successivamente replicata per sole sei volte.\nTrama.\nLa rappresentazione racconta le vicissitudini di una famiglia milanese scossa dall'arrivo di un silenzioso ed affascinante ospite, un giovane venticinquenne. Il visitatore ottiene le grazie e seduce contemporaneamente il capofamiglia, la moglie, la figlia, il figlio e la domestica. &lt;br&gt;\nQuando il misterioso viaggiatore riparte la vita della famiglia \u00e8 completamente stravolta ed ogni cosa non \u00e8 pi\u00f9 com'era prima."}
{"id": "1282862", "revid": "1149807", "url": "https://it.wikipedia.org/wiki?curid=1282862", "title": "Triangle Heart", "text": ", abbreviato come \"Toraha\", \u00e8 una serie di H game e di OAV conosciuto principalmente per le sue serie spinoff \"Mah\u014d sh\u014djo Lyrical Nanoha\", \"A's\" e \"StrikerS\". Il nome deriva dal fatto che ogni capitolo tratta di un \"triangolo\" di un ragazzo e due ragazze, nonostante la presenza di molte altre protagoniste minori.\nL'OAV \"Triangle Heart ~sweet songs forever~\", basato sul videogioco \"Triangle Heart 3\", narra di un ragazzo chiamato Ky\u014dya Takamachi che, con sua cugina, si promette di proteggere un amico di infanzia da una misteriosa organizzazione terroristica.\nSono stati inoltre distribuiti due videogiochi \"fanbox\", \"Love Love Toy Box\", basato sul videogioco \"Triangle Heart 2\", e \"Lyrical Toy Box\", basato sul videogioco \"Triangle Heart 3\".\nI tre videogiochi sono stati successivamente ripubblicati in un singolo DVD il 14 giugno 2002.\nTrama.\nAnni fa, la guardia del corpo Shir\u014d Fuwa e il suo cliente Albert Crystela vennero uccisi da una organizzazione terroristica portante il simbolo di un trifoglio. La figlia di Albert, Fiasse, si incolpa dell'accaduto, ma quando conoscer\u00e0 i figli di Fuwa (che adesso hanno il cognome Takamachi), Ky\u014dya e Miyuki, decide di usare la sua abilit\u00e0 nel canto per aiutare il mondo. Ma intanto che la popolarit\u00e0 di Fiasse cresce, la stessa organizzazione che uccise il padre la prende di mira. Ky\u014dya e Miyuki, intenzionati a proteggere Fiasse, diventano guardia del corpo di professione, seguendo le orme del padre."}
{"id": "1282863", "revid": "67399804", "url": "https://it.wikipedia.org/wiki?curid=1282863", "title": "Sonic Adventure 2 Battle", "text": ""}
{"id": "1282864", "revid": "287204", "url": "https://it.wikipedia.org/wiki?curid=1282864", "title": "Akira Ryo", "text": ""}
{"id": "1282865", "revid": "400694", "url": "https://it.wikipedia.org/wiki?curid=1282865", "title": "Bananarama (album)", "text": "Bananarama \u00e8 il secondo album pubblicato dall'omonimo trio femminile britannico pop rock / new wave delle Bananarama, nel 1984, su etichetta London Records.\nIl disco.\nDopo un primo riuscito esperimento sul disco di debutto, la band continua la proficua collaborazione con il duo di produttori Tony Swain e Steve Jolley (noti congiuntamente come Jolley &amp; Swain), creatori del suono vincente degli Imagination e di Alison Moyet, e gi\u00e0 responsabili per la produzione di un paio di tracce sul precedente \"Deep Sea Skiving\" del trio di ragazze. Con questo lavoro, le Bananarama ottengono il loro primo significativo successo negli USA, con il singolo \"Cruel Summer\", riuscendo a entrare nella Top 10 americana della classifica di Billboard Hot 100.\nIl gruppo tenta anche di mostrare un'immagine artistica pi\u00f9 seria e impegnata, per far fronte alle continue accuse della stampa britannica, che le aveva ripetutamente bollate come prive di talento e costruite a tavolino, puro risultato del lavoro dei produttori. \"Rough Justice\", uno dei 6 singoli estratti in totale dalle varie edizioni e nei vari paesi (il meno fortunato in UK, dove ha comunque raggiunto la Top 30), \u00e8 un brano ispirato dall'uccisione, avvenuta a Belfast, di un caro amico delle tre ragazze, Thomas Reilly, al quale \u00e8 dedicato l'intero album, mentre il singolo pi\u00f9 famoso, la celebre \"Robert DeNiro's Waiting\", nonostante il ritmo dance e la melodia orecchiabile, presenta un testo forte, in cui si tratta di stupro. L'originale titolo regaler\u00e0 al trio un'uscita a cena con l'omonimo attore italo-statunitense, Robert De Niro, alla quale si presenteranno quasi completamente ubriache, per la paura e l'emozione di incontrare il loro idolo (l'episodio \u00e8 narrato, tra l'altro, nella busta interna della loro prima raccolta di successi ufficiale, \"The Greatest Hits Collection\" del 1988).\nOltre ai 6 singoli estratti in totale, un settimo brano, \"State I'm In\", pur non uscendo in formato 45 giri, viene pubblicizzato con un videoclip indipendente, appositamente girato, che vede le ragazze esibirsi in quello che ha tutta l'aria di essere un tipico club tedesco (anche il video di \"Cheers Then\", ultimo estratto dal primo album, era stato girato in zona germanofona), vestite con gli stessi abiti utilizzati anche per la successiva clip di \"The Wild Life\", colonna sonora per l'omonimo film, che viene, per breve tempo, inserita sull'edizione statunitense dell'album.\nNel marzo del 2007, la Rhino Records ha ristampato su CD i primi sei album della band, rimasterizzandoli e includendo su ciascuno una serie di bonus tracks, costituite da lati B, remix e altre tracce fino ad allora mai incluse su nessun album, come colonne sonore e singoli internazionali.\nTracce.\nAlcune edizioni statunitensi in vinile della met\u00e0 degli anni ottanta nonch\u00e9 alcune versioni in CD includono anche \"The Wild Life\" (colonna sonora portante dell'omonimo film), sostituendo la versione integrale di \"Hot Line to Heaven\", molto pi\u00f9 lunga, quasi un'\u00abextended version\u00bb, con quella pi\u00f9 breve realizzata per il singolo. Per quanto riguarda invece il brevissimo strumentale \"Link\", che chiudeva il Lato A del vinile, le originarie edizioni dell'LP non la accreditavano come traccia individuale, ma quasi come una coda della precedente \"Dream Baby\". Questa specie di traccia fantasma, esclusa dalle edizioni che comprendevano \"The Wild Life\", compariva anche, sempre non segnalata, prima dell'inedito \"Push!\", sul lato B della versione britannica 12\" di \"Robert DeNiro's Waiting\"."}
{"id": "1282869", "revid": "1186766", "url": "https://it.wikipedia.org/wiki?curid=1282869", "title": "Giovanni Invernizzi", "text": ""}
{"id": "1282876", "revid": "1543377", "url": "https://it.wikipedia.org/wiki?curid=1282876", "title": "Sch\u00f6nefeld", "text": "Sch\u00f6nefeld \u00e8 un comune di abitanti del Brandeburgo, in Germania. Appartiene al circondario di Dahme-Spreewald.\nGeografia fisica.\nIl comune si trova nel punto pi\u00f9 settentrionale del suo circondario ed \u00e8 contiguo alla periferia sud-orientale di Berlino (quartieri di Altglienicke, Bohnsdorf e Rudow). Da Potsdam dista circa 30\u00a0km, mentre ne dista circa 10 da K\u00f6nigs Wusterhausen.\nStoria.\nDal 1961 al 1989 parte del tratto di territorio comunale che confinava con Berlino fu diviso dal Muro, in quanto lambiva parzialmente Berlino Ovest.\nNel 2003 vennero aggregati al comune di Sch\u00f6nefeld i soppressi comuni di Gro\u00dfziethen, Kiekebusch, Selchow, Waltersdorf e Wa\u00dfmannsdorf.\nGeografia antropica.\nIl comune di Sch\u00f6nefeld \u00e8 suddiviso nelle seguenti frazioni (\"Ortsteil\"):\nInfrastrutture e trasporti.\nPresso Sch\u00f6nefeld sorge la stazione ferroviaria Berlin-Sch\u00f6nefeld Flughafen.\nLa stazione \u00e8 servita da treni regionali della Deutsche Bahn ed \u00e8 capolinea della linee S45 ed S9 della S-Bahn.\nUn'importante struttura presente per buona parte nel territorio comunale (e per una minore in quello di Berlino) \u00e8 l'aeroporto internazionale Berlin-Sch\u00f6nefeld (SXF), secondo aeroporto cittadino per numero di passeggeri. Per tale aeroporto \u00e8 in corso un importante ampliamento, che lo trasformer\u00e0 nel nuovo Aeroporto \"Berlin-Brandenburg International\" (BBI). Quest'opera richieder\u00e0 lo spostamento della stazione ferroviaria e della S-Bahn. \u00c8 in previsione anche il prolungamento della linea U7 della U-Bahn.\nIl territorio comunale \u00e8 servito dalle autostrade A 10, A 113 e A 117.\nAmministrazione.\nGemellaggi.\nSch\u00f6nefeld \u00e8 gemellata con"}
{"id": "1282877", "revid": "287204", "url": "https://it.wikipedia.org/wiki?curid=1282877", "title": "Schonefeld", "text": ""}
{"id": "1282879", "revid": "10380275", "url": "https://it.wikipedia.org/wiki?curid=1282879", "title": "Schoenefeld", "text": ""}
{"id": "1282884", "revid": "121128643", "url": "https://it.wikipedia.org/wiki?curid=1282884", "title": "Kemonomimi", "text": " \u00e8 un termine che descrive negli anime e nei manga i personaggi umanoidi che possiedono le caratteristiche animalesche. A differenza dei personaggi kemono, che appaiono soprattutto teriomorfi, i personaggi kemonomimi sembrano tipicamente umani tranne per l'aggiunta di elementi animaleschi, come una coda, gli orecchi o gli artigli. Spesso, queste caratteristiche animalesche fanno parte dell'abbigliamento del personaggio e possono essere rimossi di propria volont\u00e0.\nLista dei \"kemonomimi\" in base all'animale.\nProduzioni giapponesi.\nVolpe, tipicamente chiamato kitsunemimi:"}
{"id": "1282886", "revid": "76963", "url": "https://it.wikipedia.org/wiki?curid=1282886", "title": "Susan Bernard", "text": "Playmate del mese nel dicembre 1966, \u00e8 conosciuta soprattutto per aver interpretato il ruolo di Linda nel cult movie \"Faster, Pussycat! Kill! Kill!\", diretto da Russ Meyer nel 1965.\nBiografia.\nFiglia d'arte, sua madre era l'attrice Ruth Brand, suo padre il fotografo Bruno Bernard, sopravvissuto all'Olocausto, e al quale la Bernard ha dedicato un sito web.\nInizi\u00f2 la sua carriera in televisione, recitando nella nota soap opera \"General Hospital\", quindi nel 1965, a 16 anni, fu scelta da Russ Meyer per interpretare \"Faster, Pussycat! Kill! Kill!\". La madre assistette in prima persona Susan durante le riprese.\nSubito dopo l'uscita del film di Meyer, la Bernard fu fotografata per \"Playboy\". Successivamente partecip\u00f2 ad altre serie televisive e nel 1999 torn\u00f2 ad interpretare un ruolo in un film, \"The Mao Game\".\nSposata dal 1974 al 1983 con l'attore e drammaturgo statunitense Jason Miller, la Bernard viveva a Los Angeles e dirigeva una piccola impresa."}
{"id": "1282890", "revid": "767487", "url": "https://it.wikipedia.org/wiki?curid=1282890", "title": "Sliding Doors", "text": "Sliding Doors \u00e8 un film del 1998 diretto da Peter Howitt.\nIl film prende spunto da un'idea del regista polacco Krzysztof Kie\u015blowski, che aveva trattato il tema del destino nel suo film del 1981 \"Destino cieco\".\nTrama.\nHelen \u00e8 una giovane donna che lavora nelle pubbliche relazioni ed \u00e8 fidanzata con Gerry. Dopo essere stata bruscamente licenziata, si dirige in tutta fretta verso la metropolitana per tornare a casa dal fidanzato. Andando via dal posto di lavoro, le cade un orecchino in ascensore e James (uno sconosciuto) glielo raccoglie. Helen, arrivata alla stazione della metro, scende le scale e una bambina le si para davanti. \nIn quel momento la sua vita si divide in due dimensioni parallele:\nColonna sonora.\nLa colonna sonora del film \u00e8 stata pubblicata il 14 aprile 1998 dall'etichetta Music Corporation of America. Di \"Turn Back Time\" degli Aqua usc\u00ec anche il videoclip che riprendeva il tema centrale del film."}
{"id": "1282897", "revid": "339392", "url": "https://it.wikipedia.org/wiki?curid=1282897", "title": "Rapporto di Poisson", "text": ""}
{"id": "1282901", "revid": "146644", "url": "https://it.wikipedia.org/wiki?curid=1282901", "title": "Isola Ross", "text": ""}
{"id": "1282903", "revid": "184755", "url": "https://it.wikipedia.org/wiki?curid=1282903", "title": "Universit\u00e0 di Stoccolma", "text": "L'Universit\u00e0 di Stoccolma (\"Stockholms universitet\"), \u00e8 una delle principali istituzioni scolastiche della Svezia.\nStoria.\nL'anno di fondazione risale al 1878. All'inizio si tenevano delle conferenze di scienze naturali aperte al pubblico. Nel 1904 diventa un istituto pubblico riconosciuto. Dal 1960 ha acquisito ufficialmente il titolo di universit\u00e0, diventando la quarta universit\u00e0 della Svezia; a quel tempo fu situata nel centro della citt\u00e0, nel quartiere Observatorielunden, ma lo sviluppo crescente richiese spazi pi\u00f9 ampi, motivo per cui dal 1970 la maggior parte delle attivit\u00e0 universitarie fu trasferita a Frescati, zona della periferia nord di Stoccolma.\nStruttura.\nL'ateneo \u00e8 organizzato nelle seguenti facolt\u00e0:"}
{"id": "1282904", "revid": "33689", "url": "https://it.wikipedia.org/wiki?curid=1282904", "title": "Macromanagement (RTS)", "text": ""}
{"id": "1282907", "revid": "697352", "url": "https://it.wikipedia.org/wiki?curid=1282907", "title": "Belga (disambigua)", "text": "Belga pu\u00f2 riferirsi a:"}
{"id": "1282909", "revid": "116691899", "url": "https://it.wikipedia.org/wiki?curid=1282909", "title": "Giuseppe Ferrandino", "text": "Biografia.\nNegli anni settanta s'iscrive alla facolt\u00e0 di medicina dell'Universit\u00e0 Federico II di Napoli, ma abbandona gli studi poco prima della laurea per intraprendere la professione di sceneggiatore di fumetti.\nCollabora con importanti pubblicazioni come \"Orient Express\", \"Nero\", \"Lanciostory\", \"Dylan Dog\" e \"Topolino\" e negli anni ottanta raggiunge l'apice della sua maturazione e fama, venendo considerato tra i pi\u00f9 importanti sceneggiatori italiani di fumetti.\nNel 1993 con lo pseudonimo Nicola Calata pubblica il suo primo libro, \"Pericle il nero\", presso la casa editrice Granata Press, ma il romanzo passa praticamente inosservato agli occhi del pubblico e della critica. Nel 1995 i diritti del libro vengono acquistati dall'editore francese Gallimard, che lo pubblica nella collana \"S\u00e9rie noire\", diventando il caso editoriale dell'anno.\nL'inaspettato successo oltralpe convince l'italiana Adelphi a pubblicarlo nuovamente in Italia nel 1998, accolto con grande favore dalla critica e dai lettori.\nCostruito come un noir statunitense secondo regole pi\u00f9 cinematografiche che narrative, un misto tra il fumetto e gli hard boiled, il romanzo si distingue per linguaggio utilizzato nei dialoghi, un dialetto napoletano molto realistico, e per la caratterizzazione acuta e decisa dei personaggi, in cui i toni del realismo e dell'amarezza si fondono sapientemente con una nota di grottesco di evidente contaminazione pulp.\nIl regista Stefano Mordini ne ha curato la trasposizione cinematografica con l'attore Riccardo Scamarcio nel ruolo del protagonista. Il film ha concorso al festival di Cannes 2016 nella sezione Un certain regard.\nRiconoscimenti.\nNel 1999 lo scrittore ha vinto il Premio Bergamo, con il romanzo Pericle il Nero."}
{"id": "1282911", "revid": "162271", "url": "https://it.wikipedia.org/wiki?curid=1282911", "title": "Hans Uomotalpa", "text": ""}
{"id": "1282913", "revid": "287204", "url": "https://it.wikipedia.org/wiki?curid=1282913", "title": "Societ\u00e0 Italiana Resine (SIR)", "text": ""}
{"id": "1282917", "revid": "253269", "url": "https://it.wikipedia.org/wiki?curid=1282917", "title": "Leland Orser", "text": "Biografia.\nAttore caratterista, \u00e8 specializzato in ruoli di psicopatici e disturbati mentali. Ha lavorato in molti film e telefilm, prendendo parte a serie tv come \"Cuori senza et\u00e0\", \"La signora del West\", \"X-Files\", \"Sposati... con figli\", \"NYPD Blue\", \"Oltre i limiti\" e \"Jarod il camaleonte\". Dal 2004 al 2007 ha interpretato il Dr. Lucien Dubenko in \"E.R. - Medici in prima linea\". Ha girato molti film, tra i quali \"Seven\", \"Piranha - La morte viene dall'acqua\", \"Independence Day\", \"Fuga da Los Angeles\", \"Alien - La clonazione\", \"Salvate il soldato Ryan\", \"Il collezionista di ossa\", \"Pearl Harbor\", \"Confidence - La truffa perfetta\", \"Daredevil\", \"Resurrection\" e \"Intrigo a Berlino\".\nSposato dal 1987 al 1989 con l'attrice Roma Downey, sul set di \"Cose molto cattive\" di Peter Berg ha conosciuto l'attrice Jeanne Tripplehorn, che diventer\u00e0 sua moglie nel 2000. I due hanno un figlio, August, nato nel 2002.\nDoppiatori italiani.\nNelle versioni in italiano dei suoi film, Leland Orser \u00e8 stato doppiato da:"}
{"id": "1282919", "revid": "1745361", "url": "https://it.wikipedia.org/wiki?curid=1282919", "title": "Mah\u014d sh\u014djo Lyrical Nanoha", "text": " \u00e8 una serie animata giapponese prodotta nel 2004 dallo studio Seven Arcs come spinoff della serie di videogiochi e OVA \"Triangle Heart\".\nUn seguito, \"Mah\u014d sh\u014djo lyrical Nanoha A's\", \u00e8 stato mandato in onda in Giappone da ottobre a dicembre 2005. Una terza serie intitolata \"Mah\u014d sh\u014djo lyrical Nanoha StrikerS\" ha cominciato ad andare in onda il 1\u00ba aprile 2007. Numerosi manga e Drama CD completano la serie aggiungendo nuovi elementi.\nTrama.\nNanoha Takamachi \u00e8 una bambina che frequenta la terza elementare e che vive con i suoi genitori, che gestiscono un bar, la sorella maggiore, frequentante le superiori, e il fratello, studente universitario. La normale vita di Nanoha cambia quando sente una strana voce che la chiama mentre stava tornando a casa da scuola e che si conclude con il recupero di un furetto ferito (che si svela in realt\u00e0 essere un ragazzo di nome Y\u016bno, archeologo proveniente da un altro mondo). In questo modo Nanoha ottiene un cristallo magico chiamato , che le conferisce dei poteri magici.\nDopo il loro incontro, Nanoha e Y\u016bno, cominciano a recuperare i ventuno , potenti cristalli perduti del mondo originario di Y\u016bno. Questi cristalli possiedono il potere di esaudire i desideri e possono essere molto pericolosi in mani sbagliate. Sfortunatamente Nanoha e Y\u016bno non sono gli unici che cercano di recuperare i Jewel Seeds, sulle loro tracce vi \u00e8 anche Fate Testarossa, una ragazza straniera.\nDifferenze da \"Triangle Heart\".\nLa serie \"Mah\u014d sh\u014djo Lyrical Nanoha\" \u00e8 chiaramente ambientata in un universo alternativo a quello di \"Triangle Heart\". Nella serie animata Nanoha, la ragazza con poteri magici \u00e8 la protagonista, mentre Ky\u014dya e Miyuki sono ridotti a personaggi minori.\nShir\u014d Fuwa in questo contesto ha sempre avuto cognome Takamachi ed \u00e8 sopravvissuto alla sua originale ferita fatale, sono stati inoltre aggiunti nuovi personaggi quali Fate Testarossa, mentre altri quali Fiasse Crystela sono stati rimossi.\nCritica.\nLa serie pur avendo molti tratti in comune con gli anime contenenti ragazze con poteri magici, differisce in alcuni punti chiave. In primo luogo, \"Nanoha\" basa la sua magia sulla tecnologia, invece che sui tradizionali elementi magici presenti negli altri anime. Inoltre la serie \u00e8 calibrata minuziosamente per riflettere la pi\u00f9 ampia destinazione editoriale, dai ragazzi a uomini adulti, invece che il tradizionale pubblico femminile tipico di questa tipologia di anime. E come ultimo punto la trama tratta temi pi\u00f9 profondi rispetto alle altre, trovandosi a contatto con temi quali alienazione sociale o abusi su minori."}
{"id": "1282920", "revid": "767487", "url": "https://it.wikipedia.org/wiki?curid=1282920", "title": "Miquel Soler", "text": "Carriera.\nGioc\u00f2 nella Primera Divisi\u00f3n del campionato spagnolo con Espanyol, Barcellona, Atl\u00e9tico Madrid, Siviglia, , e Maiorca.\nCon la Nazionale spagnola conta 9 presenze. Prese parte al ."}
{"id": "1282921", "revid": "124564845", "url": "https://it.wikipedia.org/wiki?curid=1282921", "title": "Buffy Sainte-Marie", "text": "Biografia.\nNasce in una riserva di indiani Piapot nella Qu'Appelle valley (Saskatchewan, nel Canada centrale). Viene presto adottata dai coniugi Albert e Winifred Sainte-Marie e trascorre infanzia e adolescenza nel Maine. Terminati gli studi all'universit\u00e0 del Massachusetts ottiene abilitazione all'insegnamento e laurea in filosofie orientali.\nAutodidatta, le sue canzoni di protesta (incentrate spesso sulla tematica dei diritti degli indiani nativi) riscuotono subito considerevoli riscontri in ambito studentesco e in breve la sua fama la porta a esibirsi nelle riserve indiane, nei teatri e nei festival del Canada e degli Stati Uniti.\nDopo un paio di album immersi nelle atmosfere folk e blues dell'epoca, con \"Little Wheel Spin And Spin\" la cantante affina la sua proposta musicale nella \"title track\", brano ipnotico che anticiper\u00e0 nell'atmosfera il primo Tim Buckley.\n\"Illuminations\" (con formazione rock e utilizzo del sintetizzatore Buchla) viene considerato il suo capolavoro. La canzone \"Poppies\" anticipa il deragliamento dei sensi esasperato qualche anno pi\u00f9 tardi da Tim Buckley nell'album \"Starsailor\".\nSposato nel 1971 il compositore / arrangiatore/ sessionman Jack Nitzsche torna sulla scena rivisitando country music, pop e rock in album dove l'utilizzo del suo particolare vibrato sar\u00e0 al centro di composizioni originali e spesso impegnate socialmente.\nSono suoi il cavallo di battaglia pacifista reso celebre da Donovan \"Universal Soldier\", \"Until It's Time For You To Go\" (interpretata tra gli altri da Elvis Presley, Barbra Streisand e Neil Diamond) e \"Up Where We Belong\" (scritta col marito e Will Jennings e resa celebre dal film Ufficiale e gentiluomo nell'interpretazione di Joe Cocker e Jennifer Warnes) che le frutt\u00f2 un Academy Award nel 1983 come migliore canzone dell'anno.\nHa inciso anche una \"cover\" in chiave pop-rock del cavallo di battaglia della cantautrice connazionale Joni Mitchell \"The Circle Game\"."}
{"id": "1282923", "revid": "1305772", "url": "https://it.wikipedia.org/wiki?curid=1282923", "title": "True Confessions (album)", "text": "True Confessions \u00e8 il terzo album pubblicato dal trio femminile britannico delle Bananarama, nel 1986, su etichetta London Records.\nCon questo lavoro, anticipato dal 45 giri \"Do Not Disturb\", uscito quasi un anno prima, nel 1985, la band ottiene le prime vendite da capogiro e un notevole successo di classifica fuori dal Regno Unito (dove il disco, dopo il successo dei precedenti, viene invece quasi ignorato), soprattutto negli USA, dove il primo singolo estratto, \"Venus\", cover di un brano degli anni settanta del gruppo olandese degli Shocking Blue, raggiunge il Numero 1 nella classifica dei Billboard Hot 100, un risultato mai conseguito dalle ragazze nella madrepatria, dove non sono mai riuscite ad andare, anche se per ben 3 volte, oltre la Top 3 (una volta lasciato il trio pop rock delle Bananarama per fondare il duo rock pi\u00f9 sperimentale delle Shakespears Sister, ci riuscir\u00e0 invece Siobhan Fahey, restando in vetta in Gran Bretagna, addirittura per 8 settimane, con il singolo \"Stay\").\nQuasi tutto l'album (9 tracce su 11), che rappresenta il lavoro pi\u00f9 maturo del trio dal punto di vista artistico e dell'impegno profuso nella composizione dei testi, tra cui spicca soprattutto il pezzo di chiusura, \"Hooked on Love\", in cui il processo di combinare ritmi ballabili a temi impegnati, gi\u00e0 iniziato nel precedente secondo album omonimo, raggiunge qui la sua punta massima, \u00e8 prodotto da Jolley &amp; Swain (che avevano gi\u00e0 prodotto tutto il secondo album e un paio di pezzi sul primo).\nLe due restanti tracce, \"Venus\" e \"More Than Physical\", rispettivamente primo e secondo singolo estratto (visto che, come accennato, l'altro 45 giri incluso sul long playing, \"Do Not Disturb\", era uscito quasi un anno prima dell'album) portano invece la firma dell'allora nascente trio di produttori britannici Stock, Aitken &amp; Waterman, che avrebbero plasmato il sound della seconda met\u00e0 degli anni ottanta e di buona parte del decennio successivo, producendo tutto il quarto album delle Bananarama, \"Wow!\", il loro 33 giri pi\u00f9 venduto in assoluto.\n\"More Than Physical\" verr\u00e0 remixato in versione garage per l'uscita su singolo, cos\u00ec come l'ultimo estratto, la ballata romantica \"A Trick of the Night\", la quale, originariamente prodotta da Jolley &amp; Swain, parteciper\u00e0 a un programma televisivo, \"In at the Deep End\", in onda sulla BBC, in cui dei registi dilettanti produrranno un videoclip per il brano, anche sigla della trasmissione, nella versione remixata da Stock, Aitken &amp; Waterman (non contente del risultato, le ragazze gireranno poi un secondo videoclip).\nNel marzo del 2007, la Rhino Records, rilevando i diritti dell'etichetta storica del gruppo, la London Records, ha ristampato su CD i primi sei album della band, rimasterizzandoli e includendo su ciascuno una serie di bonus tracks, costituite da lati B, remix e altre tracce fino ad allora mai incluse su nessun album, come singoli internazionali e colonne sonore (tra queste ultime, compare sulla ristampa dell'album del 1986 il brano \"Riskin' a Romance\", dal soundtrack del film \"Il segreto del mio successo\").\nAlla promozione di quest'album, appartiene anche l'ultimo estratto dal disco precedente, \"The Wild Life\"."}
{"id": "1282925", "revid": "146644", "url": "https://it.wikipedia.org/wiki?curid=1282925", "title": "Dumont D'Urville", "text": ""}
{"id": "1282926", "revid": "1087849", "url": "https://it.wikipedia.org/wiki?curid=1282926", "title": "Bivacco Aldo Frattini", "text": "Il bivacco Aldo Frattini, situato nel comune di Valbondione (BG), \u00e8 una costruzione in metallo di 3,5 x 2,5 metri circa posizionata dal CAI di Bergamo sulla cresta che divide la Valsecca dalla valle dei Piani del Campo, subito sotto il passo di Valsecca. La costruzione, posizionata sul terreno e stabilizzata con assi di legno e tiranti in acciaio, \u00e8 inoltre fissata con delle funi sui lati.\nAll'interno ci sono 9 brande richiudibili, tre sgabelli, un tavolo, un fornello collegato a una bombola di gas, una dispensa contenente generi alimentari, un kit di pronto soccorso e diversi farmaci.\nL'utilizzo del bivacco \u00e8 libero, e gli utilizzatori sono raccomandati di averne la massima cura. Inoltre, a seguito del suo utilizzo, \u00e8 richiesto il versamento al CAI di una quota che varia in funzione di quanto si \u00e8 consumato e/o dormito.\nAccessi.\nLa via pi\u00f9 rapida per raggiungere il bivacco parte da Fiumenero (frazione di Valbondione), in valle Seriana, sale lungo il sentiero che porta al Rifugio Baroni al Brunone e, in prossimit\u00e0 di Piani di Campo, si gira a sinistra e si prosegue lungo un sentiero non segnato e poco battuto fino a raggiungere il bivacco dopo un dislivello complessivo di 1.350 metri. Il sentiero \u00e8 in alcuni tratti esposto, attrezzato con catene la cui scarsa manutenzione spesso non ne garantisce la funzionalit\u00e0 (situazione agosto 2010).\nSi pu\u00f2 salire anche dalla valle Brembana partendo da Carona lungo il sentiero che porta al rifugio Calvi e proseguendo poi in direzione rifugio Baroni al Brunone. In questo caso bisogna passare il passo di Valsecca, che separa la valle Brembana dalla valle Seriana."}
{"id": "1282927", "revid": "125039247", "url": "https://it.wikipedia.org/wiki?curid=1282927", "title": "Spedizione Discovery", "text": "La spedizione Discovery (in inglese \"Discovery Expedition\") conosciuta anche come spedizione nazionale antartica britannica, 1901-04 (\"British National Antarctic Expedition 1901-04\") \u00e8 stata la prima missione esplorativa britannica diretta verso le regioni antartiche, Deve il suo nome alla \"Discovery\", la nave utilizzata per raggiungere l'Antartide.nel viaggio di James Clark Ross sessanta anni prima. \nOrganizzata su vasta scala grazie all'apporto congiunto della Royal Society e della Royal Geographical Society (RGS), la spedizione aveva come obiettivo una serie di ricerche scientifiche e di esplorazioni geografiche in un continente allora per massima parte sconosciuto. \u00c8 stata inoltre il trampolino di lancio per molti degli esploratori che hanno contribuito al mito dell'epoca eroica dell'esplorazione antartica, inclusi Robert Falcon Scott (comandante della missione), Ernest Henry Shackleton, Edward Adrian Wilson, Frank Wild, Tom Crean e William Lashly.\nI risultati scientifici coprirono diversi aspetti della biologia, della zoologia, della geologia, della meteorologia e del magnetismo. Importanti scoperte geologiche e zoologiche inclusero l'individuazione delle valli secche McMurdo, una vasta area libera dai ghiacci e la colonia di pinguini imperatore di capo Crozier. Dal punto di vista geografico venne scoperta la terra di re Edward VII ed un passaggio per l'Altopiano Antartico dai Monti Transantartici. La spedizione non fece invece un serio tentativo di raggiungere il Polo sud limitandosi a stabilire un nuovo \"Furthest South\" a 82\u00b017'S.\nRiferimento per tutte le successive esplorazioni antartiche, la spedizione Discovery fu una pietra miliare dell'esplorazione britannica del continente e venne celebrata come un grande successo anche se aveva necessitato una speciale e costosa missione di soccorso per liberare la \"Discovery\" bloccata dalla banchisa e la qualit\u00e0 dei dati scientifici raccolti venne messa in discussione. \u00c8 stato asserito che il maggior fallimento della missione fu l'incapacit\u00e0 di muoversi efficacemente ed efficientemente nella distesa polare utilizzando congiuntamente sci e cani da slitta, un'eredit\u00e0 che incider\u00e0 pesantemente su tutte le missioni britanniche dell\"'Epoca Eroica\".\nPreparativi.\nIl contesto.\nTra il 1839 ed il 1843 il capitano della Royal Navy James Clark Ross al comando delle navi HMS \"Erebus\" e HMS \"Terror\" completa tre viaggi intorno all'Antartide. Durante le sue esplorazioni scopre un nuovo settore del continente che sar\u00e0 teatro di diverse spedizioni britanniche negli anni successivi, inclusa la \"Discovery\".\nRoss determina la geografia generale della regione e d\u00e0 il nome a diversi luoghi compresi il mare di Ross, la \"Grande Barriera\" (o semplicemente \"Barriera\" e successivamente chiamata barriera di Ross), l'isola di Ross, capo Adare, la terra della regina Victoria, il canale McMurdo, capo Crozier e due vulcani: il monte Erebus (in attivit\u00e0) ed il monte Terror (estinto). Ross fa ritorno diverse volte alla Barriera nella speranza di poter avanzare verso il Polo, ma riesce soltanto a stabilire un nuovo \"Farthest South\" a 78\u00b010' nel febbraio 1842 e pur ipotizzando l'esistenza di terraferma nella zona orientale della Barriera, non riesce ad avvistarla.\nDopo la partenza di Ross, il settore da lui esplorato rimane inviolato per altri cinquanta anni, sino al gennaio 1895 quando una nave baleniera norvegese, l\"'Antarctic\", fa una breve sosta a capo Adare, limite settentrionale della terra della regina Victoria. Quattro anni dopo, Carsten Borchgrevink che aveva partecipato allo sbarco torna nuovamente nell'area con la spedizione Southern Cross finanziata con 35\u00a0000 sterline dal magnate britannico George Newnes Borchgrevink raggiunge capo Adare nel febbraio 1899 e vi costruisce un piccolo rifugio per trascorrervi l'inverno. Nell'estate successiva salpa per sbarcare pi\u00f9 a sud e proseguire sulla superficie della Barriera con l'aiuto dei cani da slitta e stabilire un nuovo \"Furthest South\" a 78\u00b050'.\nLa spedizione Discovery venne pianificata in un momento di forte interesse per le regioni antartiche. Governi e privati finanziarono diverse missioni con lo scopo di calcolare la popolazione di balene e foche e per investigare sul potenziale minerario dell'area. Nello stesso periodo della Discovery, il tedesco Erich von Drygalski diresse la sua spedizione Gauss nella costa antartica che si affaccia sull'Oceano Indiano mentre lo svedese Otto Nordenskj\u00f6ld esplor\u00f2 la terra di Graham. La Francia invi\u00f2 Jean-Baptiste Charcot nella penisola Antartica mentre William Speirs Bruce conduceva le sue osservazioni nel mare di Weddell.\nLa Royal Navy, Markham e Scott.\nSotto l'influenza di John Barrow, secondo segretario dell'Ammiragliato, l'esplorazione polare divenne la maggiore attivit\u00e0 della Royal Navy nel periodo di pace che segu\u00ec le guerre napoleoniche. La spinta si fece meno intensa dopo la scomparsa nel 1845 della spedizione Franklin e delle infruttuose missioni di ricerca dei superstiti. Dopo le problematiche avute negli anni 1874\u201376 da George Nares durante la sua spedizione al Polo Nord che lo portarono a dichiarare il Polo come \"impraticabile\", l'Ammiragliato inizi\u00f2 a considerare le missioni polari come pericolose, costose e futili.\nD'altronde, il segretario (e successivo presidente) della Royal Geographical Society (RGS) Clements Markham aveva preso parte ad un tentativo di salvataggio della spedizione di Franklin del 1851 ed accompagnato Nares in parte della sua spedizione diventandone un difensore della sua importanza storica. Un'opportunit\u00e0 far tornare il Polo sotto i riflettori si present\u00f2 nel 1893 quando il biologo John Murray che aveva esplorato i mari antartici qualche decade prima present\u00f2 alla RGS l'articolo \"The Renewal of Antarctic Exploration\" dove chiedeva una ripresa su vasta scala dell'esplorazione antartica per il bene della scienza britannica. Tale tesi venne fortemente supportata, sia da Markham che dalla maggiore societ\u00e0 scientifica britannica, la Royal Society. Una commissione congiunta tra le due \"Societies\" venne incaricata di definire i dettagli della spedizione. L'idea di Markham di un'esplorazione organizzata dalla marina sullo stile di quella di Ross o di Franklin venne inizialmente osteggiata dalla commissione, ma con la sua tenacia Markham riusc\u00ec ad ottenere una missione modellata essenzialmente sui suoi desideri. Il suo biografo (e cugino) scriver\u00e0 che la spedizione \u00abnasceva dalla sua mente, ed ora prodotto della sua energia\u00bb.\nEra uso di Markham di annotare i nomi di promettenti giovani ufficiali della marina che sarebbero potuti essere adatti per eventuali future missioni polari. Il primo della lista era l'aspirante guardiamarina Robert Falcon Scott conosciuto nel 1887 quando era in servizio sulla HMS \"Rover\" a St. Kitts. Tredici anni dopo, Scott, tenente sulla HMS \"Majestic\" era alla ricerca di un'occasione per far carriera ed un incontro con Clements a Londra gli permise di offrirsi per il comando della spedizione. Sebbene Markham conoscesse da molte tempo Scott, questi non era necessariamente la sua prima scelta, ma gli altri possibili candidati erano diventati, a suo avviso, troppo anziani o non erano pi\u00f9 disposti a partire. Con il determinante supporto di Markham, a Scott venne affidato il comando della spedizione il 25 maggio 1900 e poco dopo promosso a capitano di fregata.\nScienza e avventura.\nScelto il comandante, occorreva ancora definire l'organigramma. Markham era determinato ad ottenere che tutti i comandanti principali fossero ufficiali della marina, non scienziati. Scott scrive a Markham poco dopo la sua nomina che \u00ab\"deve avere il completo comando sulla nave e sui gruppi che sbarcheranno\"\u00bb insistendo per venir consultato per l'assegnazione di tutti gli incarichi. La commissione congiunta, con l'approvazione di Markham, aveva per\u00f2 assegnato la direzione scientifica della spedizione a John Walter Gregory, professore di geologia all'Universit\u00e0 di Melbourne, gi\u00e0 assistente geologo al British Museum. A Gregory, grazie ai componenti della Royal Society della commissione congiunta, era assegnato il comando degli uomini una volta sbarcati sul continente mentre \u00ab\".. il Capitano avrebbe dovuto dare l'assistenza necessaria per dragare i fondali etc. e di posizionare le scialuppe dove richiesto dal personale scientifico\"\u00bb. Nella disputa che ne segu\u00ec Markham sostenne che il comando di Scott sull'intera missione doveva essere totale e senza ambiguit\u00e0, sulla stessa linea Scott che arriv\u00f2 a minacciare le dimissioni. La loro linea prevalse e Gregory si dimise, scrivendo che l'attivit\u00e0 scientifica non dovrebbe essere \u00ab\"subordinata all'avventura navale\"\u00bb.\nQuesta controversia contribu\u00ec ad incrinare le relazioni tra le due Societies che si tradurr\u00e0 dopo la spedizione in una critica sulla rilevanza e la qualit\u00e0 di alcuni dei risultati scientifici pubblicati. Markham sostenne che la sua insistenza per un comando completamente navale era una questione di tradizione e di stile, pi\u00f9 che una volont\u00e0 di relegare la scienza in secondo piano.\nL'equipaggio.\nMarkham sperava di riuscire a mettere insieme un equipaggio completamente formato da uomini della Royal Navy, ma l'Ammiragliato lo avvert\u00ec che \u00ab\"le attuali esigenze di servizio impediranno [alla \"Navy\"] di distaccarvi ufficiali..\"\u00bb. Tuttavia lo stesso Ammiragliato acconsent\u00ec immediatamente al distacco di Scott e Charles Royds e successivamente permise a Michael Barne e Reginald Skelton di unirsi alla spedizione. Gli ufficiali rimanenti vennero reclutati dalla marina mercantile, incluso Albert Armitage, secondo in comando nella spedizione artica Jackson\u2013Harmsworth del 1894\u201397 ed Ernest Henry Shackleton, terzo ufficiale responsabile dei magazzini e delle provviste nonch\u00e9 degli intrattenimenti per l'equipaggio. L'Ammiragliato permise inoltre ad una ventina di marinai di far parte dell'equipaggio che venne completato da uomini del servizio mercantile e da civili. Molti di essi diventeranno dei veterani dell'Antartide, tra essi Frank Wild, William Lashly, Thomas Crean (che si un\u00ec alla spedizione a seguito della diserzione di un marinaio in Nuova Zelanda), Edgar Evans e Ernest Joyce. Anche se la missione non era formalmente un'operazione della Royal Navy, Scott fece firmare all'equipaggio un accordo dove si sottomettevano volontariamente ai codici di condotta vigenti nella Navy e riassunti nel \"Naval Discipline Act\".\nIl team scientifico era composto da personale senza particolari esperienze. A George Murray, successore di Gregory nel ruolo di scienziato-capo, non era richiesto di viaggiare oltre l'Australia (infatti lasci\u00f2 la nave a Citt\u00e0 del Capo), ma solo di utilizzare il tempo della traversata per addestrare gli scienziati che sarebbero andati in Antartide. Il solo scienziato con precedente esperienza antartica era Louis Bernacchi, gi\u00e0 meteorologo ed esperto di magnetismo di Borchgrevink. Il geologo, Hartley Ferrar, era un ventiduenne da poco laureatosi a Cambridge di cui Markham diceva che \u00ab\"doveva ancora farsi uomo\"\u00bb. Il biologo marino, Thomas Hodgson, proveniente dal Plymouth Museum era invece pi\u00f9 maturo, cos\u00ec come uno dei medici, Reginald Koettlitz che con 39 anni era il pi\u00f9 anziano della spedizione. L'altro medico, nonch\u00e9 zoologo era Edward Adrian Wilson che si guadagno la fiducia di Scott grazie alle sue qualit\u00e0 calma, pazienza e distacco che spesso mancavano allo stesso Scott.\nOrganizzazione ed obiettivi.\nI finanziamenti.\nIl costo totale della spedizione venne stimato in 90\u00a0000 \u00a3(equivalenti a 7,25 milioni di sterline del 2009) di cui 45\u00a0000 offerte dal governo britannico a patto che le \"Societies\" riuscissero a trovare i finanziamenti mancanti. L'obiettivo venne raggiunto principalmente grazie al contributo di 25\u00a0000 \u00a3 da parte di Llewellyn Longstaff, ricco membro della RGS. La stessa RGS contribu\u00ec con 8\u00a0000 \u00a3, il pi\u00f9 grande finanziamento ad una singola missione sino a quel momento e 5\u00a0000 \u00a3 da Alfred Harmsworth, successivamente Lord Northcliffe, gi\u00e0 finanziatore della spedizione Jackson-Harmsworth in Artide del 1894\u201397.. La restante cifra fu trovata grazie a piccole donazioni. La spedizione benefici\u00f2 anche di diversi sponsor commerciali: Colman's forn\u00ec senape e farina, Cadbury's 3\u00a0500\u00a0lb (circa 1\u00a0600\u00a0kg) di cioccolato, Bird's lievito, Bovril estratto di manzo e diverse altre aziende dettero il loro significativo contributo.\nLa nave.\nLa nave venne costruita dai cantieri di Dundee e progettata specificatamente come vascello di ricerca adatto ai mari antartici. Fu una delle ultime navi di legno a tre alberi costruite nel Regno Unito. I costi di costruzione furono di 34\u00a0050 \u00a3(2,7 milioni di sterline del 2009) pi\u00f9 10\u00a0322 \u00a3(\u00a3830\u00a0000 \u00a3) per i motori) per un costo complessivo dopo tutte le modifiche ed adattamenti di 51\u00a0000 \u00a3(4,1 milioni \u00a3). Il nome scelto, \"Discovery\" (\"scoperta\"), aveva diversi richiami storici. Il pi\u00f9 recente era un tributo una delle navi utilizzate per la spedizione artica di Nares e certe caratteristiche di questo vascello vennero incorporate nella nuova \"Discovery\". La nave venne varata il 21 marzo 1901 dalla signora Markham come SS \"Discovery\" (RRS - \"Royal Research Ship\" verr\u00e0 introdotto soltanto negli anni venti).\nDato che non era una nave della Royal Navy, l'Ammiragliato non ne consent\u00ec la navigazione sotto la \"White Ensign\". Navigando in base al \"Merchant Shipping Act\" con le insegne della RGS, la \"Blue Ensign\" ed il guidone del Royal Harwich Yacht Club.\nObiettivi.\nLa spedizione Discovery, come quelle di Ross e di Borchgrevink, aveva come scopo l'esplorazione dell'area intorno al mare di Ross. Vennero prese in considerazione anche altre aree da esplorare, ma alla fine vinse il principio che \u00ab\"per arrivare allo sconosciuto bisogna partire dal conosciuto\"\u00bb. I due principali obiettivi della missione vennero sintetizzati dalla commissione congiunta nelle \"istruzioni al Comandante\": \u00ab\"determinare, per quanto possibile, la natura, le condizioni e la portata della porzione di terre polari incluse nello scopo della vostra missione\"\u00bb e \u00ab\"effettuare rilevazioni magnetiche nelle regioni a sud del quarantesimo parallelo ed effettuare osservazioni e ricerche meteorologiche, oceanografiche, geologiche, biologiche e fisiche\"\u00bb. Le istruzioni si concludevano con un \u00ab\"nessuno di questi obiettivi dovr\u00e0 essere sacrificato in favore di altri\"\u00bb.\nLe istruzioni riguardanti gli obiettivi geografici erano pi\u00f9 specifiche: \u00ab\"i principali punti di interesse geografico sono [..] l'esplorazione della barriera di Ross alla sua estremit\u00e0 orientale; la scoperta di terraferma che si presume esistere nel lato orientale della barriera, o accertare la sua non esistenza [..] Se si dovesse trascorre l'inverno sui ghiacci, i vostri sforzi riguardo all'esplorazione geografica dovranno essere diretti verso [..] le Western Mountains, l'esplorazione della regione meridionale e l'esplorazione della regione vulcanica\"\u00bb.\nLa spedizione.\nPrimo anno.\nVerso l'Antartide.\nLa \"Discovery\" lascia le acque britanniche il 6 agosto 1901 ed arriva in Nuova Zelanda, via Citt\u00e0 del Capo il 29 novembre dopo una deviazione sotto i 40\u00b0S per osservazioni magnetiche. Dopo tre settimane per gli ultimi preparazioni la nave \u00e8 finalmente pronta per il suo viaggio verso sud. Il 21 dicembre, mentre la nave lascia la baia di Lyttelton tra la folla festante, un giovane marinaio scelto, Charles Bonne muore a seguito di una caduta dalla cima dell'albero maestro dove era salito per rispondere agli applausi. Verr\u00e0 sepolto a Port Chalmers due giorni dopo.\nLa \"Discovery\" fa subito rotta verso sud, raggiungendo capo Adare il 9 gennaio 1902. Dopo una breve sosta per esaminare quello che resta del capo base di Borchgrevink la nave prosegue verso sud lungo la costa della terra della regina Victoria. Nel canale McMurdo fa rotta verso est, toccando di nuovo terra a capo Crozier sull'isola di Ross dove viene lasciato un messaggio ad uso di future missioni di rifornimento. La nave fa ora rotta lungo la barriera sino a raggiungerne l'estremit\u00e0 orientale il 30 gennaio. La costa prevista da Ross viene effettivamente avvistata e chiamata terra di re Edward VII.\nIl 4 febbraio Scott d\u00e0 ordine di attraccare lungo la barriera e di preparare un pallone osservativo per una ricognizione aerea. Scott sale personalmente a bordo e raggiunge rapidamente i . Shackleton prende parte ad una seconda ascensione ed anche lui riesce a vedere soltanto la superficie apparentemente senza fine della barriera. Wilson commenta privatamente i voli come una \"\"totale follia\".\nWinter Quarters Bay.\nLa \"Discovery\" fa rotta verso ovest, alla ricerca di un luogo dove approntare il rifugio invernale. L'8 febbraio raggiunge il canale McMurdo e successivamente getta l'ancora in una zona successivamente chiamata Winter Quarters Bay. Wilson scrive: \u00ab\"eravamo tutti consapevoli della fortuna di aver trovato un rifugio invernale come questo, sicuro per la nave con un riparo sicuro dalla pressione del ghiaccio\"\u00bb. Stoker Lashly, invece, scrive che l'area sembra un \"posto tetro\". I lavori procedono celermente con la costruzione del rifugio della spedizione sulla penisola rocciosa di Hut Point. Scott ha deciso che l'equipaggio deve continuare a vivere ed a lavorare a bordo della nave e permette che la \"Discovery\" venga bloccata dal mare ghiacciato lasciando che il rifugio a terra venga utilizzato come magazzino e riparo.\nDell'intero equipaggio, nessuno era uno sciatore esperto e solo Bernacchi e Armitage avevano qualche esperienza di cani da slitta. Il risultato fu che i primi tentativi degli uomini di padroneggiare queste due tecniche non furono incoraggianti e contribuirono ad instaurare in Scott la preferenza per slitte spinte a mano. I pericoli di un ambiente sconosciuto si manifestarono quando l'11 marzo un gruppo di ritorno da capo Crozier si trov\u00f2 a dover attraversare un pendio scosceso durante un blizzard. Nel tentativo di trovare un riparo sicuro uno di loro, il marinaio scelto George Vince scivol\u00f2 dal bordo di una rupe rimanendo ucciso. Il suo corpo non venne mai ritrovato ed una croce con una semplice iscrizione, eretta in sua memoria, si trova ancora alla sommit\u00e0 del promontorio di Hut Point.\nDurante i mesi invernali da maggio ad agosto gli scienziati furono impegnati nelle loro ricerche, mentre gli altri uomini preparano gli equipaggiamenti e le provviste per le operazioni della stagione successiva. Per rilassarsi erano organizzati spettacoli teatrali amatoriali ed attivit\u00e0 educative svolte sotto forma di lezioni di livello universitario. Un giornale, il \"South Polar Times\" venne edito da Shackelton. Le attivit\u00e0 esterne non cessarono del tutto, si svolsero partite di calcio sul ghiaccio e vennero svolte le programmate osservazioni magnetiche e meteorologiche. Alla fine dell'inverno ripresero gli addestramenti all'uso della slitta per preparare la spedizione verso sud che sarebbe stata effettuata da Scott, Wilson e Shackleton. Nel frattempo un gruppo sotto il comando di Royds partito per raggiungere capo Crozier e lasciarvi un messaggio scopre una colonia di pinguini imperatore. Un altro gruppo guidato da Armitage concentr\u00f2 gli sforzi sull'esplorazione delle Western Mountains, tornando alla base in ottobre con i primi sintomi di scorbuto della spedizione. Armitage successivamente sar\u00e0 contrariato dalle \"obiezioni sentimentali\" di Scott nell'uccidere gli animali per ottenere carne fresca. La dieta dell'intera spedizione viene cos\u00ec rapidamente rivista, riuscendo a contenere i danni delle riserve di Scott.\nSpedizione a sud.\nScott, Wilson e Shackleton lasciano il campo base il 2 novembre 1902 con cani e gruppi di supporto. Il loro obiettivo \u00e8 di \u00ab\"andare pi\u00f9 a sud possibile in linea retta rispetto alla barriera, raggiungere se possibile il Polo o scoprire nuovi territori\"\u00bb. Il primo significativo risultato viene raggiunto il 1\u00ba novembre quando un gruppo di supporto supera il \"Farthest South\" stabilito da Borchgrevink a 78\u00b050', tuttavia la scarsa esperienza nell'utilizzo dei cani diviene presto evidente ed i progressi si fanno scarsi. Dopo il ritorno dei gruppi di supporto, il 15 novembre gli uomini di Scott devono proseguire da soli trasportando le provviste in un modo particolarmente inefficiente: trasportano inizialmente met\u00e0 del carico per poi tornare indietro a prendere l'altra met\u00e0 finendo cos\u00ec per percorrere tre chilometri per ogni chilometro di progresso. Le provviste per i cani sono state calcolate male e gli animali sono sempre pi\u00f9 deboli. Wilson \u00e8 costretto ad uccidere i pi\u00f9 deboli per dar da mangiare agli altri. Anche gli uomini sono in pessime condizioni, colpiti da cecit\u00e0 da neve, congelamenti ed un principio di scorbuto. Continuano tuttavia ad avanzare seguendo la linea tracciata dalle montagne che vedono pi\u00f9 ad ovest. Il Natale 1902 \u00e8 celebrato con doppie razioni ed un Christmas pudding conservato da Shackleton per l'occasione e nascosto tra i suoi calzini. Il 30 dicembre, senza aver abbandonato la Barriera ed dopo aver lasciato il debilitato Shackleton indietro con il grosso dei rifornimenti Scott e Wilson stabiliscono un nuovo \"Furthest South\" a 82\u00b017'S.\nI problemi si fanno pi\u00f9 intensi nel viaggio di ritorno: dopo la morte dei cani rimanenti, Shackleton collassa per lo scorbuto, Wilson scrive nel suo diario del 14 gennaio 1903: \u00ab\"eravamo tutti stanchi: sintomo dello scorbuto\"\u00bb. Scott e Wilson continuano a lottare, mentre Shackleton, incapace di tirar la slitta cammina loro vicino e viene talvolta caricato sulla slitta. Il gruppo riesce a raggiungere la nave il 3 febbraio 1903 dopo aver percorso deviazioni incluse in 93\u00a0giorni ad una media giornaliera di poco sopra i .\nL'arrivo dei rifornimenti.\nDurante l'assenza di Scott, la SY \"Morning\" raggiunge Hut Point portando con s\u00e9 provviste fresche. Secondo i piani, la \"Discovery\" si sarebbe dovuta liberare dai ghiacci ad inizio 1903 consentendo a Scott di effettuare ulteriori esplorazioni via mare prima del nuovo inverno per far ritorno in Nuova Zelanda nei mesi di marzo o aprile e poi di nuovo in Inghilterra via oceano Pacifico continuando durante la rotta ad effettuare osservazioni magnetiche; compito della \"Morning\" era di assistere Scott durante queste operazioni.\nIl piano venne per\u00f2 abbandonato, dato che la \"Discovery\" rimase bloccata nella banchisa. Markham lo aveva previsto e William Colbeck, capitano della \"Morning\" portava con s\u00e9 una lettera indirizzata a Scott che lo autorizzava ad un altro anno sul continente. Scelta inevitabile, la nave rifornimento permette ad alcuni membri della spedizione di far ritorno a casa. Tra questi un recalcitrante Shackleton che secondo Scott \u00ab\"non deve rischiare ulteriormente dato il suo attuale stato di salute\"\u00bb. Da questo episodio, o da una lite durante la spedizione verso sud che avrebbe provocato un acceso scambio di battute, prendono spunto diversi racconti riguardanti una rivalit\u00e0 tra Shackleton e Scott. Alcuni dettagli vengono forniti da Armitage, la cui relazione con Scott era degenerata e che, dopo la morte di Scott, Wilson e Shackleton decise di rivelare dettagli che presentavano Scott in una cattiva luce. Altre fonti dicono invece che Scott e Shackleton rimasero in buoni rapporti almeno per un altro po'; con uno Shackleton che incontra i membri della spedizione al loro ritorno in Inghilterra nel 1904 e che intrattiene una cordiale corrispondenza con Scott.\nSecondo anno.\nDopo l'inverno 1903, Scott organizza la seconda principale esplorazione della missione: la scalata delle Western Mountains e l'esplorazione dell'interno della terra della regina Victoria. La missione esplorativa dell'anno precedente guidata da Armitage ha trovato una via per salire sino a prima di fare ritorno, ma Scott spera di far di meglio e di raggiungere possibilmente il Polo Sud Magnetico. Dopo una falsa partenza causata da problemi alle slitte, il gruppo composto da Scott, Lashly ed Edgar Evans lascia la \"Discovery\" il 26 ottobre 1903.\nDopo aver superato un ampio ghiacciaio (a seguito intitolato a Ferrar, geologo della missione), il gruppo raggiunge i prima di esser costretto a restare nelle tende per una settimana di blizzard che impedisce loro di raggiungere la cima del ghiacciaio prima del 13 novembre. Successivamente superano il punto pi\u00f9 avanzato raggiunto da Armitage, scoprono il plateau antartico e ne iniziano l'esplorazione. Dopo esser stati lasciati dai gruppi geologico e di supporto, Scott, Lashly ed Evans continuano verso ovest in una pianura ghiacciata sino a raggiungere il 30 novembre il punto pi\u00f9 occidentale della missione, avendo perduto per\u00f2 le tavole di navigazione in piena burrasca durante la scalata, non sanno esattamente dove si trovano e non possono individuare punti di riferimento per determinare la propria posizione. Il viaggio di ritorno verso il ghiacciaio Ferrar \u00e8 svolto in condizioni meteorologiche che non consentono di avanzare per pi\u00f9 di un miglio l'ora, la marcia \u00e8 resa pi\u00f9 difficoltosa dall'impossibilit\u00e0 di determinare esattamente la posizione e dalle provviste che si fanno sempre pi\u00f9 scarse. Durante la discesa, Scott ed Evans sopravvivono ad una caduta potenzialmente fatale in un crepaccio prima di scoprire un'area priva di ghiacci: un fenomeno molto raro in antartide. Lashly la descrive come \u00ab\"un ottimo posto per far crescere patate\"\u00bb. Il gruppo raggiunge la \"Discovery\" il 24 dicembre dopo un percorso di oltre in 59 giorni. La media di al giorno ottenuta trascinando a mano le slitte \u00e8 sensibilmente migliore di quella della stagione precedente, in cui erano stati utilizzati cani da slitta e contribuisce a consolidare le convinzioni di Scott sulla scarsa utilit\u00e0 di questi animali.. Lo storico polare David Crane ha definito la spedizione come \u00ab\"una delle pi\u00f9 grandi missioni della storia polare\"\u00bb.\nDiverse altre spedizioni sono svolte durante l'assenza di Scott. Royds e Bernacchi viaggiano per 31\u00a0giorni lungo la Barriera in direzione sud-est, osservandone la morfologia completamente piatta e svolgendo osservazioni magnetiche. Un altro gruppo esplorava un nuovo ghiacciaio (successivamente intitolato a Koettlitz, medico della spedizione) in direzione sud-ovest. Wilson raggiunge infine capo Crozier per osservar da vicino la colonia di pinguini imperatore.\nSeconda missione di rifornimento.\nScott sperava di trovare la \"Discovery\" libera dai ghiacci al suo ritorno, ma rimase deluso. Gli uomini manovravano faticosamente grosse seghe da ghiaccio, ma dopo 12\u00a0giorni erano riusciti ad ottenere solo due tagli paralleli di e la nave si trovava ad ancora dal mare aperto. Il 5 gennaio 1904 la nave di rifornimento \"Morning\" raggiunge gli uomini di Scott assieme ad una seconda imbarcazione, la \"Terra Nova\". Colbeck portava con s\u00e9 precise istruzioni dell'Ammiragliato: se non si fosse riusciti a liberare la \"Discovery\" entro una certa data essa doveva essere abbandonata e gli uomini riportati a casa utilizzando le altre due imbarcazioni presenti. Questo \"ultimatum\" era conseguenza della necessit\u00e0 di Markham di far ricorso a fondi governativi supplementari per finanziare questa seconda missione di rifornimento dato che le casse della spedizione erano vuote. L'Ammiragliato acconsent\u00ec il finanziamento, ma pretese precise condizioni. I tre capitani concordarono la scadenza del 25 febbraio e si scaten\u00f2 una corsa contro il tempo per liberare la \"Discovery\" entro tale data. Per precauzione Scott inizi\u00f2 il trasferimento dei campioni scientifici raccolti sulle altre due navi. Per cercare di rompere il ghiaccio vennero utilizzati esplosivi e continu\u00f2 il lavoro degli uomini con le seghe, ma a fine gennaio mancavano ancora circa per liberare la nave. Il 10 febbraio Scott si convinse che avrebbe dovuto abbandonare la nave, ma inaspettatamente il 14 febbraio la maggior parte del ghiaccio si ruppe improvvisamente e la \"Morning\" e la \"Terra Nova\" riuscirono a navigare sino a fianco della \"Discovery\". Il 16 febbraio un'ultima carica di esplosivo liber\u00f2 la nave dal ghiaccio residuo ed il giorno seguente, dopo un ultimo spavento quando la nave rimase bloccata in una secca, la \"Discovery\" inizi\u00f2 il suo viaggio di ritorno verso la Nuova Zelanda.\nIl ritorno.\nAl suo ritorno nel Regno Unito, inizialmente la spedizione venne accolta freddamente. Markham \u00e8 presente al momento dell'arrivo della \"Discovery\" a Portsmouth il 10 settembre 1904, ma nessun alto esponente prese parte ai festeggiamenti in onore dell'equipaggio che si tennero a Londra pochi giorni dopo. Tuttavia l'opinione pubblica era entusiasta della missione, ed i riconoscimenti ufficiali non si fecero attendere. Scott venne velocemente promosso a capitano ed invitato al castello di Balmoral per incontrare re Edoardo VII che lo insign\u00ec dell'Ordine Reale Vittoriano. Scott ricevette riconoscimenti anche da altri paesi, come la L\u00e9gion d'honneur francese. Agli altri ufficiali ed ai membri dell'equipaggio in generale vennero corrisposte promozioni ed insigniti della medaglia polare.\nI maggiori risultati geografici della spedizione furono la scoperta della terra di re Edward VII. la scalata delle Western Mountains, l'individuazione del Altopiano Antartico (inclusa la sua prima esplorazione in slitta e marcia lungo la Barriera sino al nuovo \"Furthest South\" di 82\u00b017'S. L'isola di Ross venne determinata come tale ed i Monti Transantartici cartografati a 83\u00b0S e venne terminata la posizione e l'altitudine di oltre 200 montagne. Diversi altri siti vennero identificati ed intitolati, in particolar modo lungo la costa.\nAnche nel campo della scienza le scoperte furono di rilievo. Oltre alla localizzazione di un'area priva di neve nelle Western Mountains, venne individuata una colonia di pinguini imperatore a capo Crozier e la Barriera venne riconosciuta come banchisa galleggiante. Una foglia fossile scoperta da Ferrar mise in relazione l'Antartide con l'antico supercontinente Gondwana. Erano stati raccolti migliaia di campioni geologici e biologici e classificate diverse nuove specie marine. Le coordinate del Polo Sud Magnetico furono calcolate con ragionevole accuratezza.\nL'approvazione generale dei risultati scientifici ottenuti venne dal capo del servizio idrografico della marina (nonch\u00e9 ex-rivale di Scott) William Wharton. Tuttavia quando i dati meteorologici furono pubblicati la loro accuratezza venne messa in discussione di diversi membri della comunit\u00e0 scientifica, incluso il presidente della Physical Society of London, Charles Chree. Scott difese pubblicamente il lavoro dei suoi uomini, anche se privatamente defin\u00ec il lavoro di Royds \u00ab\"terribilmente trasandati\"\u00bb.\nL'incapacit\u00e0 di evitare l'insorgenza dello scorbuto \u00e8 da attribuirsi all'ignoranza medica dell'epoca sulle cause della malattia, pi\u00f9 che ad un errore specifico della spedizione. Se era risaputo che una dieta a base di carne fresca poteva curare la malattia, non era accertato che una sua assenza ne fosse la causa. Tuttavia carne fresca di foca faceva parte delle razione del gruppo meridionale \u00ab\"del caso dovessimo essere colpiti da scorbuto\"\u00bb. Grazie ai dati raccolti da Scott, Shackelton cur\u00f2 particolarmente la dieta per la spedizione Nimrod 1907\u201309 includendovi razioni supplementari di carne di pinguino e di foca. Nonostante questo Edward Evans mor\u00ec quasi di scorbuto durante la spedizione Terra Nova del 1910\u201313 e lo scorbuto colp\u00ec particolarmente il gruppo del mare di Ross durante la spedizione Endurance del 1915\u201316. La malattia rest\u00f2 dunque un flagello delle spedizioni antartiche sino alla definitiva scoperta delle sue cause, 25 anni dopo il ritorno della \"Discovery\".\nGli anni successivi.\nScott si prese un periodo di riposo dalla NAvy per scrivere il resoconto ufficiale della spedizione \"The Voyage of the Discovery\" che, pubblicato nel 1905, ebbe buone vendite. Il racconto che Scott fa del malore di Shackleton durante la spedizione a sud cre\u00f2 un forte malumore tra i due, in particolare Shackleton contest\u00f2 a Scott il racconto della portata del suo collasso con la conseguente addossamento allo stesso Shackleton dello \"scarso\" nuovo \"Furthest South\" raggiunto\nNegli anni seguenti Scott torn\u00f2 alla sua carriera nella Royal Navy. Prima come assistente del direttore della \"Naval Intelligence\" e poi, nell'agosto 1906 come flag captain del contrammiraglio George Egerton sulla HMS \"Victorious\". Nonostante la sua avversione per la celebrit\u00e0, Scott era diventato un eroe nazionale e la spedizione \"Discovery\" era considerata da tutti un trionfo. L'euforia non \u00e8 condivisibile da un'analisi oggettiva che ne mette in luce i punti di forza e di debolezza. In particolare la fiducia di Scott nelle slitte a trazione umana come intrinsecamente pi\u00f9 nobile ed efficiente di altre tecniche di spostamento nelle regioni antartiche port\u00f2 ad una generale sfiducia negli sci e nei cani da slitta che si ripercuoter\u00e0 anche nelle spedizioni degli anni successivi a prescindere dalle opinioni di altri esploratori polari altrettanto se non pi\u00f9 titolati, come Fridtjof Nansen, la cui consulenza era solitamente richiesta, ma spesso non considerata.\nLa spedizione Discovery fu il trampolino di lancio per molti esploratori che tornarono in Antartide, talvolta a capo di spedizioni autonome, nei successivi quindi anni. Oltre a Scott e Shackleton, Frank Wild e Ernest Joyce, pur ufficiali inferiori, tornarono rapidamente tra i ghiacci, apparentemente incapaci di vivere una vita \"normale\". William Lashly and Edgar Evans che accompagnarono Scott nella spedizione occidentale del 1903, seguono il loro comandante nelle future avventure diventandone fedeli compagni di esplorazioni. Tom Crean segu\u00ec sia Scott che Shackleton nelle spedizioni degli anni seguenti. Edward Evans, primo ufficiale della nave di rifornimento SY \"Morning\", organizz\u00f2 una spedizioni antartica autonoma, prima di decidere di unirsi alla spedizione Terra Nova di Scott del 1910.\nPoco dopo il ritorno nella Royal Navy, Scott annuncia alla Royal Geographical Society l'intenzione di tornare in Antartide, ma i suoi progetti rimangono per il momento segreti. Scott fu preceduto da Shackleton che nel 1907 annunci\u00f2 l'intenzione di guidare una spedizione in Antartide con l'obiettivo di raggiungere il Polo Sud Geografico e Magnetico. Messo sotto pressione, Shackleton si impegna a non operare nel canale McMurdo che Scott considera come di sua esclusiva competenza. Giunto in Antartide ed incapace a trovare un approdo sicuro, Shackleton \u00e8 poi costretto a rompere la promessa; la sua missione \u00e8 un generale successo: stabilisce un nuovo \"Furtherst South\" a 88\u00b023', meno di 100 miglia geografiche dal Polo ed il suo gruppo settentrionale raggiunge il Polo Sud Magnetico. Tuttavia il mancato rispetto della parola data da parte di Shackleton compromette ulteriormente i rapporti tra l'esploratore e Scott che lo respinge come un bugiardo ed un ladro.\nAnsioso di smentire il dilettantismo spesso associato alla spedizione Discovery e di avere una rivincita su Shackleton, Scott organizza una spedizione scientifica e geografica su vasta scala. Edward Wilson \u00e8 a capo del \"team\" scientifico ed incaricato di ingaggiare un gruppo di scienziati capaci. La spedizione Terra Nova ha inizio nel giugno 1910 a bordo della \"Terra Nova\", una delle navi di rifornimento della \"Discovery\". I programmi di Scott vengono disturbati dall'improvviso arrivo in Antartide di Roald Amundsen che con la sua spedizione raggiunge il Polo il 15 dicembre 1911. Scott e quattro compagni, incluso Wilson, raggiungeranno la m\u00e8ta soltanto il 17 gennaio 1912: tutti e cinque moriranno nel viaggio di ritorno."}
{"id": "1282933", "revid": "371529", "url": "https://it.wikipedia.org/wiki?curid=1282933", "title": "Reel Music", "text": "Reel Music \u00e8 un album dei Beatles pubblicato nel 1982, contenente quattordici canzoni apparse nei diversi film dei Fab Four. L'album usc\u00ec in contemporanea con la riedizione in Dolby Surround del film \"A Hard Day's Night\".\nL'album venne accompagnato dal singolo \"The Beatles Movie Medley\" che entr\u00f2 nella Billboard Top 20, raggiungendo la posizione 19. Attualmente non \u00e8 disponibile su CD.\nDescrizione.\nA nome dei Beatles erano state pubblicate numerosissime raccolte negli anni settanta. Nel 1982 la EMI pens\u00f2 di raccogliere in un album alcuni dei brani apparsi nei film dei Beatles: \"A Hard Day's Night\", \"Help!\", \"Magical Mystery Tour\", \"Yellow Submarine\" e \"Let It Be\". Nell'album vennero incluse le cinque \"title tracks\" ed altri brani scelti fra i tanti apparsi nei loro film.\nL'album conteneva un libretto di foto lungo 12 pagine. Non \u00e8 entrato nelle classifiche."}
{"id": "1282942", "revid": "287204", "url": "https://it.wikipedia.org/wiki?curid=1282942", "title": "Kra\u015bnik", "text": "Kra\u015bnik \u00e8 una citt\u00e0 polacca del distretto di Kra\u015bnik nel voivodato di Lublino. La cittadina, che ricopre una superficie di 25,29 km\u00b2 e che nel 2007 contava 35.913 abitanti, ha il proprio centro su una collina e si \u00e8 espansa sulla pianura verso nord ed est. Una strada attraversa il centro tagliando Kra\u015bnik in senso diagonale.\nStoria.\nI primi insediamenti nella zona risalgono al tredicesimo secolo e la localit\u00e0 divenne citt\u00e0 nel 1377. Fino al diciannovesimo secolo appartenne alla famiglia Zamoyski. Nell'agosto 1914, il paese e la zona circostante divennero un punto focale della Battaglia di Kra\u015bnik, nella prima guerra mondiale tra Russia e Imperi centrali per il controllo della Galizia.\nCos\u00ec come in tutta la regione di Lublino, anche a Kra\u015bnik vi era una numerosa comunit\u00e0 ebraica, con 5000 persone (40% della popolazione) prima della seconda guerra mondiale. Gi\u00e0 vi sono tracce di questa comunit\u00e0 nel 1531, ma il permesso ufficiale di risiedere nella cittadina \u00e8 del 1584. Nel 1654, il quartiere ebraico era ufficialmente limitato all'area vicino alla sinagoga, anche se questa legge non veniva rispettata in modo rigido.\nDurante la guerra a Kra\u015bnik fu costruito il campo di lavoro di Budzyn, destinato alla fabbricazione di aerei. Questo campo, con circa 3.000 ebrei, divenne dipendente da quello di Majdanek a Lublino; nel luglio 1944 erano sopravvissuti 300 prigionieri-lavoratori. La comunit\u00e0 ebrea non \u00e8 oggi pi\u00f9 presente. Kra\u015bnik \u00e8 sede del secondo SOS Children's Village in Polonia, stabilito nel 1991.\nSport.\nKra\u015bnik ha un club sportivo Stal, che \u00e8 stato fondato nel 1948.\nRelazioni internazionali.\nGemellaggi.\nKra\u015bnik \u00e8 gemellata con:\nEx citt\u00e0 gemellate:\nControversie.\nZona LGBT-free.\nNel 2019, il consiglio comunale di Kra\u015bnik ha adottato una risoluzione zona LGBT-free, che ha portato il bilancio della citt\u00e0 a perdere 10 milioni di euro dall'EEA e Norway Grants, e ad essere espulso da un programma di cooperazione tra citt\u00e0 gemellate dell'Unione europea e perdere lo status di citt\u00e0 gemellata con Nogent-sur-Oise. Nel 2021, un appello per abrogare il voto del sindaco \u00e8 stato respinto dal consiglio comunale.\nZona 5G-free.\nIl 24 settembre 2020, i consiglieri di Kra\u015bnik hanno votato per prendere in considerazione il divieto di 5G telefonia mobile in citt\u00e0. \u00c8 stata data sostegno alla petizione della \"5G Polish Coalition Association\" \"(pl: Stowarzyszenie Koalicja Polska Wolna od 5G)\", che prevede anche un ordine per lo smantellamento delle reti Wi-Fi nelle scuole."}
{"id": "1282945", "revid": "1522738", "url": "https://it.wikipedia.org/wiki?curid=1282945", "title": "Pozzo Slowpoke", "text": ""}
{"id": "1282949", "revid": "75775", "url": "https://it.wikipedia.org/wiki?curid=1282949", "title": "Organismo a sangue freddo", "text": ""}
{"id": "1282950", "revid": "75775", "url": "https://it.wikipedia.org/wiki?curid=1282950", "title": "Organismo a sangue caldo", "text": ""}
{"id": "1282951", "revid": "62221", "url": "https://it.wikipedia.org/wiki?curid=1282951", "title": "Otiorrhynchus", "text": ""}
{"id": "1282955", "revid": "110157", "url": "https://it.wikipedia.org/wiki?curid=1282955", "title": "The Beatles Movie Medley", "text": "The Beatles Movie Medley \u00e8 un singolo dei Beatles pubblicato nel 1982 per pubblicizzare l'album Reel Music. Il lato A del vinile \u00e8 un medley artificiale delle canzoni \"Magical Mystery Tour\", \"All You Need Is Love\", \"You've Got to Hide Your Love Away\", \"I Should Have Known Better\", \"A Hard Day's Night\", \"Ticket to Ride\" e \"Get Back\".\nIl singolo raggiunse il No. 12 sulla Billboard chart, malgrado i fans ed i critici non abbiano apprezzato il medley artificiale. ."}
{"id": "1282960", "revid": "1522738", "url": "https://it.wikipedia.org/wiki?curid=1282960", "title": "Torre Campana", "text": ""}
{"id": "1282961", "revid": "767487", "url": "https://it.wikipedia.org/wiki?curid=1282961", "title": "Guardo, ci penso e nasco", "text": "Guardo, ci penso e nasco (\"Delivering Milo\") \u00e8 un film del 2001 diretto da Nick Castle.\nNel film compare in un cameo lo sceneggiatore Dan O'Bannon.\nTrama.\nDurante il travaglio di una madre, Elmore un angelo custode ha il compito di convincere Milo, il futuro figlio della donna, ad uscire dall'utero materno ed affrontare la vita bella o brutta che sia, anche nella frenetica e caotica New York. L'angelo ha solo 24 ore e chiede in cambio la vita sulla terra."}
{"id": "1282967", "revid": "838137", "url": "https://it.wikipedia.org/wiki?curid=1282967", "title": "Asociaci\u00f3n Nacional de Muchachas Gu\u00edas de Guatemala", "text": "L'Asociaci\u00f3n Nacional de Muchachas Gu\u00edas de Guatemala (ANMG; tradotto Associazione Nazionale Ragazze Guide del Guatemala) \u00e8 l'organizzazione nazionale del Guidismo in Guatemala. Questa conta 980 membri (nel 2003). Fondata nel 1935, l'associazione diventa un membro associato del World Association of Girl Guides and Girl Scouts (WAGGGS) nel 1957 e un membro effettivo nel 1969.\nProgramma.\nL'associazione \u00e8 divisa in cinque sezioni in rapporto all'et\u00e0:"}
{"id": "1282973", "revid": "466539", "url": "https://it.wikipedia.org/wiki?curid=1282973", "title": "Luis Mar\u00eda L\u00f3pez Rekarte", "text": "Nella sua carriera, iniziata con il Deportivo Alav\u00e9s, vest\u00ec le maglie di alcuni club di Primera Divisi\u00f3n come Real Sociedad, Barcellona e Deportivo La Coru\u00f1a. Vinse un titolo spagnolo e una Coppa delle Coppe con il Barcellona, tre Coppe del Re (con Real Sociedad, Barcellona e Deportivo la Coru\u00f1a) e una Supercoppa di Spagna con il Deportivo la Coru\u00f1a. Conta 300 presenze e 7 gol in massima serie e in quattro occasioni fu nazionale spagnolo.\nCarriera.\nAlav\u00e9s.\nNato a Mondrag\u00f3n, presso Guip\u00fazcoa, mosse i primi passi nel calcio nelle squadra giovanile della vicina localit\u00e0 di Aretxabaleta. Debutt\u00f2 nella Segunda Divisi\u00f3n a 18 anni, con il Deportivo Alav\u00e9s, nel 1980. In questi anni visse i gravi problemi economici e sportivi del club di Vitoria, che retrocesse in Segunda Divisi\u00f3n B nel 1983.\nReal Sociedad.\nDue anni dopo fu acquistato dalla Real Sociedad di San Sebasti\u00e1n. Gi\u00e0 nella sua prima stagione con la squadra basca conquist\u00f2 il posto da titolare. Nelle sue tre annate trascorse con la Real Sociedad collezion\u00f2 96 partite in massima divisione, diventando un autentico baluardo della difesa che non disdegnava la proiezione in avanti sulla fascia del campo. Nel 1987 vinse la Coppa del Re e nel 1988 contribu\u00ec al secondo posto della Real Sociedad in campionato e nella Coppa.\nBarcellona.\nNell'estate seguente si trasfer\u00ec, insieme ai compagni di squadra Bakero e Begiristain, al Barcellona del neo-tecnico Johan Cruijff. Nelle prime due stagioni i tre fecero stabilmente parte della formazione titolare del Bar\u00e7a, ma la terza stagione vide L\u00f3pez Rekarte relegato in panchina in favore di Jon Andoni Goikoetxea. Pur non scendendo in campo con continuit\u00e0, con il Barcellona conquist\u00f2 molti dei trofei del suo palmar\u00e8s, come la Coppa delle Coppe 1988-1989, nella cui finale contro la Sampdoria L\u00f3pez Rekarte, da subentrante, segn\u00f2 il gol de definitivo 2-0 per i blaugrana. Con i catalani vinse poi la Coppa del Re nel 1990, non disputando la finale, e la Liga 1990-1991, in cui totalizz\u00f2 appena 13 presenze, di cui solo una dal primo minuto. In tutto gioc\u00f2 59 partite di Liga con il Bar\u00e7a in tre stagioni.\nDeportivo la Coru\u00f1a.\nOrmai fuori dai piani di Cruijff, nell'estate del 1991 firm\u00f2 per il Deportivo la Coru\u00f1a, nella stagione del ritorno del club galiziano in Primera Divisi\u00f3n.\nIn cinque anni trascorsi nelle file della squadra di la Coru\u00f1a mise assieme 149 presenze in massima divisione, risultando tra gli artefici della trasformazione del Deportivo da candidato alla retrocessione nel campionato 1991-1992 a candidato alla vittoria della Liga. Con il cosiddetto \"Superdepor\" degli anni novanta fu vice-campione spagnolo nel 1993-1994 e nel 1994-1995, mancando per un soffio la vittoria finale nel 1992-1993 e nel 1993-1994. Nel 1995 vinse la sua terza Coppa del Re e la Supercoppa di Spagna. Si ritir\u00f2 al termine della stagione 1995-1996 dopo aver disputato la sua ultima stagione da calciatore agli ordini di John Toshack, che lo aveva gi\u00e0 allenato alla Real Sociedad."}
{"id": "1282974", "revid": "363629", "url": "https://it.wikipedia.org/wiki?curid=1282974", "title": "Antimo di Nicomedia", "text": "Agiografia.\nSulla sua vita e sul martirio le cronache riportano differenti versioni. Tuttavia, esse convergono nell'attribuire il martirio alle persecuzioni di Diocleziano.\nSecondo Eusebio di Cesarea.\nStando alla versione di uno storico a lui coevo, Eusebio di Cesarea, pochi giorni dopo il 24 febbraio 303, quando Diocleziano eman\u00f2 il primo editto anticristiano, il palazzo imperiale di Nicomedia prese fuoco. L'incendio provoc\u00f2 diverse ritorsioni sui cristiani, molti dei quali furono annegati o arsi vivi. Ad Antimo, secondo Eusebio, tocc\u00f2 la decapitazione.\nEusebio, in compenso, non riporta l'anno e la data di nascita di Antimo. Nel martirologio geronimiano, tuttavia, si cita come data di nascita il 27 aprile di un anno imprecisato.\nSecondo la \"Passio\".\nStando alla \"Passio\" attribuita a Simeone Metafraste, un documento considerato tuttavia poco attendibile dagli studiosi cattolici, Antimo era invece oriundo di Nicomedia e, diventato vescovo, fu un predicatore dedito al proselitismo e alla diffusione della pratica del martirio. Sorpreso a predicare in un villaggio da venti soldati, li convinse a convertirsi al Cristianesimo e li battezz\u00f2. Successivamente fu giudicato da Massimiano e torturato, senza tuttavia riportare ferite, e infine decapitato.\nIl culto.\nOltre due secoli dopo la morte di Antimo, Giustiniano realizz\u00f2 sul luogo della decapitazione descritto da Eusebio una grande basilica, che le testimonianze del tempo descrivono molto ricca nelle decorazioni. Subito dopo la morte, invece, la Chiesa inizi\u00f2 a venerarlo.\nLa Chiesa cattolica lo festeggia il 24 aprile, mentre quella ortodossa ne ricorda il martirio il 3 settembre. Entrambe le date hanno riferimenti antichi: ma se nel gi\u00e0 citato martirologio geronimiano la morte si fa risalire al 27 aprile, in quello siriaco, risalente al IV secolo e dunque coevo al santo, \u00e8 presente un Antimo ricordato il 24 aprile (24 \"nisan\"); il Calendario palestino-georgiano del Sinaitico, risalente al X secolo, lo ricorda invece il 3 settembre, con una data che differenti interpretazioni attribuiscono alla dedicazione della basilica da parte di Giustiniano o alla morte. In particolare, secondo lo storico Raymond Janin, la decapitazione sarebbe avvenuta il 3 settembre 303.\nOpere.\nAd Antimo \u00e8 attribuito un testo religioso, ritenuto per\u00f2 apocrifo."}
{"id": "1282982", "revid": "174886", "url": "https://it.wikipedia.org/wiki?curid=1282982", "title": "L'uovo di serpente", "text": ""}
{"id": "1282983", "revid": "146644", "url": "https://it.wikipedia.org/wiki?curid=1282983", "title": "Clap", "text": ""}
{"id": "1282986", "revid": "287204", "url": "https://it.wikipedia.org/wiki?curid=1282986", "title": "Luis Maria Lopez Rekarte", "text": ""}
{"id": "1282989", "revid": "767487", "url": "https://it.wikipedia.org/wiki?curid=1282989", "title": "A Time for Dancing", "text": "A Time for Dancing \u00e8 un film del 2000 tratto dall'omonimo romanzo di Davida Wills Hurwin, ispirato a sua volta da una storia vera. Il film \u00e8 uscito al cinema in anteprima mondiale in Italia il 6 settembre del 2002 ed \u00e8 rimasto l'unico paese in cui questo film ha avuto questa possibilit\u00e0. Inoltre la distribuzione italiana, la Eagle Pictures, lo spacci\u00f2 per un clone di \"Save The Last Dance\", che aveva distribuito giusto un anno prima con gran successo, anche se questo film non ne ha nulla a che fare. Negli Stati Uniti, ma solo nel 2004, e nel Regno Unito \u00e8 stato distribuito direttamente in DVD.\nTrama.\nJules insieme alla sua amica del cuore Sam balla fin da quando era una bimba. Ed \u00e8 proprio questo che vuole continuare a fare, ballare, e sopra ogni cosa entrare alla famosa Juilliard School di New York. Un talento innato, una ferrea disciplina, i precetti della sua insegnante di sempre e quelli dettati dal film Scarpette rosse sembrano aver segnato indelebilmente il cammino di Jules. Ma la sorte le riserva un destino inatteso e ben pi\u00f9 tragico: l'esame fisico di routine necessario per partecipare al concorso della Julliard le diagnostica un tumore incurabile. Inizia cos\u00ec un nuovo, difficoltoso capitolo della sua vita, fatto di chemioterapia, confronto e paure. Mentre le cure che \u00e8 costretta ad affrontare le consumano piano piano le forze, Jules si avvicina alla propria dimensione intima lasciando che la nozione di tempo acquisisca un nuovo e pi\u00f9 profondo significato. Le resta accanto Sam, ombra amica di sempre, introversa e malinconica che attraverso le vicissitudini dell'amica riuscir\u00e0 a intravedere e risolvere i suoi contrasti personali.\nColonna sonora.\nEcco la lista completa dei brani che si ascoltano durante il film.\nUn altro brano che viene ascoltato pi\u00f9 volte durante il film \u00e8 una versione cover di \"One Day In Your Life\" originariamente eseguita da Anastacia."}
{"id": "1282990", "revid": "1564499", "url": "https://it.wikipedia.org/wiki?curid=1282990", "title": "Dialetto caipira", "text": "Il dialetto caipira \u00e8 un dialetto della lingua portoghese parlato in parti degli stati brasiliani di San Paolo, Minas Gerais, Mato Grosso do Sul, Goi\u00e1s e Paran\u00e1. Il dialetto \u00e8 originario dell'entroterra di San Paolo, precisamente delle zone del Vale do Paraiba e del Alto Tiete, e col tempo il dialetto si \u00e8 sparso anche negli stati limitrofi.\nLe sue pi\u00f9 marcanti caratteristiche sono:"}
{"id": "1282991", "revid": "1305772", "url": "https://it.wikipedia.org/wiki?curid=1282991", "title": "Carzago", "text": ""}
{"id": "1282993", "revid": "80339", "url": "https://it.wikipedia.org/wiki?curid=1282993", "title": "Scala Beaufort", "text": ""}
{"id": "1282998", "revid": "339392", "url": "https://it.wikipedia.org/wiki?curid=1282998", "title": "La vita del popolo", "text": ""}
{"id": "1282999", "revid": "2057018", "url": "https://it.wikipedia.org/wiki?curid=1282999", "title": "Albert Ferrer", "text": "Cresciuto nel Barcellona, dal 1991 fece parte del \"Dream Team\" allenato da Johan Cruyff della prima met\u00e0 degli anni novanta, vincendo numerosi trofei. Nel 1998 pass\u00f2 al Chelsea, dove chiuse la carriera giocando fino al 2003.\nCarriera.\nGiocatore.\nClub.\nDifensore arcigno ma corretto, \"Chapi\" comincio la sua carriera nel Barcellona Atl\u00e8tic, per poi andare in prestito al Tenerife. Torn\u00f2 al Barcellona nel 1990, affermandosi negli otto anni successivi come titolare del reparto destro della difesa blaugrana. La squadra catalana vinse molto in quel periodo: cinque campionati spagnoli, una Champions League (1992), una Coppa delle Coppe (1997), due Coppe del Re, quattro Supercoppe di Spagna e due Supercoppe europee\nHa conquistato 17 trofei ufficiali (i 15 gi\u00e0 citati pi\u00f9 due Coppe di Catalogna nel 1991 e nel 1993) con la maglia del Bar\u00e7a, al pari di Jos\u00e9 Ram\u00f3n Alexanko: nella classifica dei \"Barcelonistas\" pi\u00f9 vittoriosi i due si piazzano al secondo posto, dietro solo a Guillermo Amor (19 titoli).\nNel giugno 1998 Ferrer venne ceduto al per 2,2 milioni di sterline. Si ambient\u00f2 bene, aiutando i \"Blues\" gi\u00e0 nella prima stagione a qualificarsi per la loro prima Champions League di sempre. L'anno dopo il Chelsea vinse la FA Cup (anche se Ferrer non gioc\u00f2 la finale a causa di un infortunio), raggiungendo i quarti di finale di Champions League. Nel cammino europeo lo spagnolo prese parte a 14 dei 16 match della squadra, segnando la sua prima e unica rete per il Chelsea nella vittoria per 2-0 sul Hertha Berlino (prima fase, girone H con Milan e Galatasaray).\nDiversi infortuni e il turnover attuato dall'allenatore Gianluca Vialli ridussero le opportunit\u00e0 di Ferrer nella stagione successiva, cosicch\u00e9 pot\u00e9 giocare solo 14 partite. Nel 2002 la squadra raggiunse nuovamente la finale di FA Cup (altra finale che Ferrer non gioc\u00f2, stavolta non essendo stato convocato). Dovendo fronteggiare la competizione di giovani difensori e le preferenze del tecnico, Ferrer negli ultimi due anni al Chelsea gioc\u00f2 solo sette gare, abbandonando l'attivit\u00e0 nel maggio 2003, al termine del contratto. In totale gioc\u00f2 113 partite per il Chelsea.\nNazionale.\nPer otto anni fu nazionale spagnolo sotto la guida del CT Javier Clemente. Prese parte al , al e al , saltando il per infortunio. Nel 1992 vinse la medaglia d'oro con la Nazionale spagnola alle Olimpiadi di Barcellona.\nAllenatore.\nLa prima esperienza da tecnico inizia il 28 ottobre 2010 quando viene assunto dal Vitesse in sostituzione di Theo Bos. Al termine della stagione, dopo aver evitato la retrocessione della squadra, non viene riconfermato. Rimane inattivo fino al 17 febbraio 2014, quando viene assunto alla guida del Cordoba, in Segunda Divisi\u00f3n, riuscendo nell'impresa di centrare la promozione nella Primera Divisi\u00f3n (Spagna), ottenuta ai play-off ai danni del Las Palmas. La stagione successiva inizia nella Primera Divisi\u00f3n fino all'ottava giornata quando viene esonerato e sostituito in panchina da Miroslav Djukic. Il 20 giugno 2015 diventa il nuovo allenatore del Maiorca.\nA dicembre 2015 viene sollevato dall'incarico."}
{"id": "1283000", "revid": "287204", "url": "https://it.wikipedia.org/wiki?curid=1283000", "title": "Asociaci\u00f3n Nacional de Muchachas Gu\u00edas de Honduras", "text": "L'Asociaci\u00f3n Nacional de Muchachas Gu\u00edas de Honduras (ANMGH; tradotto Associazione Nazionale Ragazze Guide dell'Honduras) \u00e8 l'organizzazione nazionale del Guidismo dell'Honduras. Questa conta 2482 membri (nel 2003). Fondata nel 1953, l'organizzazione diventa un membro associato del World Association of Girl Guides and Girl Scouts (WAGGGS) nel 1981 e membro effettivo nel 2002.\nL'emblema dell'associazione raffigura un pino.\nProgramma.\nL'associazione \u00e8 divisa in tre sezioni in rapporto all'et\u00e0:"}
{"id": "1283002", "revid": "320578", "url": "https://it.wikipedia.org/wiki?curid=1283002", "title": "Battles without Honour and Humanity", "text": ""}
{"id": "1283003", "revid": "767487", "url": "https://it.wikipedia.org/wiki?curid=1283003", "title": "Georges de Porto-Riche", "text": "Biografia.\nApparteneva ad una famiglia ebraica, di origini italiane.\nGi\u00e0 all'et\u00e0 di vent'anni le sue opere cominciarono ad essere inserite nei palinsesti dei teatri parigini; scrisse poesie \"Prima verba\" (1872) e \"Tout n'est pas rose\" (1877). Al teatro approd\u00f2 con opere in versi\u02d0 \"Vertige\" (1873), \"Un drame sous Philippe II (1875)\", \"Les deux fautes\" (1878). Il tema dell'uomo, travagliato dall'impossibilit\u00e0 di amare totalmente e da una e penosa continua autoanalisi, affiora nella raccolta poetica \"Bonheur manqu\u00e9\" (1889).\nNel 1898 pubblic\u00f2 \"Th\u00e9\u00e2tre d'amour\", che contiene quattro delle sue opere pi\u00f9 celebrate: \"La Chance de Fran\u00e7oise\", \"L'Infid\u00e8le\", \"Amoureuse\" e \"Le Pass\u00e9\". Il titolo dato a questa sua collezione testimonia le differenze fra le varie opere di Porto-Riche, che si focalizza sulle emozioni umane e sul dramma psicologico oltre che sugli aspetti politici e sociologici di molti dei suoi contemporanei. Anche in \"Les Malefil\u00e2tres\" (Od\u00e9on, 1904), i cui personaggi fanno parte della classe operaia, il tema dell'amore rimane il perno su cui si centra l'opera. I suoi personaggi sono sempre tristi\u02d0 egoisti, cinici e infedeli gli uomini, deboli e cedevoli le donne.\nNel 1923 fu eletto nel sesto seggio dell'Acad\u00e9mie fran\u00e7aise, anche se non entr\u00f2 mai ufficialmente nell'Accademia. \nPorto-Riche fu anche nominato Grand'ufficiale della Legion d'onore.\nDal mese di agosto del 1931 \u00e8 sepolto, assieme al figlio Marcel, nel cimitero di Varengeville-sur-Mer in Normandia, nel nord della Francia."}
{"id": "1283004", "revid": "256896", "url": "https://it.wikipedia.org/wiki?curid=1283004", "title": "Aise", "text": ""}
{"id": "1283005", "revid": "162271", "url": "https://it.wikipedia.org/wiki?curid=1283005", "title": "Papernovela", "text": ""}
{"id": "1283006", "revid": "125386576", "url": "https://it.wikipedia.org/wiki?curid=1283006", "title": "Associazione Sportiva Sancolombano Calcio", "text": "L'Associazione Sportiva Sancolombano Calcio, meglio nota come Sancolombano, \u00e8 una societ\u00e0 calcistica italiana con sede nel comune di San Colombano al Lambro, nella citt\u00e0 metropolitana di Milano. Milita in Eccellenza, la quinta divisione del campionato italiano.\nFondato nel 1970, ha disputato 11 stagioni in Serie D, di cui una nel quarto livello nazionale. Il miglior risultato raggiunto in questa categoria \u00e8 un sesto posto.\nI colori sociali sono il rosso e il blu. Disputa le partite di casa allo stadio Franco Riccardi.\nStoria.\nAnni settanta.\nNonostante la storia calcistica a San Colombano al Lambro abbia testimonianze risalenti tra le due guerre, come ad esempio con la Sancolombanese nell'immediato dopoguerra, le societ\u00e0 pi\u00f9 recenti fanno risalire la fondazione societaria nel 1970 quando, sotto la guida del presidente Cesari e del tecnico Ravera, l'Associazione Sportiva Sancolombano Calcio si iscrive in Terza Categoria centrando il primo posto e ottenendo la promozione in Seconda Categoria. La squadra arriva terza in campionato e raggiunge la Prima Categoria, dove rimane per tre anni, quando avviene la retrocessione nel livello inferiore. Con le presidenza di Burlini il Sancolombano ritorna in Prima Categoria ma gi\u00e0 nel 1978 retrocede. Nello stesso anno arriva alla presidenza del club Tosi e sotto la sua guida la squadra compie un doppio salto di categoria e arriva per la prima volta in Promozione.\nAnni ottanta.\nIl primo anno nel massimo livello regionale dura una sola stagione e il Sancolombano scende in Prima Categoria. Nel 1983 ridiventa presidente Burlini e, nel 1986 gli azulgrana raggiungono la Prima Categoria, dove rimangono fino al 1986, anno del ritorno in Promozione. Alla prima stagione il Sancolombano arriva al secondo posto e al secondo anno si classifica al primo e ottiene la sua prima e storica promozione nel Campionato Interregionale con alla guida Derio Marchesi. L'esperienza nel massimo livello dilettantistico dura solo una stagione e il Sancolombano ritorna subito in Promozione.\nAnni novanta.\nNegli anni successivi la squadra disputa la maggior parte dei campionati nel massimo livello regionale, ovvero prima in Promozione e poi in Eccellenza. Con Gianni Pesatori in panchina, i rossobl\u00f9 ritornano nel quinto livello calcistico nazionale, ridenominato nel frattempo Campionato Nazionale Dilettanti, dopo aver vinto il proprio girone d'Eccellenza. I collinari giocano due campionati in Serie D, per poi retrocedere di nuovo in Eccellenza. Per il ritorno nel massimo campionato dilettantistico tuttavia si dovr\u00e0 aspettare solo una stagione in cui, oltre alla vittoria del campionato, la squadra stabilisce alcuni record. Questa volta la squadra rimarr\u00e0 nel Campionato Nazionale Dilettanti (poi ridenominato Serie D) per sei stagioni consecutive.\nAnni duemila.\nNella stagione 2000-2001 la squadra otterr\u00e0 il suo risultato pi\u00f9 prestigioso, ovvero il sesto posto in Serie D. Nel 2003 il Sancolombano perde i play-out ma viene ripescato, tuttavia l'anno seguente retrocede in Eccellenza e, Paolo Sollier, alla guida della squadra dalla stagione 1996-1997 lascia la panchina milanese. Dalla stagione 2004-2005 la Sancolombano disputa diversi campionati di Eccellenza; il primo si conclude con una salvezza dopo aver vinto i play-out, mentre le seguenti stagioni vedono il club partecipare a dei campionati di vertice, fatta eccezione per la stagione 2007-2008 nella quale il Sancolombano si salva ancora ai play-out.\nAnni duemiladieci.\nLa squadra rossobl\u00f9, sotto la guida di Maurizio Tassi, rimane in Eccellenza fino alla stagione 2012-2013 in cui perde di nuovo i play-off, ma viene ripescata in Serie D. Dopo la salvezza ottenuta il primo anno il Sancolombano non ripete l'impresa l'anno successivo, in un campionato divenuto nel frattempo quarta serie nazionale. La prima stagione di ritorno in Eccellenza vede i rossobl\u00f9 salvarsi ai play-out contro l'Oggiono. Per i successivi due campionati la squadra si classifica al settimo e al nono posto. La stagione 2018-2019 si rivela deludente per gli azulgrana che retrocedono dopo l'ultimo posto rimediato in campionato in Promozione con tre giornate di anticipo. La stagione seguente vede il Sancolombano ritornare nella massima categoria regionale dopo aver vinto il proprio raggruppamento.\nAnni duemilaventi.\nLa squadra banina, ritornata in Eccellenza, si ritrova in testa alla classifica a inizio stagione. Tuttavia il campionato viene interrotto a causa della pandemia e viene ripreso in primavera con dei nuovi gironi e la squadra rossobl\u00f9 si piazza in undicesima posizione.\nColori e simboli.\nColori.\nI colori del Sancolombano sono il rosso e il blu, che sono anche i colori comunali.\nGeneralmente la prima divisa \u00e8 una maglia palata rossobl\u00f9, mentre per le seconde e terze divise sono previsti come colori il bianco, il grigio, l'azzurro o il nero.\nSimboli ufficiali.\nStemma.\nLo stemma del Sancolombano \u00e8 uno scudo contenente nella parte superiore la denominazione societaria, pi\u00f9 in basso si trova una croce blu su sfondo bianco. Nella parte inferiore c'\u00e8 invece un disegno a scacchiera colorata di bianco e di rosso.\nInno.\nL'inno del Sancolombano si intitola \"Coraggio rosso blu\".\nStrutture.\nStadio.\nIl Sancolombano gioca le partite di casa allo stadio Franco Riccardi, intitolato all'atleta banino per tre volte campione olimpico di scherma. L'impianto \u00e8 costituito da una tribuna centrale coperta ed in cemento che \u00e8 capace di contenere persone.\nCentro di allenamento.\nIl Sancolombano svolge le sue sedute di allenamento allo stadio Franco Riccardi.\nSociet\u00e0.\nOrganigramma societario.\nL'organigramma societario del Sancolombano:\nSettore giovanile.\nDalla stagione 2010-2011 la societ\u00e0 diventa Scuola Calcio Inter. Successivamente diventa Scuola Calcio Elite.\nLe formazioni giovanili del Sancolombano vanno dagli Allievi Regionali fino ai Pulcini.\nTra i calciatori che hanno indossato la maglia delle formazioni giovanili del Sancolombano, quelli da ricordare per essere approdati successivamente in societ\u00e0 professionistiche, sono Claudio Bonomi, Andrea Caracciolo, Alexis Ferrante, Francesco Bolzoni e Matteo Ardemagni.\nStatistiche e record.\nStatistiche di squadra.\nIl Sancolombano a partire dalla sua fondazione avvenuta nel 1970 ha partecipato ha 52 campionati, tutti a carattere dilettantistico, dei quali 1 a \nlivello provinciale, 40 a livello regionale e 11 a livello interregionale. Il campionato di pi\u00f9 alto livello a cui la squadra abbia partecipato \u00e8 la Serie D di 4\u00ba livello, mentre il pi\u00f9 basso \u00e8 la Terza Categoria. Il campionato in cui la squadra conta pi\u00f9 partecipazioni \u00e8 l'Eccellenza (18), quello in cui \u00e8 stato meno presente \u00e8 la Terza Categoria (1). Il miglior risultato conseguito dal club \u00e8 un 6\u00ba posto in Serie D.\nStatistiche individuali.\nIl giocatore con il maggior numero di presenze nel Sancolombano \u00e8 Marco Dalcerri, mentre il miglior marcatore \u00e8 Fabio Pancotti.\nTifoseria.\nStoria.\nIl Sancolombano conta un esiguo numero di sostenitori, infatti la propria tifoseria \u00e8 localizzata sul comune d'appartenenza. Non sono presenti gruppi di ultras.\nGemellaggi e rivalit\u00e0.\nLe principali rivalit\u00e0 tra il Sancolombano e le altre squadre sono per lo pi\u00f9 di tipo campanilistico. I dissapori principali si hanno con squadre della provincia di Lodi, ovvero il , il , con cui si gioca il derby del Lambro, e il ."}
{"id": "1283008", "revid": "1516566", "url": "https://it.wikipedia.org/wiki?curid=1283008", "title": "Gallimard", "text": "\u00c9ditions Gallimard \u00e8 una delle pi\u00f9 grandi case editrici francesi.\nSecondo un'inchiesta condotta dal quotidiano \"Guardian\" possiede il miglior catalogo al mondo (ed uno dei pi\u00f9 vasti, che comprende 17\u00a0000 titoli e oltre 7\u00a0000 autori, tra cui Marcel Proust, Andr\u00e9 Gide, Milan Kundera, Georges Simenon, Saint-John Perse, Antonin Artaud, Jean Paul Sartre, Simone de Beauvoir, Albert Camus, Jean Genet, Louis-Ferdinand C\u00e9line, Ren\u00e9 Char, Louis Aragon, Andr\u00e9 Malraux, Marguerite Yourcenar, Ionesco, Nathalie Sarraute, Marguerite Duras, Pascal Quignard, Michel Tournier, Patrick Modiano, Jean-Marie Gustave Le Cl\u00e9zio, Annie Ernaux e \u00c9douard Glissant).\nStoria.\nLa casa \u00e8 stata fondata a Parigi il 31 maggio 1911 da Gaston Gallimard (1881-1975) con il nome di \"Les \u00c9ditions de la Nouvelle revue fran\u00e7aise\" (NRF). Il monogramma NRF appare tutt'oggi su molti libri pubblicati dall'editore. Con lui Andr\u00e9 Gide e Jean Schlumberger. Nel 1919 si affianca la \"Librairie Gallimard\". Nel 1921 la casa editrice si installa al n. 3 di rue de Grenelle. Durante l'occupazione tedesca di Parigi nella seconda guerra mondiale, per restare a controllare la sua societ\u00e0 Gallimard pubblica anche opere pro-naziste, ma contemporaneamente clandestinamente per la Francia libera.\nNegli anni '60 Gaston Gallimard passa progressivamente il potere nelle mani del figlio Claude.\nDal 1988 \u00e8 guidata dal nipote del fondatore, Antoine Gallimard, che nel 1992 l'ha trasformata nel gruppo editoriale \"Groupe Madrigall\", con i marchi Gallimard, Flammarion e Casterman, di cui la famiglia possiede il 60\u0325 per cento.\nTra i suoi autori vi sono 38 premi Nobel, 36 premi Goncourt, 18 gran premi per il romanzo dell'Acad\u00e9mie fran\u00e7aise, e 10 premi Pulitzer.\nNel 2003 il gruppo Gallimard ha dato alle stampe 1\u00a0418 titoli (Gallimard, 732; Gallimard Jeunesse, 303; Gallimard Jeunesse / Giboul\u00e9es, 39; Gallimard Loisirs, 87; Gallimard \u00c9ducation, 25; Deno\u00ebl, 86; Le Mercure de France, 71; POL, 60; La Table Ronde, 67).\nGallimard e gli autori italiani.\nGli autori italiani che Gallimard ha presentato in Francia non sono pochi. Tra i pi\u00f9 noti ci sono Ungaretti, Pirandello, Svevo, Primo Levi, Pavese, Bassani, Morante, Pasolini, Montale, Savinio, Malaparte, Moravia, Buzzati, Fenoglio, Flaiano, Landolfi, Soldati, Calvino, Comisso, Palazzeschi, Vittorini, Parise, Sciascia, Morselli, Citati, Ortese, Manganelli, Magris, Natalia Ginzburg, Calasso, Camon, Consolo, Tabucchi, Baricco, De Luca, Lucarelli, Guido Crepax, Hugo Pratt.\nPoi va ricordato qualche libro di Banti, Bontempelli, Gadda, Bilenchi, Silone, Carlo Levi, Lussu, Bernari, Berto, Loy, Romano, Cecchi, Macchia, Praz, Raboni, Slataper, D'Arrigo, Delfini, Guerra, Luzi, Arbasino, Balestrini, Ottieri, Leonetti, Campo, Bene, Testori, Bonaviri, Pizzuto, Emanuelli, Meneghello, Wilcock, Del Buono, Camporesi, Carlo Ginzburg, Vassalli, Simonetta, Brelich, Bevilacqua, Capriolo, Spaziani, Barbero, Vitale, Jaeggy, Ferrante, Piumini, Camilleri, Cavazzoni, Craveri, Ferrandino, Lodoli, Vinci, Piperno, Pincio, Saviano.\nTra i classici Dante, Petrarca, Boccaccio, Ariosto, Tasso, Machiavelli, Vico, Stampa, Cellini, Da Ponte, Goldoni, Leopardi, Manzoni, Verga, Collodi, Croce, D'Annunzio, Gramsci, oltre all'antologia poetica e a quella dei \"conteurs\" del Rinascimento nella collana della \"Biblioth\u00e8que de la Pl\u00e9iade\"."}
{"id": "1283012", "revid": "287204", "url": "https://it.wikipedia.org/wiki?curid=1283012", "title": "Mariano Gonzalo Andujar", "text": ""}
{"id": "1283013", "revid": "122006899", "url": "https://it.wikipedia.org/wiki?curid=1283013", "title": "Giovanni Invernizzi (calciatore 1963)", "text": "Carriera.\nGiocatore.\nComo e Reggiana.\nComasco di nascita, inizia la propria carriera proprio nelle giovanili del . \u00c8 con la compagine lariana che effettua la sua prima apparizione in Serie A, nella stagione 1981-1982. La stagione successiva, per maturare esperienza, viene mandato in prestito alla , disputando due campionati da titolare, il primo in Serie B, il secondo in Serie C1.\nNella stagione 1984-1985 il Como lo riprende con s\u00e9 dandogli un ruolo da titolare per le successive cinque stagioni in Serie A. In questa esperienza disputa 102 incontri segnando anche le sue prime tre reti nella massima serie italiana.\nSampdoria.\nA seguito della retrocessione del Como, l'ambiziosa , reduce da una finale di Coppa delle Coppe, si fa avanti per l'acquisto del centrocampista per la stagione 1989-1990. \u00c8 l'inizio di un'importante esperienza che durer\u00e0 quasi dieci anni, coincidendo coi maggiori successi nella storia della compagine ligure.\nDalla stagione successiva si ritrova a essere uno dei centrocampisti chiave e simbolo della squadra. Con Roberto Mancini, Gianluca Vialli, Pietro Vierchowod, Attilio Lombardo e gli altri giocatori porta infatti la squadra genovese prima alla vittoria della Coppa delle Coppe (1989-1990), quindi del campionato italiano (1990-1991), poi della Supercoppa italiana (1991), alla finale di Coppa dei Campioni (1991-1992) e infine alla vittoria della Coppa Italia, nella stagione 1993-1994.\nNel campionato di Serie A 1990-1991 segna al la prima rete della stagione nella quale la Sampdoria avrebbe poi vinto lo scudetto. Termina la propria carriera di calciatore alla Sampdoria, nel 1997, con al suo attivo un totale di 13 stagioni in Serie A, e sei gol.\nAllenatore.\nSampdoria.\nDopo la carriera da calciatore rimane nella Sampdoria col ruolo di allenatore degli Allievi Nazionali dal 1997 al 2001. Diventa poi responsabile del settore giovanile dei blucerchiati fino al 2003 quando torna in panchina, allenando la formazione Primavera fino alla stagione 2004-2005.\nBogliasco.\nNella stagione successiva passa al Bogliasco D'Albertis come responsabile del settore giovanile. Il 15 giugno 2009 diventa allenatore della prima squadra, nel campionato regionale di Eccellenza. Il 1\u00ba maggio 2011 ottiene con una giornata di anticipo la promozione in Serie D, grazie alla vittoria sulla Cairese per 3-0. La stagione successiva porta il Bogliasco alla salvezza con diverse giornate d'anticipo, raggiungendo cos\u00ec l'obiettivo stagionale.\nL'11 aprile 2012 la squadra comunica la rescissione del contratto a causa di indiscrezioni giornalistiche su un possibile accordo tra Invernizzi e la Virtus Entella, club ligure di Lega Pro Seconda Divisione di Chiavari, per diventarne, a partire dalla stagione 2012-2013, il nuovo responsabile del settore giovanile. Il 30 maggio l'Entella annuncia che a occuparsi del settore \u00e8 Manuel Montali, allenatore degli Allievi Nazionali biancocelesti.\nGli anni alla Sampdoria e la parentesi allo Spezia.\nIl 4 luglio 2012 la Sampdoria annuncia l'accordo raggiunto con Invernizzi per ricoprire il ruolo di responsabile tecnico del settore giovanile, ruolo che torna a coprire dopo quasi dieci anni.. Il 2 settembre 2015 ricopre anche il ruolo di allenatore della Primavera visto il passaggio di Francesco Pedone alla prima squadra come vice di Walter Zenga. Il 5 ottobre lascia la guida tecnica a Marco Masi.\nIl 28 dicembre 2018 diventa pure membro del CdA del club.\nNel settembre del 2020, dopo aver perso il posto alla Samp, diventa il responsabile del settore giovanile dello , neo promosso in Serie A. Il 30 giugno 2021 risolve il suo contratto con il club per poi tornare alla Samp il 20 luglio seguente firmando un contratto biennale."}
{"id": "1283020", "revid": "6923", "url": "https://it.wikipedia.org/wiki?curid=1283020", "title": "Compagnia del Bigallo", "text": " \nLa Compagnia del Bigallo (anche conosciuta come Confraternita del Bigallo) era un'associazione religiosa di laici fondata a Firenze, nel 1244, dall'inquisitore domenicano Fra Pietro da Verona, allo scopo costituire una \"milizia delle fede\" (\"miles fidei\") per sradicare l'eresia dei C\u00e0tari. Nacque dalla compagnia di Santa Maria Maggiore, prendendo il nome dallo Spedale del Bigallo di Bagno a Ripoli da essa posseduto e gestito.\nNell'anno di fondazione, le milizie della fede vennero impiegate nei sanguinosi scontri del Trebbio e di Santa Felicita, con i quali fu stroncata la rivolta patarina di Firenze.\nAbbandonata l'iniziale struttura militare, si trasform\u00f2 in compagnia con finalit\u00e0 caritative.\nDal 1425 al 1489 la Compagnia del Bigallo si un\u00ec alla Compagnia della Misericordia, dalla quale eredit\u00f2 l'edificio, prospiciente il duomo di Firenze, con la famosa loggetta che ne prese il nome."}
{"id": "1283021", "revid": "767487", "url": "https://it.wikipedia.org/wiki?curid=1283021", "title": "Twin Sisters", "text": "Twin Sisters (\"De Tweeling\") \u00e8 un film del 2002 diretto da Ben Sombogaart, basato su un romanzo del 1993. Fu nominato all'Oscar al miglior film straniero.\nTrama.\nAnna e Lotte sono due sorelle gemelle tedesche separate durante la loro infanzia negli anni venti. Le gemelle crescono anche separatamente, Anna in Germania, in una famiglia di contadini nella quale viene maltrattata, mentre Lotte nei Paesi Bassi, in una famiglia agiata. Si ritroveranno ad inizio della Seconda guerra mondiale, ma si separarono subito dopo. La guerra lascia rancori tra le due sorelle, perch\u00e9 Lotte si fidanza con un ragazzo ebreo, internato poi ad Auschwitz, mentre Anna con un giovane ufficiale delle SS, anch'egli ucciso da una granata. Anna e Lotte si ncontreranno nuovamente in vecchiaia."}
{"id": "1283022", "revid": "1543377", "url": "https://it.wikipedia.org/wiki?curid=1283022", "title": "Capitan Power", "text": "Capitan Power e i combattenti del futuro (\"Captain Power and the Soldiers of the Future\"), meglio noto semplicemente come Capitan Power, \u00e8 un telefilm di fantascienza prodotto negli Stati Uniti dove fu trasmesso tra il 1987 e il 1988.\nIn Italia, la serie venne trasmessa dal circuito Odeon TV.\nAmbientata in un prossimo futuro post apocalittico, la serie narra di un pugno di soldati impegnati a salvare l'umanit\u00e0 superstite dal dominio delle macchine.\nEsperimento unico nel suo genere, la particolarit\u00e0 della serie consisteva nell'interattivit\u00e0 tra telefilm e merchandising: gli action figure in vendita nei negozi reagivano agli impulsi audio e video trasmessi durante la serie televisiva. Una serie di videocassette di cartoni animati, studiati principalmente per l'interazione con il merchandise, \u00e8 stata messa in vendita parallelamente nello stesso periodo.\nTrama.\nXXII secolo. In seguito a una rivolta delle macchine la razza umana \u00e8 stata quasi annientata e ridotta in schiavit\u00f9. Il pianeta \u00e8 quindi comandato da potenti intelligenze artificiali, a cui gli unici a opporsi sono uno sparuto gruppo di dissidenti umani. Il capitano Jonathan Power e il suo gruppo di uomini, chiamati \"i combattenti del futuro\", infatti tentano di opporsi alla dominazione delle macchine per cambiare le sorti dell'umanit\u00e0.\nEpisodi.\nLa prima stagione viene trasmessa a partire dal 20 settembre 1987, mentre in Italia le trasmissioni furono curate da Odeon TV nel 1988.\nUna seconda stagione del telefilm, fu sceneggiata, ma mai prodotta. In questa sarebbero stati introdotti nuovi personaggi:"}
{"id": "1283025", "revid": "121346835", "url": "https://it.wikipedia.org/wiki?curid=1283025", "title": "Gavinana (Firenze)", "text": "Gavinana \u00e8 uno dei quartieri pi\u00f9 antichi di Firenze, costruito sulla sponda sinistra dell'Arno nella parte sud-orientale della citt\u00e0 e confina con il comune di Bagno a Ripoli. Insieme a quello del Galluzzo forma il Quartiere 3 di Firenze.\nStoria e toponomastica.\nIl quartiere di Gavinana inizia il proprio sviluppo contemporaneo dalla zona di Ricorboli, per altro centro documentato fin dall'XI secolo D.C., a partire dagli anni 60 del XIX secolo, a seguito cio\u00e8 dello spostamento a Firenze della Capitale del Regno d'Italia, ma e nei primi anni del '900 che si ha una vera e propria espansione urbanistica, con villette e altre costruzioni in stile umbertino, sul trecentesco tracciato della via di Ripoli che conduceva verso sud-est zona che anticamente era chiamata \"Piano di Ripoli\" come si dice nelle antiche cronache:\nOggi il quartiere prende il nome dalla sua piazza centrale, dedicata alla battaglia di Gavinana, localit\u00e0 della Montagna Pistoiese dove Francesco Ferrucci, a capo delle truppe fiorentine, si scontr\u00f2 con le truppe dell'Imperatore Carlo V e fu ucciso, al tempo dell'Assedio di Firenze del 1529-1530. Poco distante da piazza Gavinana si trovano il lungarno e la piazza intitolati a Francesco Ferrucci.\nCaratteristica del quartiere \u00e8 la toponomastica stradale, spesso rifacentesi a personaggi della storia fiorentina del Medioevo e del Rinascimento, e in particolare a comandanti militari o a capitani di ventura e umanisti.\nTre ponti che attraversano l'Arno lo collegano all'altra sponda della citt\u00e0: il ponte San Niccol\u00f2 (un tempo popolarmente chiamato \"Ponte di Ferro\"), il pi\u00f9 recente (degli anni '70) ponte Giovanni da Verrazzano e dal 1981 il ponte di Varlungo che collega l'Arno con l'uscita \"Firenze sud\" dell'Autostrada del Sole all'altezza della frazione Nave a Rovezzano.\nL'urbanizzazione relativamente recente della zona ha preservato alcune realt\u00e0 architettoniche preesistenti. Nella zona di Gavinana si trovano la chiesa di Santa Margherita a Montici e la chiesa di Santa Maria a Ricorboli, ricostruita tra il 1906 e il 1926, su progetto di Enrico Au-Capitaine (1843-1909), a sostituire la pi\u00f9 antica chiesa risalente al XIV secolo (della vecchia chiesa restano soltanto l'altare maggiore e il campanile; la chiesa conteneva la tavola della \"Madonna del rifugio\" attribuita a Giotto: l'opera \u00e8 oggi collocata e visibili nella nuova chiesa). Inoltre la Villa di Rusciano, voluta da Luca Pitti su disegno di Filippo Brunelleschi, Villa Il Tasso gi\u00e0 abitazione dello storico dell'arte Roberto Longhi oggi sede di una delle pi\u00f9 importanti strutture di studio della storia dell'arte di Firenze, la cosiddetta \"Fondazione Longhi\" e la Villa del Bandino che d\u00e0 il nome alla parte del quartiere pi\u00f9 antica e storico-culturale detta appunto il Bandino, dentro il giardino della villa fu costruita nel 1746 la cosiddetta Grotta del Bandino ad imitazione delle grandi grotte cinquecentesche delle ville medicee e della \"Grotta di Boboli\" costruita dall'architetto Bernardo Buontalenti nel giardino omonimo.\nAlcuni edifici seicenteschi, in qualche caso raggiungibili percorrendo strade strette separate da mura continue rispetto ai campi adiacenti, conferiscono a tutt'oggi alle zone meno trafficate del quartiere l'atmosfera rievocata dalle opere di Ottone Rosai dal momento che l'urbanizzazione non ha cancellato del tutto l'antica sistemazione del territorio.\nIl quartiere di Gavinana fu pesantemente colpito dall'alluvione di Firenze del 1966; nella zona compresa tra piazza Gualfredotto da Milano e via Niccol\u00f2 da Uzzano, i punti pi\u00f9 bassi della zona, ma l'acqua arriv\u00f2 fino alla zona collinare intorno a via Erbosa e il Bandino dove raggiunse un'altezza di circa cinque metri. A Carlo Maggiorelli, operaio dell'acquedotto sorpreso sul lavoro dall'ondata di piena, \u00e8 stata dedicata una via a pochi passi dall'impianto dell'Anconella, poi trasformato in parco che, insieme all\"'Albereta\", \u00e8 oggi uno dei polmoni verdi del quartiere.\nIl quartiere di Gavinana continu\u00f2 la sua espansione nel corso degli anni '70-80 fino a raggiungere il borgo di Ponte a Ema e il comune di Bagno a Ripoli a sud-est, con la costruzione del comprensorio di Sorgane, e sul confine ovest la collina di Arcetri e il viale dei Colli.\nTra i cambiamenti intervenuti nel corso degli ultimi decenni va notata la scomparsa di molte attivit\u00e0 industriali, alcune delle quali occupavano aree di ampiezza ragguardevole come quella dell'Area ex-Longinotti tra via Erbosa e piazza del Bandino (oggi intitolata al ciclista Gino Bartali, che si spense proprio nella zona di Gavinana). Queste aree hanno lasciato il posto a grandi magazzini e ad attivit\u00e0 commerciali.\nI caduti di Pian dell'Albero.\nDurante la Seconda guerra mondiale il quartiere di Gavinana fu un centro di reclutamento di partigiani della \"Brigata d'Assalto Garibaldi Sinigaglia\" costituitasi nel giugno del 1944. Il 20 giugno del '44 la Brigata fu intercettata durante un rastrellamento dei tedeschi presso la localit\u00e0 \"Pian dell'Albero\" durante la quale fecero 20 morti mentre 21 prigionieri, fra cui alcuni soldati russi, furono subito impiccati.\nOggi, nel quartiere di Gavinana, ci sono due monumenti che ricordano questo eccidio, una targa che si trova sulla facciata della \"Scuola Elementare Giovanni Villani\" in Viale Donato Giannotti, e un monumento in Piazza Cardinale Elia Dalla Costa che ricordano i nomi dei caduti."}
{"id": "1283026", "revid": "125634223", "url": "https://it.wikipedia.org/wiki?curid=1283026", "title": "Emily Blunt", "text": "Ha ottenuto il riconoscimento per il suo ruolo nel film \"My Summer of Love\" (2004) e nel film televisivo \"Gideon's Daughter\" (2006), che le \u00e8 valso il Golden Globe nella sezione migliore attrice non protagonista in una serie, miniserie o film televisivo. Il successo internazionale arriva poi con il film \"Il diavolo veste Prada\" (2006), per il quale ha ricevuto la sua seconda candidatura ai Gloden Globe, nella sezione migliore attrice non protagonista in un film.\nEmily ha ricevuto altre quattro nomination ai Golden Globe per i suoi ruoli nel film storico \"The Young Victoria\" (2009), nel romantico \"Il pescatore di sogni\" (2011) e nei musicali \"Into the Woods\" (2014) e \"Il ritorno di Mary Poppins\" (2018). Nel 2019 si \u00e8 aggiudicata uno Screen Actors Guild Award nella sezione migliore attrice non protagonista per la sua interpretazione nel film \"A Quiet Place - Un posto tranquillo\" (2018), diretto dal marito John Krasinski.\nBiografia.\nEmily Blunt \u00e8 nata a Wandsworth, un distretto a sud-ovest di Londra, da una famiglia dell'alta borghesia britannica. \u00c8 la seconda di quattro figli nati da Joanna Mackie, ex attrice e insegnante, e dall'avvocato Oliver Simon Peter Blunt. I suoi fratelli sono Felicity, Sebastian e Susannah. Fra i sette ed i quattordici anni ha sviluppato un certo grado di balbuzie, riuscendo in seguito a controllare il proprio eloquio anche grazie ad un insegnante di recitazione.\nFrequent\u00f2 la \"Ibstock Place School\" a Roehampton, nel sud-ovest di Londra, e all'et\u00e0 di 16 anni and\u00f2 alla \"Hurtwood House\" a Dorking, nel Surrey, un college privato noto per il suo programma di arti dello spettacolo. Nel 2000 fu selezionata per partecipare al \"Festival del Teatro di Edimburgo\", dove fu scoperta da un agente e inizi\u00f2 la sua carriera.\nCarriera.\nDopo gli studi di recitazione inizia la sua gavetta in teatro dove porta in scena il \"Romeo e Giulietta\" di William Shakespeare. Debutt\u00f2 sul piccolo schermo nel 2003 con il film \"Boudica\", diretto da Bill Anderson. Nello stesso anno interpret\u00f3 la regina Catherine Howard nella miniserie tv Henry VIII. In seguito partecip\u00f2 ad altre produzioni televisive come ad un episodio della serie TV \"Poirot\", intitolato \"Poirot sul Nilo\".\nIl primo ruolo importante arriv\u00f2 nel 2004, al cinema, in \"My Summer of Love\", film di Pawe\u0142 Pawlikowski riguardante l'amore lesbo tra due adolescenti. Nel 2005 recita nel film TV \"Gideon's Daughter\", per il quale si aggiudic\u00f2 un Golden Globe; questo la fece notare ad Hollywood, tanto che nel 2006 recit\u00f2 al fianco di Susan Sarandon ne \"Le verit\u00e0 negate\". La vera fama e popolarit\u00e0 le arrivarono grazie all'interpretazione dell'inquieta e allarmante collega di Anne Hathaway ne \"Il diavolo veste Prada\": testate importanti come \"Entertainment Weekly\" e l'attrice Meryl Streep hanno tessuto le sue lodi, per la sua interpretazione che rub\u00f2 la scena alla Hathaway. Grazie a questo ruolo ottenne una candidatura ai Golden Globe per la migliore attrice non protagonista. Nel 2007 lavor\u00f2 in film come \"Il club di Jane Austen\" con Maria Bello, \"L'amore secondo Dan\" con Steve Carell e \"La guerra di Charlie Wilson\" con Tom Hanks e Julia Roberts.\nNel 2009 interpret\u00f2 la regina Vittoria nel film \"The Young Victoria\", diretto da Jean-Marc Vall\u00e9e e scritto da Julian Fellowes, con Miranda Richardson nel ruolo della Duchessa di Kent, madre di Vittoria, e di Rupert Friend nel ruolo del principe consorte Alberto; per questa interpretazione fu candidata al Golden Globe per la migliore attrice in un film drammatico. Nel 2011 l'attrice venne scelta da Yves Saint Laurent come testimonial del profumo Opium. Nel 2011 recit\u00f2 nel fantastico \"I guardiani del destino\", al fianco di Matt Damon. Nel 2012 fu nel cast di \"Looper\" e nel 2014 recit\u00f2 in due pellicole, \"Edge of Tomorrow - Senza domani\" e \"Into the Woods\", musical dove torn\u00f2 a condividere la scena con Meryl Streep. L'anno successivo fu protagonista della pellicola \"Sicario\", diretta da Denis Villeneuve e presentata in anteprima al Festival di Cannes.\nNel 2016 fu tra i protagonisti della pellicola \"Il cacciatore e la regina di ghiaccio\", prequel del film del 2012 \"Biancaneve e il cacciatore\". Il cast \u00e8 completato da Charlize Theron, Jessica Chastain e Chris Hemsworth. Sempre nel 2016 interpret\u00f2 Rachel Watson nell'adattamento cinematografico del romanzo best seller di Paula Hawkins \"La ragazza del treno\". Sempre in quell'anno fu scelta per interpretare Mary Poppins nel \"Il ritorno di Mary Poppins\", sequel del classico \"Mary Poppins\" del 1964, e adattamento cinematografico del libro di P. L. Travers, \"Mary Poppins ritorna\". La pellicola \u00e8 uscita nelle sale cinematografiche il 19 dicembre 2018.\nNel 2018 fu anche protagonista del film \"A Quiet Place - Un posto tranquillo\", nel quale recit\u00f2 accanto al marito John Krasinski, quest'ultimo nella veste anche di regista e sceneggiatore della pellicola. Il film narra le vicende di una famiglia costretta a vivere nel silenzio assoluto, per evitare l'attenzione di una razza aliena che attacca non appena sente un rumore. \u00c8 da ricordare che nel 2021 \u00e8 stata protagonista del film \"Jungle Cruise\". Il film \u00e8 stato un successo sia di critica che di pubblico, incassando 340 milioni di dollari a fronte di un budget di 17 milioni. Nello stesso anno prese parte al sequel, \"A Quiet Place II\", accanto a Cillian Murphy.\nVita privata.\nBlunt ha avuto una relazione di tre anni con il cantante canadese Michael Bubl\u00e9. L'attrice ha partecipato ai cori del brano \"Me and Mrs. Jones\" incluso nell'album dell'ex fidanzato \"Call Me Irresponsible\".\nNel 2009 si fidanza con l'attore e regista John Krasinski, che ha sposato il 10 luglio 2010 a Cernobbio, sul lago di Como. La coppia ha due figlie, Hazel, nata il 16 febbraio 2014 e Violet nata nel giugno 2016. Nell'agosto 2015 ha ottenuto la cittadinanza statunitense.\n\u00c8 cognata dell'attore Stanley Tucci, il quale \u00e8 sposato con la sorella dell'attrice, Felicity Blunt.\nRiconoscimenti.\nGolden Globe\nAACTA Award\nCritics' Choice Movie Award\nDetroit Film Critics Society\nDublin Film Critics Circle Awards\nEmpire Awards\nJupiter Award\nMTV Movie &amp; TV Awards\nE! People's Choice Awards\nPremio BAFTA\nSatellite Award\nSaturn Award\nScreen Actors Guild Award\nTeen Choice Award\nYoga Awards\nDoppiatrici italiane.\nNelle versioni in italiano dei suoi film, Emily Blunt \u00e8 stata doppiata da:\nDa doppiatrice \u00e8 sostituita da:"}
{"id": "1283027", "revid": "599013", "url": "https://it.wikipedia.org/wiki?curid=1283027", "title": "Fernando Mu\u00f1oz", "text": "Carriera.\nClub.\nCresciuto calcisticamente nel Siviglia, squadra della sua citt\u00e0, nel 1990 approd\u00f2 al Barcellona, dove sino al 1992 fu tra i componenti del \"Dream Team\" allenato da Johan Cruijff, vincendo la Coppa dei Campioni 1991-1992 e 2 titoli spagnoli consecutivi. Ceduto al , vi rimase fino al 1996 prima di passare al Espanyol. Nel 2001 con cui chiuse la carriera dopo una stagione al Elche.\nNazionale.\nCon la divisa della Nazionale spagnola ha totalizzato 8 presenze. Ha debuttato il 12 settembre 1990 contro il , mentre la sua ultima gara con le Furie Rosse \u00e8 stata il 22 aprile 1992, contro l'."}
{"id": "1283036", "revid": "1266208", "url": "https://it.wikipedia.org/wiki?curid=1283036", "title": "Campionato del mondo F.I.S.A. di Subbuteo 1986 - Categoria seniores", "text": "Il \"5th F.I.S.A. World Championships\" di Subbuteo (Calcio da tavolo) di Atene in Grecia.\nFasi di qualificazione ed eliminazione diretta della Categoria Seniores.\nPer la classifica finale vedi Classifica.\nPer le qualificazioni delle altre categorie:"}
{"id": "1283038", "revid": "1439131", "url": "https://it.wikipedia.org/wiki?curid=1283038", "title": "De Dion-Bouton 10CV e 12CV", "text": "Le 10CV e 12CV erano due famiglie di autovetture di fascia medio-alta prodotte complessivamente tra il 1903 e il 1914 dalla Casa automobilistica francese De Dion-Bouton.\nStoria.\nQueste due famiglie di autovetture furono introdotte dalla Casa di Puteaux quando ci si rese conto che l'economia della Casa non poteva pi\u00f9 sorreggersi unicamente con le piccole vetturette equipaggiate da un monocilindrico.&lt;br&gt;\nIl successo che la Casa stava ottenendo era pi\u00f9 che buono e via via la clientela mostrava di desiderare anche vetture di un altro tipo, pi\u00f9 grandi e raffinate.&lt;br&gt;\nLa prima vettura introdotta fu quindi la Type W, la cui commercializzazione cominci\u00f2 nel 1903 e che apparteneva di fatto alla categoria delle 10CV: era equipaggiata da un motore a 2 cilindri da 1.4 litri di cilindrata e montava un cambio a 3 marce.&lt;br&gt;\nAlla fine del 1904 fu sostituita dalla Type AB, simile nella meccanica, la quale, un anno dopo fu offerta anche con carrozzeria di tipo \"tonneau\".&lt;br&gt;\nNel frattempo si lavorava alla realizzazione di vetture di fascia leggermente superiore: la prima vettura facente parte di tale famiglia fu la Type AW, derivante direttamente dalla Type W, ma equipaggiata con un motore a 4 cilindri da 1767 cm\u00b3, quindi pi\u00f9 grande e appartenente pertanto alla famiglia delle 12CV. Dello stesso anno fu anche la Type BH , dotata di meccanica analoga.&lt;br&gt;\nPer quattro anni non vi furono novit\u00e0 di rilievo, a parte l'introduzione nel 1909 del modello CL 10CV dotata di un motore a 4 cilindri in linea da 1368 cm\u00b3.&lt;br&gt;\nSi arriv\u00f2 cos\u00ec al 1912, anno in cui la gamma della 10CV fu rinfrescata con l'arrivo della Type DH, che montava un 4 cilindri da 1641 cm\u00b3. Nello stesso anno, la famiglia delle 12CV fu altrettanto rinnovata grazie all'introduzione della Type DI.&lt;br&gt;\nL'anno seguente, la Type DH fu sostituita dalla Type DX, che per\u00f2 non port\u00f2 niente di nuovo.&lt;br&gt;\nCon l'avvento della Prima guerra mondiale, la produzione fu interrotta. &lt;br&gt;\nUfficialmente, il \"grosso\" della produzione De Dion-Bouton relativa a queste due famiglie di vetture termin\u00f2 qui, anche se vi fu un tentativo di rispolverare questa fascia di mercato prima nel 1920, con il lancio di un modello con motore da 1847 cm\u00b3 e poi nel 1923, anno in cui venne commercializzata la Type IT, che per\u00f2 non incontr\u00f2 successo."}
{"id": "1283045", "revid": "63727", "url": "https://it.wikipedia.org/wiki?curid=1283045", "title": "De Dion-Bouton 10CV e 12 CV", "text": ""}
{"id": "1283054", "revid": "17654", "url": "https://it.wikipedia.org/wiki?curid=1283054", "title": "Ferrari 456M", "text": ""}
{"id": "1283055", "revid": "968255", "url": "https://it.wikipedia.org/wiki?curid=1283055", "title": "K\u012blauea", "text": "Il K\u012blauea \u00e8 un vulcano situato sull'isola Hawaii, la pi\u00f9 estesa dell'omonimo arcipelago. Il suo nome, nella lingua locale polinesiana significa \"nuvola di fumo che sale\".\nDescrizione.\nI vulcani come il K\u012blauea si formano per la presenza sotto la crosta terrestre di un punto caldo di risalita di roccia fusa, fenomeno vulcanico caratteristico di pochissime aree della superficie terrestre (p. es. Islanda, Yellowstone).\nBuona parte della superficie di lava che lo ricopre ha poco pi\u00f9 di 1000 anni. Si trova sulle pendici, ad una quota di 1200 metri, di uno dei pi\u00f9 grandi vulcani del mondo, il Mauna Loa. Di questo complesso fanno parte anche altri elementi: il Pu\u02bbu \u02bb\u014c\u02bb\u014d e il Halema'uma'u, il primo un cono vulcanico, che \u00e8 attivo ininterrottamente dal 4 maggio 2018 e il secondo un cratere pressoch\u00e9 circolare (770 x 900\u00a0m) all'interno (83\u00a0m sotto il livello di base) della pi\u00f9 ampia caldera del Kilauea, attualmente (2013) attivo con un lago di lava che fluttua tra i 70 e i 150\u00a0m sotto l'orlo del cratere. La lava raffreddandosi velocemente al contatto con l'acqua marina forma nuvole di gas e vapore, aumentando contemporaneamente la superficie dell'isola; vengono a crearsi inoltre improvvise fontane di lava, con ricadute e solidificazioni di ceneri, formazione e collassi di coni. I versamenti magmatici formano, per poi percorrerli, tunnel di lava. Tutte queste sono le attivit\u00e0 tipiche di questo complesso vulcanico. I continui cambiamenti dovuti alla natura mutevole dei vulcani attivi rendono questa una zona in continua evoluzione.\nRecenti studi hanno indagato sulla struttura interna del vulcano, grazie all'analisi delle onde sismiche che lo attraversano, arrivando alla localizzazione del serbatoio magmatico, situato a pochi chilometri di profondit\u00e0; quindi la struttura vulcanica, costituita dalla lava solidificata, \u00e8 collocata sopra il serbatoio. Ad ogni eruzione, la lava del vulcano viene sotterrata dai flussi lavici successivi; questo fatto comprime sempre pi\u00f9 la lava fino a che la sua densit\u00e0 pareggi quella del magma. Questa condizione \u00e8 stata rintracciata ad una profondit\u00e0 di circa tre chilometri. Inoltre ad ogni eruzione la sommit\u00e0 del vulcano va in subsidenza e la composizione della lava muta durante certe eruzioni prolungate, e la lava fuoriuscita tardivamente \u00e8 pi\u00f9 ricca di olivina e presenta una temperatura pi\u00f9 alta della lava precedentemente eruttata.\nUlteriori studi effettuati presso l\"'Hawaiian Volcano Observatory\" hanno chiarito che il volume di lava espulso nella fase eruttiva e con esso anche il magma emesso dal serbatoio, \u00e8 proporzionale al livello del rift responsabile del fenomeno eruttivo. Inoltre tra il serbatoio e le profondit\u00e0 magmatiche che lo riforniscono si viene a creare, durante l'eruzione, una differenza di pressione che produce come effetto il riempimento del serbatoio stesso; alla fine dell'eruzione, parti di roccia chiudono il condotto in cui \u00e8 circolato il magma e quindi la conseguenza di tutto ci\u00f2 \u00e8 l'intensificarsi della pressione, causato dalla risalita del magma dal mantello e la creazione di nuovi passaggi sotterranei nel momento in cui il serbatoio si riempie.\nIn qualche occasione, il K\u012blauea \u00e8 stato protagonista di forti esplosioni di vapore, che hanno provocato numerosi morti, come nel 1790, inoltre un altro pericolo per la popolazione locale \u00e8 il rischio di un fenomeno sismico e proprio il K\u012blauea ha prodotto, il 29 novembre del 1975, uno dei pi\u00f9 violenti terremoti americani del XX secolo, raggiungendo una intensit\u00e0 di magnitudo di 7,2.I terremoti sono la conseguenza di spostamenti in massa di magma, soprattutto se ubicati nella zona di rift.\nGli abitanti delle Hawaii associavano i fenomeni vulcanici agli umori di una divinit\u00e0 femminile denominata Pele, la cui abitazione sarebbe ubicata in corrispondenza del grande cratere situato in cima al K\u012blauea."}
{"id": "1283060", "revid": "599013", "url": "https://it.wikipedia.org/wiki?curid=1283060", "title": "Vladimir Bali\u0107", "text": ""}
{"id": "1283064", "revid": "767487", "url": "https://it.wikipedia.org/wiki?curid=1283064", "title": "I fratelli McMullen", "text": "I fratelli McMullen (\"The Brothers McMullen\") \u00e8 un film del 1995 scritto e diretto da Edward Burns, all'esordio nella regia.\nTrama.\nTre fratelli irlandesi che vivono a New York sono alla ricerca del vero amore, ognuno a modo suo, ma la forte educazione cattolica e sessuofobica con cui sono cresciuti rende difficili i rapporti con le donne."}
{"id": "1283069", "revid": "767487", "url": "https://it.wikipedia.org/wiki?curid=1283069", "title": "Juan Carlos Unzu\u00e9", "text": "Carriera.\nCalciatore.\nCominci\u00f2 la propria carriera professionistica nel 1986 nelle file dell'Osasuna, la squadra della sua citt\u00e0. Nel 1988 venne messo sotto contratto dal Barcellona. In due stagioni collezion\u00f2 5 presenze, essendo la riserva di Andoni Zubizarreta e, sotto la guida di Johan Cruijff, vinse la Coppa delle Coppe 1988-1989.\nDal 1990 al 1997 gioc\u00f2 nel Siviglia; per cinque stagioni di fila gioc\u00f2 quasi tutte le partite della squadra andalusa. Nel 1997, dopo sette stagioni al Siviglia e 222 presenze in Primera Divisi\u00f3n, venne ceduto al Tenerife, dove trascorse due stagioni, fino alla retrocessione in Segunda Divisi\u00f3n del 1998-1999.\nNel 1999 Unzu\u00e9 si trasfer\u00ec al Real Oviedo. Con la squadra asturiana, dove fece da riserva a Esteban, non gioc\u00f2 alcuna gara in campionato e 7 in Coppa del Re. Dopo la retrocessione del 2001, torn\u00f2 all'Osasuna, la squadra che lo aveva lanciato, dove gioc\u00f2 una prima stagione da titolare e una seconda da riserva, per poi chiudere la carriera alla fine della stagione 2002-2003, annata in cui l'Osasuna fu tra le semifinaliste di Coppa del Re.\nAllenatore.\nDopo il ritiro, intraprese la carriera di allenatore portieri, entrando nello staff di Frank Rijkaard al Barcellona. Ricopr\u00ec lo stesso ruolo anche sotto la gestione di Pep Guardiola.\nIl 17 giugno 2010 inizi\u00f2 la carriera di allenatore in prima, assumendo la guida del , in Segunda Divisi\u00f3n. Un anno dopo torn\u00f2 a rivestire il ruolo di allenatore dei portieri del Bar\u00e7a, rimpiazzando Carles Busquets.\nIl 21 giugno 2012 fu nominato allenatore del , ma gi\u00e0 il 13 agosto fu esonerato.\nIl 13 giugno 2013 fu ingaggiato come vice di Luis Enrique dal e il 15 luglio 2014 si trasfer\u00ec al Barcellona insieme a Luis Enrique, che lo mantenne come proprio vice.\nIl 28 maggio 2017 torn\u00f2 a ricoprire l'incarico di allenatore in prima, assumendo la guida del Celta con contratto biennale. Il deludente tredicesimo posto finale indusse la societ\u00e0 a esonerare l'allenatore al termine dell'annata 2017-2018. Il 13 giugno 2019 assunse la guida del , reduce dalla retrocessione in seconda serie; fu esonerato il 21 ottobre seguente.\nIl 18 giugno 2020, ha annunciato il suo ritiro da allenatore dopo aver scoperto di essere affetto da SLA.\nStatistiche.\nAllenatore.\nClub.\n\"Statistiche aggiornate al 20 ottobre 2019.\""}
{"id": "1283077", "revid": "6392", "url": "https://it.wikipedia.org/wiki?curid=1283077", "title": "Ragione e Sentimento", "text": ""}
{"id": "1283079", "revid": "1266208", "url": "https://it.wikipedia.org/wiki?curid=1283079", "title": "Campionato del mondo F.I.S.A. di Subbuteo 1986 - Categoria juniores", "text": "Il \"5th F.I.S.A. World Championships\" di Subbuteo (Calcio da tavolo) di Atene in Grecia.\nFasi di qualificazione ed eliminazione diretta della Categoria Juniores.\nPer la classifica finale vedi Classifica.\nPer le qualificazioni delle altre categorie:"}
{"id": "1283080", "revid": "329581", "url": "https://it.wikipedia.org/wiki?curid=1283080", "title": "Lista dei patrimoni dell'umanit\u00e0", "text": "\"N.B.: Il numero tra parentesi indica l'anno di ingresso nella lista\".\nPatrimoni dell'umanit\u00e0 per stato.\nGerusalemme.\nVedi anche Gerusalemme\nTra cui in.\nVedi anche Gerusalemme\nPatrimoni transfrontalieri.\nL'UNESCO considera la possibilit\u00e0 del riconoscimento di siti la cui estensione attraversa i confini degli Stati, detti quindi transfrontalieri.\nNel caso, ad esempio, delle antiche faggete primordiali dei Carpazi e di altre regioni d\u2019Europa il patrimonio comprende siti in ben 18 stati, mentre in quello dell'arco geodetico di Struve il patrimonio si estende in 10 stati (alla creazione dell'arco, 1816-1855, erano solo due; sono aumentati a seguito delle vicende politiche della Scandinavia, dell'impero russo e dello stato sovietico).\nLa nazione che ha pi\u00f9 siti transfrontalieri \u00e8 la Germania (10), mentre Austria e Germania, Francia e Germania e Italia e Svizzera sono quelle che ne hanno di pi\u00f9 in comune (4). Di seguito ne viene proposta una lista."}
{"id": "1283081", "revid": "767487", "url": "https://it.wikipedia.org/wiki?curid=1283081", "title": "The Redskins", "text": "The Redskins \u00e8 un gruppo musicale inglese formato da tre \"skinhead rossi\" animati da passione politica che provarono a sensibilizzare l'opinione pubblica cercando di costruire un'opposizione sociale nell'era di Margaret Thatcher, attivandosi con la band in una serie di concerti e tour a favore dello sciopero dei minatori inglesi, contro il razzismo e l'apartheid.\nBiografia.\nChris Dean (che sotto il nome X Moore aveva una carriera parallela come giornalista di New Musical Express) e Martin Hewes formarono nel 1981 a York, in Inghilterra, la loro prima band, chiamata \"No Swastikas\". Insieme al batterista Nick King, nel 1982 si trasferirono a Londra, cambiando il nome in \"The Redskins\". Il gruppo era fortemente politicizzato e Chris, militante del Socialist Workers Party insieme al compagno Martin, port\u00f2 le sue istanze di socialismo rivoluzionario nei testi musicali che proponeva.\nDurante i primi concerti a Londra il loro look ed i loro testi fecero notizia. Ci furono interruzioni e botte durante i gigs e provocazioni di ogni tipo da parte degli skinhead di destra. Nel luglio 1982 realizzarono il loro primo singolo dal titolo \"Lev Bronstein\". Qualche mese dopo venne introdotta nel gruppo una stabile sezione fiati. Nel 1983 usc\u00ec il secondo singolo, \"Lean On Me\". I commenti della stampa specializzata furono entusiasti e \"Lean On Me\" venne definito come il miglior singolo inglese del 1983, fruttando ai The Redskins un contratto con la Decca Records all'inizio del 1984.\nLa carriera della band si svilupp\u00f2 parallelamente al grande sciopero dei minatori (il pi\u00f9 importante di tutta la storia sindacale inglese), che venne seguito dai The Redskins con una passione del tutto particolare. Usc\u00ec il singolo \"Keep On Keepin'On\" e fu un altro anthem dedicato all'orgoglio della classe lavoratrice.\nNel marzo 1985 usc\u00ec un altro singolo, \"Bring It Down\". Nel frattempo ci fu il cambio di batterista: Nick King usc\u00ec dalla band e venne sostituito per un breve periodo da Steve White e poi definitivamente da Paul Hookham. A novembre dello stesso anno, i The Redskins organizzarono una serie di dodici date denominate \"Anti Apartheid Tour\" culminate con un happening finale a Londra al quale parteciparono Billy Bragg e Jerry Dammers dei The Specials. Uscirono nel giro di pochi mesi \"Kick Over the Statues!\" e \"The Power Is Yours\".\nNel febbraio 1986, venne pubblicato il primo ed unico album dei The Redskins, \"Neither Washington Nor Moscow\". Una dichiarazione, quella contenuta nel titolo, che evocava una \"terza via\" fuori dallo schema USA-URSS, impregnata di un socialismo internazionale che metteva al primo posto la solidariet\u00e0 e l'emancipazione della classe lavoratrice.\nNel maggio 1986 venne realizzato l'ultimo singolo del gruppo, una nuova versione di \"It Can Be Done!\" (la prima \u00e8 contenuta nell'album \"Neither Washington Nor Moscow\")."}
{"id": "1283086", "revid": "104265", "url": "https://it.wikipedia.org/wiki?curid=1283086", "title": "Passo di Valsecca", "text": "Il passo di Valsecca \u00e8 il pi\u00f9 settentrionale passo di comunicazione tra la Valle Brembana e la Valle Seriana in provincia di Bergamo.\nSituato a quota 2.496\u00a0m s.l.m., il passo divide il Diavolino, ovvero una propagine del Pizzo del Diavolo di Tenda, e il Pizzo Poris.\nIl piccolo ghiacciaio che fino al 2005 si appoggiava sul lato della Valle Brembana si \u00e8 ormai sciolto completamente, e il sentiero che lo attraversa \u00e8 perfettamente agibile.\nLa zona \u00e8 popolata da numerosi stambecchi, in particolar modo lungo la Valsecca, ovvero sul versante che scende verso il bivacco Aldo Frattini, e lungo tutte le pendici del Pizzo del Diavolo di Tenda. In questa zona infatti, negli anni ottanta, sono stati liberati alcuni stambecchi prelevati dal parco nazionale del Gran Paradiso, poich\u00e9 sulle Orobie si erano ormai estinti, e diversi gruppi si incontrano nei mesi di maggio e giugno in questa zona per la riproduzione.\nIl passo si raggiunge dalla Valle Brembana salendo da Carona per il sentiero che porta al Rifugio Fratelli Calvi, quindi si passa il Lago Rotondo e si prosegue seguendo le indicazioni per il Rifugio Baroni al Brunone.\n\u0400 anche possibile passare dal Rifugio Fratelli Longo e proseguire in direzione del rifugio Baroni al Brunone, passando dal passo della Selletta.\nDalla Valle Seriana la via pi\u00f9 breve parte da Grabiasca (frazione di Gandellino). Si prende il sentiero 255 che risale la Val Grabiasca per poi piegare a destra verso il passo di Valsecca.\nSi pu\u00f2 partire anche da Fiumenero, dove si imbocca il sentiero che va verso il rifugio Baroni al Brunone, e arrivati in prossimit\u00e0 della Valsecca si sale per la valle lungo un sentiero non segnato e poco battuto fino a raggiungere il bivacco Aldo Frattini. Da qui si procede in direzione ovest fino al vicino passo.\nProvenendo dalla valle Seriana \u00e8 pi\u00f9 agevole il sentiero che va verso il rifugio Baroni al Brunone, ma in questo caso i tempi di percorrenza si allungano di molto, dovendo percorrere la vallata a semicerchio sopra i Piani del Campo."}
{"id": "1283087", "revid": "10382503", "url": "https://it.wikipedia.org/wiki?curid=1283087", "title": "Titjob", "text": ""}
{"id": "1283088", "revid": "599013", "url": "https://it.wikipedia.org/wiki?curid=1283088", "title": "Juan Carlos Rodr\u00edguez", "text": "Carriera.\nClub.\nDopo aver militato nelle giovanili del Puente Castro (squadra della citt\u00e0 di Leon) passa poi al settore giovanile del Real Valladolid, esord\u00ec con la prima squadra nel 1984. Dal 1987 gioc\u00f2 con Atl\u00e9tico Madrid, Barcellona, Valencia e nuovamente Real Valladolid. Fu nel Barcellona del \"Dream Team\" allenato da Johan Cruyff, in cui milit\u00f2 per tre stagioni, che consegu\u00ec i maggiori successi: tre titoli nazionali consecutivi e la Coppa dei Campioni 1991-1992, competizione in cui gioc\u00f2 da titolare per intero la finale contro la Sampdoria.\nNazionale.\nCon la Nazionale spagnola scese in campo in una circostanza, il 17 aprile 1991 in Spagna- (0-2) a C\u00e1ceres."}
{"id": "1283095", "revid": "2032913", "url": "https://it.wikipedia.org/wiki?curid=1283095", "title": "The Beatles at the Hollywood Bowl", "text": "The Beatles at the Hollywood Bowl \u00e8 il primo album live ufficiale nella storia del gruppo musicale britannico The Beatles.\nDescrizione.\nContiene 13 brani registrati all'Hollywood Bowl di Los Angeles, in due concerti tenuti il 23 agosto 1964 e il 29 agosto 1965. \u00c8 stato il secondo tentativo di registrazione dal vivo di un concerto dei Beatles. Il primo doveva essere registrato al Cavern Club e pubblicato con il nome \"Off The Beatles Tracks\" come loro primo album, al posto di \"Please Please Me\".\nI concerti, la registrazione ed il mixaggio.\nIl primo tentativo fu il 23 agosto 1964; poche tracce sono di questo primo concerto perch\u00e9 il microfono di Paul McCartney ha funzionato male per buona parte del concerto. Poco pi\u00f9 di un anno dopo, il 29 ed il 30 agosto 1965 i Beatles ritornarono, e vennero nuovamente registrati. I nastri dei tre concerti vennero affidati a George Martin e all'ingegnere del suono Geoff Emerick. Il primo, poco dopo la consegna dei nastri ha dichiarato che aveva bocciato il progetto quando si era accorto che i vari strumenti erano su canali audio differenti, ed anche per il caos provocato dai 18000 fan presenti nei tre concerti presi in considerazione. Nel 1971 i nastri vennero affidati a Phil Spector, ma anch'egli si arrese per le stesse ragioni. Della versione pubblicata si occup\u00f2 infine Martin nel 1977, sotto spinta della Capitol Records. Egli ricorda che il principale a spingerlo era proprio il presidente, l'amico Bhaskar Menon. George Martin \u00e8 riuscito ad utilizzare un solo nastro, eccetto per \"Dizzy Miss Lizzy\", che \u00e8 il risultato dell'unione di due nastri, uno del 29 ed uno del 30 agosto 1965\nLa pubblicazione.\nI fan aspettavano da molto tempo un \"live\" della band, ed inoltre la Capitol aveva deciso di ostacolare l'apparizione nelle classifiche di un doppio 33 giri che conteneva un concerto dei Beatles allo Star-Club, pubblicato nel bootleg \"Live! at the Star-Club in Hamburg, Germany; 1962\", che stava uscendo in quel periodo. L'impresa funzion\u00f2: il disco ufficiale raggiunse il numero uno nella Official Albums Chart, dove sost\u00f2 per una settimana ed in Giappone per 3 settimane, mentre il bootleg, distribuito dalla Lingasong Records, non arriv\u00f2 al centesimo posto. Nella Billboard 200 arriva in seconda posizione, in Austria in terza, in Norvegia in quarta, in Canada in ottava ed in Germania Ovest in decima.\nLa riedizione su CD.\n\u00c8 stato pubblicato ufficialmente su Compact disc il 9 settembre 2016, in versione remixata e rimasterizzata, con l'aggiunta di altre quattro canzoni non comprese nella prima edizione su LP. Il produttore \u00e8 il figlio di George Martin, Giles.\nTracce.\nTutte le canzoni sono accreditate a John Lennon e Paul McCartney, eccetto dove indicato.\nFormazione.\nThe Beatles\nCrediti"}
{"id": "1283103", "revid": "599013", "url": "https://it.wikipedia.org/wiki?curid=1283103", "title": "Matthew Taylor", "text": "Caratteristiche tecniche.\n\u00c8 un centrocampista di fascia sinistra, che in caso di necessit\u00e0 pu\u00f2 adattarsi al ruolo di terzino.\nCarriera.\nClub.\nLuton Town.\nNel 1999 approda al Luton Town. Con gli \"Hatters\" colleziona 129 presenze segnando 16 reti.\nPortsmouth.\nNel 2002 Taylor viene ceduto a titolo definitivo al , club che gli assicura il posto da titolare.\nMaglia numero 14 dei \"Pompey\", qui gioca 178 partite segnando 23 reti nelle 6 stagioni di permanenza.\nBolton.\nNell'estate del 2008 viene ingaggiato dal Bolton dove, in 3 stagioni, segna 23 reti in 123 partite, giocando con il numero 7.\nWest Ham.\nNel 2011 viene ceduto al West Ham, con cui colleziona 79 presenze e 2 gol in campionato.\nBurnley.\nDal 2014 al 2016 milita nel Burnley. In due stagioni totalizza 37 presenze e 4 gol nelle due serie inglesi.\nNorthampton Town.\nIl 1\u00ba agosto 2016 passa al Northampton Town, nella terza serie.\nNazionale.\nHa fatto parte dal 2002 al 2003 della nazionale inglese Under-21, collezionando 3 presenze senza mai segnare."}
{"id": "1283107", "revid": "287204", "url": "https://it.wikipedia.org/wiki?curid=1283107", "title": "Vincenzo Gianferrari", "text": "Biografia.\nStudia violino con G. Tebaldi e pianoforte, armonia e contrappunto con G. Mattioli, fuga e composizione con Alessandro Busi. Diplomatosi presso l'allora Liceo Musicale di Bologna nel 1885, ebbe una discreta carriera come direttore d'orchestra. Diresse societ\u00e0 musicali e spettacoli lirici. Dal 1889 fu direttore della Scuola Musicale di Rovereto (al tempo borgo del Tirolo austro-ungarico) ed ebbe tra gli allievi il giovane Riccardo Zandonai (1883-1944). Dal 1889 fu direttore del Liceo Musicale di Trento e della Societ\u00e0 Filarmonica della stessa citt\u00e0.\nAlla carriera di direttore d'orchestra e di didatta affianc\u00f2 l'attivit\u00e0 compositiva. Accanto alle liriche da camera, si ricordino i poemi sinfonici \"La marcia di Leonida\" e \"La notte dell'Innominato\"; \"Tre Preludi\" e un \"Quartetto in si bemolle\" edito da Ricordi. Per il teatro compose \"Trecce nere\" su libretto di Erminio Manzini. Si ricordano: la \"suite\" per piccola orchestra \"Il Dolore\" eseguita nei concerti della Filarmonica di Trento; \"Dieci cori\" a quattro voci dispari o per sole donne su testi di Carducci, Pascoli e D'Annunzio. Da ricordare ancora \"Festa Campestre\" e \"Notturno\" eseguiti a Milano nel 1934."}
{"id": "1283108", "revid": "287204", "url": "https://it.wikipedia.org/wiki?curid=1283108", "title": "Regis Laconi", "text": ""}
{"id": "1283109", "revid": "92723", "url": "https://it.wikipedia.org/wiki?curid=1283109", "title": "Lingua spagnola nelle Filippine", "text": "Lo Spagnolo nelle Filippine fu una lingua di enorme significato nell'arcipelago asiatico. Lo spagnolo fu la prima lingua ufficiale dalla conquista delle Filippine e lo rimase per cinque secoli. Lo spagnolo fu inoltre proclamato lingua ufficiale durante la Prima Repubblica filippina.\nA seguito della guerra filippino-americana le autorit\u00e0 statunitensi imposero l'inglese come lingua ufficiale degli atti amministrativi e lingua d'insegnamento, lasciando comunque il tagalog e lo spagnolo come lingue co-ufficiali. Nonostante ci\u00f2 lo spagnolo rimase lingua di cultura fino agli anni settanta. Comunque le giovani generazioni sono fortemente influenzate dalla cultura americana, l'uso dello spagnolo \u00e8 declinato e non \u00e8 pi\u00f9 parlato dalla stragrande maggioranza della popolazione.\nSecondo il censimento del 1990 ci sono solamente poco pi\u00f9 di duemila persone di lingua spagnola e seicentomila di chabacano, un creolo derivato dallo spagnolo. Secondo altre stime, tra cui un libro pubblicato dalla BBC e uno studio dell'Istituto Cervantes e dell'ambasciata spagnola in collaborazione con l'Accademia Filippina della Lingua Spagnola, gli ispanofoni sarebbero all'incirca tre milioni.\nStoria.\nLa lingua spagnola inizi\u00f2 ad essere parlata nel 1565, quando il conquistatore Miguel L\u00f3pez de Legazpi fond\u00f2 il primo insediamento spagnolo nell'isola di Cebu. Le Filippine, nell'et\u00e0 coloniale, facevano parte del viceregno di Nuova Spagna.\nSebbene non insegnato a scuola, lo spagnolo, un tempo fu parlato da circa il 10% della popolazione. Fu la lingua madre degli spagnoli di stanza nell'arcipelago nonch\u00e9 della minoranza \"mestizo\". Fu anche la seconda lingua dell'\u00e9lite locale. Per\u00f2 i missionari cattolici non predicavano in spagnolo, ma nella lingua degli autoctoni ed impiegavano alcuni indigeni come traduttori, formando cos\u00ec una classe bilingue conosciuti come i ladinos. Ai nativi non venne insegnato lo spagnolo, ma alcuni di loro, di cultura bilingue, composero delle poesie nelle lingue locali.\nAll'inizio del Seicento uno stampatore talagog, Tomas Pinpin scrisse un libro in alfabeto latino con cui si proponeva di insegnare ai Talagog la lingua castigliana. Il libro di Pinpin fu il primo lavoro scritto da un nativo filippino.\nUn motivo per cui lo spagnolo non si svilupp\u00f2 nelle Filippine come in America Latina viene attribuito al fatto che l'arcipelago non fu una colonia sotto diretto controllo della Spagna, ma vennero amministrate da Citt\u00e0 del Messico, cos\u00ec perdendo la possibilit\u00e0 di una larga immigrazione di spagnoli nelle Filippine. Un'altra ragione viene imputata alla grande distanza tra le Filippine e la Spagna rispetto a quest'ultima con le Americhe. In terzo luogo, dopo la nascita della Prima Repubblica filippina, nella costituzione del 1899 lo spagnolo venne dichiarato lingua ufficiale, di cui sarebbe continuato l'uso nelle scuole e nelle universit\u00e0 come mezzo d'istruzione (cos\u00ec che in poche generazioni sarebbe aumentato il numero di ispanofilippini), ma ci\u00f2 venne frustrato dal fatto che, dopo l'occupazione, le autorit\u00e0 statunitensi cambiarono la politica dell'istruzione e la lingua spagnola venne sostituita da quella inglese.\nNell'Ottocento lo spagnolo, sebbene non capito dalla maggioranza della popolazione, era la lingua franca dell'arcipelago filippino poich\u00e9 il tagalog non aveva il ruolo di lingua predominante che ha oggi. Durante l'era coloniale spagnola, e anche all'inizio di quella americana, la propaganda nazionalistica, gli atti governativi, la prima costituzione e la letteratura erano scritte in spagnolo. I cosiddetti \"Ilustrados\", ossia i filippini nati in Spagna, i meticci, i Sangleys (o meticci cinesi) ed alcuni prominenti indigeni Filipinos, erano l'\u00e9lite acculturata che promosse le proprie idee attraverso la lingua spagnola. Alla fine dell'Ottocento la maggior parte del materiale propagandistico nazionalista veniva scritto in spagnolo. Secondo Horacio de la Costa il nazionalismo non sarebbe stato possibile senza lo spagnolo. Infatti fu attraverso lo spagnolo che i nativi divennero consapevoli delle loro idee nazionalistiche e venne usato dai primi patrioti filippini come Jos\u00e9 Rizal, Andr\u00e9s Bonifacio ed Emilio Aguinaldo per propagandare le loro idee. Uno tra i materiali per promuovere il nazionalismo filippino fu il romanzo \"Noli me tangere\" scritto in spagnolo da Jos\u00e9 Rizal dove denunci\u00f2 gli abusi del governo spagnolo e del clero. Per questa ragione le autorit\u00e0 spagnole non promossero la loro lingua nell'arcipelago. La costituzione della Prima repubblica fu scritta in spagnolo, come pure l'inno. La costituzione proclam\u00f2 lo spagnolo come lingua ufficiale delle Filippine.\nAlla fine della colonizzazione spagnola, una considerevole proporzione di giornali, di atti governativi, ecc. erano scritti in spagnolo. Ironicamente, il sistema scolastico che gli statunitensi stabilirono, serv\u00ec ad incrementare l'uso dello spagnolo presso le masse. Agli inizi del Novecento l'egemonia dello spagnolo era ancora forte. Sebbene all'epoca l'inglese iniziasse ad essere promosso come mezzo di comunicazione, la maggior parte della letteratura ispano-filippina ebbe la sua fioritura in questo periodo. Questo fenomeno si spiega con l'educazione del ceto alto locale in spagnolo. Per la prima volta i filippini sperimentavano una maggiore libert\u00e0 di espressione, poich\u00e9 in precedenza le autorit\u00e0 spagnole non erano ricettive nei confronti degli scrittori filippini. Come risultato, lo spagnolo divent\u00f2 la lingua pi\u00f9 importante, nonostante la maggioranza della popolazione fosse compresa da non ispanofoni.\nLa nuova repubblica filippina stabil\u00ec lo spagnolo come lingua ufficiale nella costituzione del 1898. L'idioma pot\u00e9 cos\u00ec essere insegnato a tutti i nativi e non solo a pochi. La sua ufficializzazione fu un tentativo per incrementare i parlanti poich\u00e9 avrebbe servito da lingua comune in una nazione di oltre 80 variet\u00e0 linguistiche. Nel censimento del 1903 venne rilevato che solamente l'1% della popolazione era ispanofona, per\u00f2 questa rilevazione aveva un difetto perch\u00e9 considerava solo i monolingui, come gli spagnoli nati in Spagna, gli ispanofilippini ed altri europei di lingua spagnola, ma non i bilingui come i mestizo, i cinesi che utilizzavano lo spagnolo come lingua di cultura e degli affari. Le stime vanno corrette al rialzo e cio\u00e8 ad almeno il 10% della popolazione. Nel 1924 venne fondata l'Accademia Filippina della Lingua Spagnola.\nL'uso dello spagnolo inizi\u00f2 il suo declino nel corso del ventesimo secolo, quando il governo filippino decise di sostituirlo con l'inglese nelle comunicazioni pubbliche. Durante la seconda guerra mondiale, dopo il bombardamento statunitense del quartiere di Intramuros a Manila, molte famiglie ispanofone emigrarono in Spagna, in America Latina e negli USA, mentre altri emigrarono durante il periodo della dittatura di Marcos. Nel 1940 il numero di ispanofoni ammontava a circa sei milioni, sebbene in termini percentuali iniziasse a diminuire. Il censimento del 1950 rilevava che il 6% della popolazione parlava spagnolo. Ancora negli anni sessanta e settanta i filippini erano influenzati dalla lingua spagnola attraverso la stampa e i mezzi audiovideo.\nLo spagnolo venne abolito come lingua ufficiale nel 1973 dal regime di Ferdinand Marcos e pochi anni dopo, nel 1987, venne abolito come materia di studio obbligatoria da Corazon Aquino.\nLa situazione attuale.\nOggi lo spagnolo \u00e8 usato nella cultura e come materia di studio opzionale. Proprio negli ultimi anni c'\u00e8 stato un rinnovato interesse per la lingua spagnola dalle giovani generazioni di filippini. Secondo l'Accademia Filippina di Lingua Spagnola si conterebbero circa 2.900.000 di parlanti in lingua spagnola nelle Filippine, come prima, seconda, terza o quarta lingua. La lingua \u00e8 parlata e mantenuta da piccole comunit\u00e0 di ispano-filippini che tuttora vivono nel paese.\nNell'agosto 2007 la presidentessa Gloria Macapagal-Arroyo annunci\u00f2 di voler ripristinare lo spagnolo come lingua ufficiale nelle Filippine nel gennaio 2008. Ha chiesto aiuto al governo spagnolo nel suo piano, che include una cerimonia. Viene anche reintrodotto lo spagnolo come materia obbligatoria nel sistema scolastico filippino. La reintroduzione dello spagnolo come lingua ufficiale \u00e8 fortemente dibattuta; da una parte viene considerato come la lingua della tradizione, mentre dall'altro viene visto come lingua delle \u00e9lite.\nLo spagnolo usato nelle Filippine.\nPoich\u00e9 le Filippine furono amministrate per un lungo tempo dal viceregno della Nuova Spagna, piuttosto che dalla stessa Spagna, la lingua spagnola parlata nelle Filippine ebbe una grande affinit\u00e0 con lo Spagnolo Messicano rispetto allo spagnolo di Spagna. Oggi le famiglie ispanofone hanno maggiori legami con la Spagna rispetto al Messico, quindi lo spagnolo europeo ha guadagnato terreno.\nLo spagnolo delle Filippine varia rispetto a quello standard, nella pronuncia, poich\u00e9 \u00e8 presente il fenomeno del seseo, tipico dell'America Latina, nel vocabolario, si trovano arcaismi, parole originarie dei nativi americani e degli indigeni dell'arcipelago, nonch\u00e9 nella scrittura, dato che le marche diacritiche vengono omesse, salvo la tilde nella \u00f1.\nInfluenza dello spagnolo nelle lingue filippine.\nCi sono circa 4000 parole spagnole nella lingua talagog e 6000 nella lingua visayan. Sono presenti alcune usanze spagnole, anche se un po' modificate, come il sistema di conteggio, il calendario, il tempo, eccetera. Alcune parole in spagnolo arcaico sono presenti in Talagog, nonch\u00e9 negli altri dialetti, come \"pera\" (moneta), \"sab\u00f3n\" (da \"jab\u00f3n\"), \"relos\" (da \"reloj\"), \"kwarta\" (da \"cuarta\"), eccetera. Gli spagnoli, e la lingua spagnola, vengono definiti \"Kastila\" o \"Katsila\".\nLa lingua Chavacana, chiamata anche Zamboangue\u00f1a, \u00e8 un creolo-spagnolo, parlato nelle Filippine. Chavacano \u00e8 concentrato soprattutto nel Sud, nelle provincie di Zamboanga, con qualche parlante a Cavite.\nLe parole di origine spagnola nelle lingue indigene hanno spesso cambiato significato rispetto alla lingua d'origine. Ad esempio in talagog \"asta\" (da \"hasta\") significa \"movimenti bruschi\" e non \"fino a\". Altre volte si ha un cambiamento grafico, come nel caso del talagog \"pwerta\", da \"puerta\", ossia \"porta\"."}
{"id": "1283110", "revid": "38120", "url": "https://it.wikipedia.org/wiki?curid=1283110", "title": "The Order of World Scouts", "text": ""}
{"id": "1283113", "revid": "438678", "url": "https://it.wikipedia.org/wiki?curid=1283113", "title": "Los amantes de la isla del diablo", "text": "Los amantes de la isla del diablo \u00e8 un film del 1972 del sottogenere women in prison diretto da Jes\u00fas Franco.\nFu girato al castello di Santa B\u00e1rbara di Alicante, nelle Isole Canarie, a Barcellona e in Portogallo.\nAi due principali paesi produttori - Spagna e Francia - corrispondono due versioni profondamente diverse.\nIl deposito legale della versione spagnola, prodotta da Arturo Marcos, \u00e8 M-31800/72. Secondo il database della Filmoteca Espa\u00f1ola il film fu vietato ai minori di 18 anni e fu visto da 145.394 spettatori.\nIn Francia fu prodotto da Robert de Nesle e, stando ad alcune locandine dell'epoca, fu distribuito dalla Eurocin\u00e9 con il titolo Quartier de femmes. Secondo alcune fonti usc\u00ec nel 1974. Anche in questo caso fu vietato ai minori di 18 anni.\nTrama.\nAmerica del Sud. Il colonnello Mendoza, vedovo, e la cognata Emilia Franval si accordano per vendicarsi di una giovane coppia di fidanzati: Beatriz Coblan e Raymond Franval. Beatriz rifiuta da tempo le \"avances\" del potente colonnello, mentre Raymond ha da poco interrotto la sua relazione con Emilia. Invitati a cena col pretesto di una riconciliazione, i due giovani vengono ubriacati e tramortiti. Quindi sono trasportati in una villa, dove Mendoza sgozza una donna. Quando Raymond si sveglia vede giungere la polizia che lo arresta insieme alla fidanzata con l'accusa di omicidio.\nL'avvocato Linsday, convinto dell'innocenza dei due ragazzi, si occupa del caso, ma il tribunale, dopo un processo sommario, pronuncia la condanna a morte, poi trasformata in ergastolo per intermediazione della stessa Emilia Franval.\nTempo dopo, in punto di morte, Mendoza chiama Linsday per sgravarsi la coscienza confessando il delitto e scagionando i due ragazzi. Recatosi alla \"Isla del Diablo\" per informare della novit\u00e0 il direttore del carcere e far riaprire il processo, Linsday \u00e8 attirato dai lamenti di una ragazza incatenata e ferita, Rosa, che gli narra cos'\u00e8 accaduto nel frattempo a Beatriz e Raymond.\nAll'interno del carcere Rosa si \u00e8 da tempo guadagnata una posizione, diventando la confidente e l'amante della Se\u00f1ora Cardel, la direttrice del ramo femminile, e insieme l'amante del sadico tenente Weckler, che nel frattempo ha preso di mira Raymond nella prigione maschile. Giunta in carcere, Beatriz \u00e8 finita in cella con altre tre prigioniere: Mar\u00eda, una ragazza sorda ed un'altra ammalata di malaria; ma Rosa, intenerita dall'innocenza della nuova arrivata, ha trovato il modo di prendere il posto di Mar\u00eda per poter fare amicizia con lei. Venuta a conoscenza della sua storia d'amore con Raymond, decide di aiutarla preparando un piano per fare evadere gli innamorati. Lasciata la cella per recarsi da Weckler, Rosa trova il modo di lasciare socchiusa la porta affinch\u00e9 Beatriz possa fuggire. Quindi si fa presentare Raymond, cui tenta di consegnare un biglietto con le istruzioni affinch\u00e9 raggiunga l'innamorata. Quando Weckler si accorge del biglietto, non esita a pugnalarlo a morte con un tagliacarte.\n\u00c8 sera. Beatriz e Raymond corrono verso il mare dove li attende una barca con la quale prendere il largo. Ma la fuga \u00e8 presto scoperta e i due ragazzi vengono catturati. Le prove della loro innocenza portate dall'avvocato Linsday sono inutili: condannati a morte per direttissima, Beatriz e Raymond vengono fucilati davanti alle autorit\u00e0.\nCaratteri generali.\n\"Los amantes de la isla del diablo\" rientra formalmente nel sottogenere degli Women in prison, ma al di l\u00e0 del fatto che alcune scene si svolgono invece nel carcere maschile, non presenta le caratteristiche tipiche del film d'exploitation; per lo meno nella versione pi\u00f9 fedele alla volont\u00e0 del regista, ossia in quella spagnola.\nCon l'eccezione di due brevi scene di tortura mediante scariche elettriche e raggio laser, il tono del film \u00e8 infatti assolutamente serio, dall'inizio alla fine, e non \u00e8 difficile indovinare che nella non meglio identificata dittatura sudamericana il regista non abbia visto nient'altro che la Spagna nella quale era cresciuto, quella del generale Francisco Franco. Come nove anni prima con \"Rifif\u00ed en la ciudad\", ovvie ragioni di censura avevano reso inevitabile lo spostamento della vicenda verso altri paesi di lingua spagnola.\nIl dramma politico e umano \u00e8 raccontato tuttavia con una tale partecipazione da sfociare nel campo del melodramma. In questo senso anche le incongruenze narrative appaiono occultate dall'intensit\u00e0 delle singole situazioni. Lo stesso avvocato difensore che segue la vicenda, interpretato da un tremolante e malato Dennis Price (morir\u00e0 l'anno seguente di cirrosi epatica), \u00e8 soprattutto una figura patetica, pi\u00f9 appassionata e sensibile che lucida. Quanto al mondo della prigione, \u00e8 raffigurato con tratti di estremo realismo. La sua tragica chiusura rispetto al mondo \u00e8 simboleggiata dalla figura della bella sordomuta (Anne Libert) che ha quasi completamente perso contatto con ci\u00f2 che la circonda, pur nell'angusto spazio di una cella condivisa con altre tre ragazze, e appare interessata esclusivamente alle sue calze nere.\nL'elemento lirico, ancor pi\u00f9 che nella storia d'amore di Beatriz e Raymond, \u00e8 concentrato nel personaggio di Rosa (Josiane Gibert, moglie del produttore esecutivo Guy Gibert), che incarna la figura dell'eroina-canaglia prediletta del regista. Priva di speranze per s\u00e9, da tempo adattatasi alla vita del carcere al prezzo di qualsiasi umiliazione e compromesso, Rosa riversa tutti i suoi sentimenti sulla giovane amica, che tenta di proteggere e aiutare correndo ogni genere di rischio. \u00c8 il suo ingegno a guidare gli eventi nella parte della vicenda che si svolge in prigione, proprio come quello di Emilia, l'amante ripudiata di Raymond, li aveva guidati durante l'antefatto.\nLa colonna sonora di Bruno Nicolai ha un ruolo fondamentale nel definire questa dimensione patetica e melodrammatica. Dato che molti pezzi o idee musicali si trovano anche in film precedenti, in particolare \"X 312 - Flug zur H\u00f6lle\", \u00e8 probabile che non sia composta espressamente per \"Los amantes de la isla de diablo\". Altri frammenti derivano dalla colonna sonora \"Les cauchemars naissent la nuit\" e la musica per chitarra eseguita dal servo di Emilia \u00e8 una delle versioni di \"Voice in the night\" composte per \"Philosophy in the Boudoir\", non utilizzata in quel film ma presente nel doppio CD della Digitmovies intitolato erroneamente \"Eug\u00e9nie - De Sade '70\".\nLa coppia perversa dei cognati, Emilia Franval e Mendoza, rinvia alla coppia fratello-sorella che attira Eug\u00e9nie nella propria rete in \"Philosophy in the Boudoir\". Un collegamento che diventa esplicito nella scena del pranzo con i giovani ospiti, in cui come nel precedente film il vino e la musica (la citata \"Voice in the night\") concorrono ad addormentare Beatriz.\nVersioni.\nEntrambe le versioni, la francese e la spagnola, presentano cambiamenti rispetto al montaggio voluto dal regista, ma mentre le varianti di \"Los amantes de la isla del diablo\" si limitano ad alcuni tagli, \"Quartier de femmes\" stravolge la struttura originaria. Nel primo caso le modifiche furono certamente imposte dalla censura, mentre nel secondo furono consigliate da esigenze di distribuzione.\nAlla versione spagnola manca l'inquadratura del colpo di grazia sui cadaveri dei protagonisti. Inoltre dopo le scene di sesso con il tenente, Rosa non appare nuda. Due tipici interventi censori, come quello che port\u00f2 a modificare alcuni dialoghi, in particolare aggiungendo la morale finale affidata all'avvocato Linsday, che se nell'originale se ne va dal luogo dell'esecuzione senza proferire parola, nel doppiaggio spagnolo conclude dicendo: \u00abQuesto \u00e8 il dramma della giustizia, che a volte si arriva tardi, a volte le nostre debolezze, i nostri stessi errori non la lasciano trionfare.\u00bb\n\u00c8 inoltre tagliata la seconda parte delle due scene-chiave tra Rosa e Beatriz in cella, nelle quali la loro amicizia sconfina nel rapporto lesbico. Scene che senza alcun dubbio la censura spagnola non avrebbe potuto accettare e che presentano una perfetta continuit\u00e0 con il precedente dialogo. Si tratta insomma di materiale originale, anche se rimane il dubbio che il regista le abbia girate sin dall'inizio per accontentare la distribuzione francese. La seconda di queste scene, quella nella quale l'erotismo \u00e8 pi\u00f9 esplicito (bench\u00e9 le due attrici non si tolgano la divisa di detenute), ha un notevole impatto patetico, sia grazie alla musica di Nicolai, ripresa da \"Les cauchemars naissent la nuit\", sia perch\u00e9 vi partecipa indirettamente, come spettatrice, la compagna di cella sorda, che in quest'unica occasione sembra entrare in contatto con ci\u00f2 che la circonda.\nDel tutto diverso \u00e8 il caso di tre scene presenti solo nella versione francese: quella in cui alcune guardie sadiche bersagliano con una palla da tennis i sederi di Rosa e di una detenuta dalla parrucca biondo-platino, quella in flashback nella quale il Tenente Weckler sodomizza Rosa dopo averla fustigata e infine quella in cui la stessa Rosa, durante la fuga di Beatriz e Raymond, si intrattiene in un incontro erotico con una guardia e la solita ragazza platinata. Questa volta si tratta infatti di semplici interpolazioni, la prima e la terza assai maldestre, volte ad accrescere la componente sadicoerotica del film. Lucas Balbo, in \"Obsession\", ipotizza che queste scene possano essere state girate da un altro regista, ma \u00e8 pi\u00f9 probabile che siano state girate dallo stesso Franco onde evitare che le girassero altri. Nella prima e nella terza scena la pettinatura e il colore dei capelli di Rosa appaiono diversi.\nNel complesso le scene erotiche o sadiche della versione francese, al di l\u00e0 della loro diversa qualit\u00e0 e pertinenza, finiscono per spezzare la tensione drammatica. Particolarmente sconcertante \u00e8 la lunga scena di sesso a tre collocata proprio nel momento in cui l'attenzione dello spettatore \u00e8 assorbita dal tentativo di fuga degli amanti.\nGli inserti della versione francese sono compensati da due importanti tagli. Dopo i titoli di testa scompaiono i 12 minuti che costituiscono il prologo del dramma. Di conseguenza non si capisce perch\u00e9 i due ragazzi finiscano in prigione e della coppia perversa costituita da Mendoza ed Emilia resta ben poco. L'altra scena sacrificata \u00e8 quella della lezione di religione, durante la quale la Se\u00f1ora Cardel legge alcuni passi dal tono apocalittico.\nParadossalmente, dunque, nella versione francese furono cassati i due episodi che contenevano gli attacchi pi\u00f9 duri alla dittatura franchista - quello contro il potere militare e quello contro il potere della religione - che il pubblico spagnolo invece pot\u00e9 vedere.\nLa versione francese, secondo alcune fonti della durata di 83 minuti, nell'edizione in vhs arriva solo a 75 minuti.\nEdizioni DVD.\nLa versione spagnola del film \u00e8 uscita in DVD per la prima volta negli Stati Uniti pubblicata dalla Image Entertainment il 13 settembre 2005. L'immagine \u00e8 piuttosto granulosa ma il formato \u00e8 quello panoramico originale. All'edizione manca la parte conclusiva della scena in cui Beatriz aiuta Rosa ad alzarsi e la abbraccia dopo la zuffa con Lola. \u00c8 stata pubblicata con due titoli diversi: quello spagnolo originale e la maldestra traduzione inglese \"Devil's Island Lovers\".\nDa questa edizione deriva il DVD inglese della Tartan Video, pubblicato insieme a \"Night of the Assassins\" (\"La noche de los asesinos\") in un doppio disco intitolato \"Jess Franco Double Bill Volume 2\". Esiste anche una edizione giapponese.\nLa versione francese non \u00e8 mai uscita in DVD."}
{"id": "1283119", "revid": "1573940", "url": "https://it.wikipedia.org/wiki?curid=1283119", "title": "Corambe evelinae", "text": "Corambe evelinae \u00e8 un mollusco nudibranchio della famiglia Corambidae.\nL'epiteto specifico \u00e8 un omaggio alla zoologa tedesca Eveline Du Bois-Reymond Marcus (1901-1990), moglie di Ernst Marcus (1893-1968), descrittore della specie.\nDescrizione.\nL'esemplare pi\u00f9 grande raccolto ha una lunghezza di 7\u00a0mm.\nDistribuzione e habitat.\nLa zona di principale ritrovamento di questa specie \u00e8 localizzata a 23\u00b0 Sud e 45\u00b0 Ovest, poco al largo delle coste brasiliane di Ubatuba, nello stato di San Paolo, al livello del mare."}
{"id": "1283120", "revid": "767487", "url": "https://it.wikipedia.org/wiki?curid=1283120", "title": "Words &amp; Music (James Marsters)", "text": "Words &amp; Music \u00e8 un DVD live pubblicato dal cantante e chitarrista rock, nonch\u00e9 attore, James Marsters nel 2007. Il video contiene tracce tratte dal suo precedente album \"Civilized Man\", tracce composte con il suo ex-gruppo Ghost of the Robot ma anche delle nuove canzoni suonate per ora solo dal vivo, come \"Birth of the Blues\", \"Up On Me\", \"Button Down Vandals\" e altre."}
{"id": "1283122", "revid": "6923", "url": "https://it.wikipedia.org/wiki?curid=1283122", "title": "Norton Simon Museum", "text": "Il Norton Simon Museum \u00e8 un museo d'arte di Pasadena, precedentemente noto con altri nomi come Pasadena Art Institute e Pasadena Art Museum. Le sue collezioni includono pittura europea, scultura e tappezzeria. Per le sculture esiste anche un museo all'aperto nei giardini del museo.\nStoria.\nIl Pasadena Art Museum fu completato nel 1969, su progetto degli architetti locali Thornton Ladd e John Kelsey. L'esterno \u00e8 coperto da 115.000 piastrelle di legno di Edith Heath.\nAll'inizio degli anni 1970, a causa di un'ambiziosa serie di mostre e il progetto di un nuovo edificio, il museo affront\u00f2 un periodo di ristrettezze finanziarie. Dalla met\u00e0 degli anni Sessanta, l'industriale Norton Simon divenne uno dei principali collezionisti d'arte al mondo: questi si mise dunque alla ricerca di una location permanente per la propria collezione - che gi\u00e0 all'epoca annoverava pi\u00f9 di 4.000 oggetti - in continua espansione. Nel 1974, il museo e Simon giunsero ad un accordo secondo il quale l'industriale si sarebbe accollato i debiti del museo e sarebbe diventato responsabile dello stesso per quanto riguardava la collezione e i progetti. Il museo venne dunque rinominato Norton Simon Museum.\nNel 1995 inizi\u00f2 il progetto di rinnovamento curato dall'architetto Frank Gehry. Il museo cos\u00ec ridisegnato presentava gallerie pi\u00f9 intime, illuminazione migliorata, maggior spazio dedicato alle esposizioni temporanee ed un intero livello dedicato all'arte asiatica. I giardini vennero ridisegnati da Nancy Goslee Power per ospitare la collezione di sculture del XX secolo. Il Norton Simon Theater fu l'elemento finale di innovazione, disegnato da Arthur Gensler Jr. &amp; Associates Inc. e utilizzato per letture, proiezioni di film, performance di danza e concerti.\nCollezioni.\nIl Norton Simon Museum possiede un'ampia collezione permanente di dipinti datati tra XIV e XX secolo, ed \u00e8 considerata una delle migliori collezioni private. Inoltre il museo ospita mostre temporanee dedicate a singoli artisti, movimenti o aree del mondo.\nIl XIX secolo \u00e8 ben rappresentato da opere di artisti come Vincent van Gogh, Gustave Courbet, Henri Fantin-Latour, Edgar Degas, Paul C\u00e9zanne, Ker-Xavier Roussel e la maggior parte degli impressionisti."}
{"id": "1283133", "revid": "125693814", "url": "https://it.wikipedia.org/wiki?curid=1283133", "title": "Peter Schilling", "text": "Biografia.\nPeter Schilling ha trascorso i primi anni della sua vita prevalentemente in casa. Successivamente ha vissuto con sua madre e sua nonna, in un piccolo appartamento a Stoccarda. Quando aveva quattordici anni, sua nonna ne ricevette la custodia. Schilling ha pi\u00f9 volte detto di non aver mai incontrato suo padre.\nSchilling ha mostrato presto talento sia sui campi di calcio sia nella musica. Quando aveva quindici anni, ricevette un'offerta dal VfB Stuttgart sotto forma di contratto preliminare, e un primo contratto discografico, da lui poi accettato. Oltre alla musica, in giovent\u00f9 ha completato un apprendistato come agente di viaggio.\nTra i pi\u00f9 significativi esponenti della new wave tedesca e del synth pop, ha riscosso molto successo negli anni ottanta, in particolare per la canzone \"Major Tom (V\u00f6llig losgel\u00f6st)\" pubblicata nel gennaio 1983 inizialmente in tedesco, che ha raggiunto il primo posto delle classifiche di Germania, Svizzera ed Austria, per poi essere riedita due anni dopo come \"Major Tom (Coming Home)\", con testo in inglese, prima nelle classifica canadese ed al nr. 14 della Billboard Hot 100: il brano \u00e8 ispirato al testo di \"Space Oddity\", classico di David Bowie. Nella sua versione originaria la canzone \u00e8 stata inclusa nella colonna sonora del film ambientato nella Berlino di fine anni 80 \"Atomica bionda\" (2017) ed \u00e8 stata utilizzata nella seconda stagione della serie televisiva Netflix \"The Umbrella Academy\" (2020). .\nBuone accoglienze, bench\u00e9 non paragonabili a quelle di \"Major Tom\", hanno ricevuto altri suoi due brani: \"Terra Titanic\" (1984), anche questo in doppia versione inglese e tedesca, e \"The Different Story\" (1989), con cui Schilling si \u00e8 cimentato nella dance music.\nVita privata.\nPeter Schilling si \u00e8 sposato due volte ed \u00e8 padre dell'attrice Janina Korn. Vive a Monaco di Baviera."}
{"id": "1283136", "revid": "22356", "url": "https://it.wikipedia.org/wiki?curid=1283136", "title": "Armadillo dalle nove fasce", "text": ""}
{"id": "1283154", "revid": "367445", "url": "https://it.wikipedia.org/wiki?curid=1283154", "title": "Invernizzi", "text": ""}
{"id": "1283156", "revid": "287204", "url": "https://it.wikipedia.org/wiki?curid=1283156", "title": "Antimo di Roma", "text": "Agiografia.\nSecondo gli \"Acta Sancti Anthimi\", Faltonio Piniano, che aveva sposato Anicia Lucina, discendente dell'imperatore romano Gallieno, era stato nominato proconsole in Asia dagli imperatori Diocleziano e Massimiano. Dopo la morte di un suo consigliere, Cheremone, che su suo incarico aveva perseguitato i cristiani, Faltonio era stato colpito da una grave malattia. Anicia, dopo avere provato alcune terapie tradizionali, chiese aiuto ai cristiani imprigionati. Fra questi erano presenti Antimo e gli altri martiri. Antimo disse che Faltonio sarebbe guarito se si fosse convertito, e cos\u00ec fu.\nPiniano decise dunque di restituire la libert\u00e0 ai prigionieri e li nascose nelle sue ville in Sabina e nel Piceno. Al diacono Sisinnio, a Diocleziano e Fiorenzo, in particolare, fu affidato un terreno nei pressi di Osimo. Tre anni dopo, per\u00f2, i tre furono lapidati per non aver voluto abiurare il cristianesimo.\nAntimo, invece, fu ospitato in una villa al XXII miglio della Via Salaria. Qui continu\u00f2 a praticare attivit\u00e0 di proselitismo, convertendo al cristianesimo un sacerdote del dio Silvano e inducendolo a distruggerne un idolo. Per questo motivo fu denunciato al proconsole Prisco, che lo fece gettare nel Tevere con un sasso legato al collo, ma il sacerdote sopravvisse e fu decapitato. La sepoltura avvenne in un oratorio dei dintorni, presso il quale Antimo aveva l'abitudine di pregare.\nAd ereditare il ruolo di Antimo fu Massimo, che per\u00f2 fu decapitato pochi giorni dopo, il 19 o il 20 ottobre, e fu a sua volta sepolto in un oratorio, al XXX miglio della Via Salaria. Presso questo oratorio fu sorpreso a predicare Basso, che fu arrestato e ammesso alla prova dell'abiura: avendo rifiutato di effettuare sacrifici in onore di Bacco e Cerere, fu massacrato nel mercato di \"Forum Novum\". Simile sorte tocc\u00f2 a Fabio, che fu torturato e decapitato sulla Via Salaria. Faltonio Piniano e Anicia Lucina, invece, morirono a Roma di morte naturale.\nNon v'\u00e8 certezza sulla data di questi avvenimenti, che tuttavia vengono collocati in un periodo compreso fra il V e il IX secolo: in particolare, non si sa se siano stati prodotti dall'unione di diversi testi agiografici o se invece si tratti di un corpo unico.\nCulto.\nSant'Antimo \u00e8 ricordato nel Martirologio romano il giorno 11 maggio con la semplice indicazione che rimanda agli \"Acta Sancti Anthimi\":\nParticolarmente venerato a \"Cures Sabini\", l'odierno Passo Corese (frazione di Fara in Sabina), a Sant'Antimo furono dedicate numerose chiese. Alcune leggende lo citano come vescovo di Terni, Spoleto e Foligno. Durante il sinodo romano del 501, il vescovo di \"Cures\" si firm\u00f2 come \"episcopus ecclesiae Sancti Anthimi\". A Montalcino, in provincia di Siena, sorge l'abbazia di Sant'Antimo, che secondo la tradizione avrebbe ospitato le spoglie del santo. A questo santo (o all'omonimo di Nicomedia) era dedicata la chiesa parrocchiale dell'estinto villaggio di Salvennor presso Ploaghe in Sardegna.\nL'antica diocesi di \"Cures Sabini\" \u00e8 oggi una sede titolare della Chiesa cattolica con il titolo di \"Dioecesis Curensis seu Sancti Anthimi\".\nSant'Antimo \u00e8 inoltre il patrono dell'omonimo comune della citt\u00e0 metropolitana di Napoli, cui \u00e8 dedicato il maggiore luogo di culto della cittadina, il Santuario di Sant'Antimo Prete e Martire. Lo stemma comunale riporta l'effige del Santo e molti abitanti del posto portano i nomi di battesimo di Antimo e, nella versione femminile, di Antimina, a testimonianza della profonda fede e devozione nel patrono.\nIdentificazione del santo.\nSecondo Ildefonso Schuster Antimo \u00e8 un santo locale, mentre per Delehaye sarebbe da identificarsi con sant'Antimo di Nicomedia, ricordato per\u00f2 nel martirologio geronimiano il 27 aprile. Delehaye, riconoscendo che questa \u00e8 una congettura, ritiene per\u00f2 che l'11 maggio sia la data dell\"ingressus reliquiarum\" o del \"natalis basilicae\" del santo di Nicomedia a Cures. Questa tesi, tuttavia, non viene ritenuta provata da Francesco Lanzoni. Secondo quest'ultimo la lettura fornita da Delehaye potrebbe essere fondata per quel che riguarda Massimo, Fabio e Basso, visto che nel loro caso, pur essendo stati ricordati congiuntamente a sant'Antimo nel martirologio romano, non si conosce dove siano stati sepolti. In particolare, un san Massimo martire veniva venerato il 19 o il 20 ottobre, data di morte riportata dagli \"Acta\", nell'antica Forconio; una festa analoga veniva il celebrata il 27 ottobre a Penne, l'11 a Teramo e il 30 a Cuma e nell'antica Comsa (l'odierna Conza): secondo Lanzoni, dunque, \u00e8 possibile che \"Forum Novum\" si limitasse a venerare le reliquie di questo santo. Quanto a Fabio e Basso, infine, secondo Lanzoni, che osserva come esistono due martiri africani ricordati appunto con questo nome, molte chiese del Centro-Sud dell'Italia veneravano reliquie di martiri africani.\nLe spoglie di Diocleziano, Fiorenzo e Sisinnio, un tempo conservate nel monastero di San Fiorenzo di Osimo, furono traslate nel 1437 nel Duomo di San Leopardo in Osimo. Diocleziano e Fiorenzo, inoltre, sono citati nel martirologio geronimiano il 16 maggio. Di Faltonio Piniano, invece, non si hanno ulteriori notizie, mentre la moglie \u00e8 spesso citata negli Atti dei martiri dei Santi Processo e Martiniano e di San Marcello papa. Viene citata nel martirologio romano al 30 giugno."}
{"id": "1283157", "revid": "712828", "url": "https://it.wikipedia.org/wiki?curid=1283157", "title": "Caso di Ciudad del Carmen e Copalar", "text": "Il caso di Ciudad del Carmen e Copalar riguarda un presunto avvistamento di ufo da parte dell'aeronautica messicana avvenuto durante una missione aerea dedita alla ricerca di voli di narcotrafficanti. Venne poi dimostrato che il fenomeno era causato da luci delle piattaforme petrolifere.\nStoria.\nIl 5 marzo 2004, alle 17:00, il bimotore Merlin C26A, con a bordo il maggiore Magdaleno Casta\u00f1\u00f3n N\u00fa\u00f1ez, il tenente Mario Adri\u00e1n V\u00e1squez e il tecnico Germ\u00e1n Mar\u00edn Ramirez, ha avvistato tramite il radar un raggruppamento di UFO sopra il cielo fra Ciudad del Carmen nello stato di Campeche e Copalar nello stato del Chiapas, in Messico. I tre militari hanno girato un video a infrarossi, oggi pubblico, mostrante i presunti UFO; il video \u00e8 stato girato con tecnologia IR, poich\u00e9 gli oggetti non erano visibili a occhio nudo. L'aereo, essendo equipaggiato di radar \"AN/APS 143 BV3\" e di tecnologie a IR quali FLIR \"Star Safire II\", \u00e8 riuscito a rilevare e filmare gli oggetti, altrimenti non visibili. Gli oggetti sono stati filmati attraverso un sistema IR, il FLIR (Forward-Looking Infrared), montato sulla cupola del velivolo, la temperatura era di -130\u00b0 e ha creato dei problemi ai sensori del sistema FLIR in otto punti.\nLa squadra \u00e8 riuscita a stabilire attraverso il radar, che uno degli oggetti avvistati manteneva la velocit\u00e0 costante di (), successivamente \u00e8 stato scoperto che non era uno dei presunti UFO ad avere quella velocit\u00e0, ma un camion situato in un'autostrada, precisamente sotto il Merlin C26A; \u00e8 stato anche accertato che gli altri segnali radar rilevati dall'operatore dell'aereo provenivano dalla direzione opposta a quella degli oggetti che sono stati filmati e pertanto sono stati spiegati con velivoli e oggetti a terra.\nIl 20 aprile 2004 il giornalista messicano Jaime Maussan, conosciuto per i suoi interessi in campo ufologico, \u00e8 stato contattato dal Dipartimento della Difesa del Messico per organizzare un incontro con il generale Clemente Vega Garcia. Il 22 aprile il generale Garcia ha consegnato al giornalista il filmato dell'avvistamento e lo ha autorizzato a intervistare i militari che lo avevano realizzato. Il 9 maggio Maussan ha reso noto l'avvenimento a Televisa nel corso del suo programma televisivo \"Los Grandes Misterios del Tercer Milenio\" e ha rimandato per ulteriori particolari a una conferenza stampa indetta per l'11 maggio a Citt\u00e0 del Messico. Il 13 maggio il giornalista ha mostrato in televisione il filmato e mandato in onda le interviste con i militari autori della ripresa, dicendo anche che quel bimotore era in servizio per l'intercettazione di un aereo usato per il narcotraffico. L'avvenimento \u00e8 stato ripreso anche da media stranieri, tra cui le agenzie di stampa Reuters e Associated Press, i giornali The Independent e USA Today, le emittenti televisive CNN, MSNBC e Fox News.\nSpiegazioni.\nIl caso \u00e8 stato esaminato da scienziati, scettici (tra cui Robert Sheaffer, Tim Printy e James Smith) e ufologi (tra cui Bruce Maccabee, Claude Poher e Brad Sparks).\nUna prima spiegazione degli scettici ha suggerito che gli UFO in questione possono essere spiegati come fulmini globulari, velivoli Stealth e chiarori causati da fiamme. Il capitano Alejandro Franz, dell'associazione ufologica privata Alcione, ha approcciato quest'ultima ipotesi nel luglio del 2004.\nGli scienziati dell'Universidad Nacional Aut\u00f3noma de M\u00e9xico (UNAM) nel maggio 2004 hanno spiegato il fenomeno come delle bolle di gas ionizzato, fenomeno simile ai fulmini globulari. Il vice direttore del Servizio Meteorologico messicano, Alberto Hernandez Unzon, in un'intervista del 18 maggio 2004 ha escluso la possibilit\u00e0 di un fenomeno meteorologico o di un miraggio. \nIn seguito, quelle luci saranno identificate con le fiamme delle piattaforme petrolifere dell'impianto estrattivo di Cantarell nel Golfo del Messico. Questa spiegazione \u00e8 stata sostenuta non solo da scienziati e scettici, ma anche da diversi ufologi tra cui Poher. Nel settembre 2004 il capitano Franz ha compiuto un volo nella zona, effettuando alcune riprese a conferma di questa spiegazione; l'associazione ufologica statunitense NARCAP si \u00e8 congratulata con Franz, mentre Maccabee ha espresso alcune riserve e l'ufologo messicano Santiago Yturria ha rifiutato completamente la spiegazione basata sulle fiamme e la verifica di Franz, affermando che il caso va considerato come \"non risolto\".\nVideo.\nIl video mostra 11 sfere luminose nel cielo:"}
{"id": "1283160", "revid": "834", "url": "https://it.wikipedia.org/wiki?curid=1283160", "title": "San Massimo martire", "text": ""}
{"id": "1283161", "revid": "1782831", "url": "https://it.wikipedia.org/wiki?curid=1283161", "title": "Brambilla (cognome)", "text": "Brambilla (pron. \"bramb\u00eclla\") \u00e8 un cognome di lingua italiana.\nVarianti.\nBrembilla.\nDiffusione.\n\u00c8 diffuso in tutto il nord Italia, soprattutto nell'area della citt\u00e0 metropolitana di Milano e della provincia di Monza e della Brianza.\nOrigini.\nQuesto cognome deriva dal nome del paese Brembilla, ubicato in Val Brembana, per traslazione della vocale \"e\" chiusa nella parlata bergamasca nella \"a\" aperta milanese.\nNel 1443 gli abitanti di questo paese, in rivolta contro la Repubblica di Venezia dovettero abbandonare il villaggio e trovarono ricovero ed ospitalit\u00e0 dai Visconti a Milano con la firma di un Diploma di Accoglimento datato 2 marzo 1443, che li esentava per un secolo dal pagamento di tasse."}
{"id": "1283164", "revid": "339392", "url": "https://it.wikipedia.org/wiki?curid=1283164", "title": "San Basso (11 maggio)", "text": ""}
{"id": "1283165", "revid": "47767", "url": "https://it.wikipedia.org/wiki?curid=1283165", "title": "San Fabio", "text": "Esistono diversi santi con questo nome: "}
{"id": "1283168", "revid": "1947791", "url": "https://it.wikipedia.org/wiki?curid=1283168", "title": "Vangelo dei Dodici", "text": "Il Vangelo dei Dodici (apostoli) \u00e8 un vangelo apocrifo dalla datazione incerta.\nAndato perduto, ne sono pervenute solo testimonianze indirette tramite alcuni Padri della Chiesa. Citato da Origene \u00e8 stato identificato da Girolamo come il Vangelo degli Ebrei. Se esiste una certa tendenza nella comunit\u00e0 scientifica a ricondurli verso un unico vangelo, detto appunto vangelo degli Ebrei (ritenuto verosimilmente dai Padri della Chiesa come il vangelo originario di Matteo privo almeno della parte iniziale, la genealogia di Ges\u00f9), oggi esistono almeno due teorie differenti. La prima identifica nel vangelo degli Ebrei anche il cosiddetto vangelo dei Nazarei, e nel vangelo degli Ebioniti il cosiddetto vangelo dei Dodici. La seconda ipotesi parla solo di tre entit\u00e0 distinte: vangelo degli Ebrei, vangelo dei Nazarei e vangelo degli Ebioniti.\nSecondo l'ipotesi circa la formazione dei vangeli canonici presentata da Philippe Rolland nel 1984, il Vangelo dei Dodici costituisce la pi\u00f9 antica raccolta di materiale evangelico, composta prima dell'anno 36 (anno della forte persecuzione ad opera di Saulo). \u00c8 presumibilmente scritto in lingua aramaica (la lingua parlata) o ebraica (la lingua liturgica e scolastica). Potrebbe aver compreso tutti quei testi che oggi compaiono nei tre vangeli sinottici."}
{"id": "1283174", "revid": "339392", "url": "https://it.wikipedia.org/wiki?curid=1283174", "title": "San Sisinnio martire", "text": ""}
{"id": "1283177", "revid": "339392", "url": "https://it.wikipedia.org/wiki?curid=1283177", "title": "San Diocleziano", "text": ""}
{"id": "1283179", "revid": "339392", "url": "https://it.wikipedia.org/wiki?curid=1283179", "title": "San Fiorenzo martire", "text": ""}
{"id": "1283180", "revid": "339392", "url": "https://it.wikipedia.org/wiki?curid=1283180", "title": "Santa Lucina", "text": ""}
{"id": "1283181", "revid": "339392", "url": "https://it.wikipedia.org/wiki?curid=1283181", "title": "Santa Lucina di Roma", "text": ""}
{"id": "1283182", "revid": "339392", "url": "https://it.wikipedia.org/wiki?curid=1283182", "title": "Faltonio Piniano", "text": ""}
{"id": "1283183", "revid": "339392", "url": "https://it.wikipedia.org/wiki?curid=1283183", "title": "Anicia Lucina", "text": ""}
{"id": "1283184", "revid": "339392", "url": "https://it.wikipedia.org/wiki?curid=1283184", "title": "Santi Fiorenzo e Diocleziano", "text": ""}
{"id": "1283186", "revid": "166579", "url": "https://it.wikipedia.org/wiki?curid=1283186", "title": "Caggiole", "text": "Caggiole \u00e8 una localit\u00e0 del comune di Montepulciano, che ha preso il nome da un antico podere la cui esistenza \u00e8 testimoniata gi\u00e0 nell'alto Medioevo. Vi si trova la parrocchia di Santa Mustiola ed era stato sede di un ricovero per pellegrini (spedale). Il termine deriva da \"Cagio\", utilizzato prima dell'anno 1000 per indicare un bosco o un'area delimitata da foreste.\nBibliografia.\nEmanuele Repetti, \"Dizionario geografico fisico della Toscana\", 1839, s.v. \"Caggiole\" parrocchia di Santa Mustiola"}
{"id": "1283187", "revid": "1305772", "url": "https://it.wikipedia.org/wiki?curid=1283187", "title": "Sant'Antimo", "text": ""}
{"id": "1283189", "revid": "729019", "url": "https://it.wikipedia.org/wiki?curid=1283189", "title": "Castello di Almourol", "text": "Il castello di Almourol, situato al centro del fiume Tago in Praia do Ribatejo, Vila Nova da Barquinha, Portogallo, rientra a buon titolo nell'elenco delle fortezze templari. Si trova situato in posizione strategica su uno scoglio al centro del fiume che fungeva da confine naturale fra i domini musulmani e quelli cristiani. Diversamente da altre strutture templari, la sua funzione \u00e8 prettamente militare. Di ridotte dimensioni, raggiungibile solo tramite imbarcazioni (forse un ponte in legno era sistemato sulla riva destra, cio\u00e8 cristiana, del fiume), presenta un solo edificio in muratura (il mastio) di forma quadrata, da cui parte il muro di cinta con andamento a spirale (sempre quadrata) che circonda la torre stessa per ricongiungersi ad essa all'ingresso principale di cui la torre rappresenta uno dei lati; l'ingresso si trova nel lato a valle dell'isolotto, all'interno un ulteriore muro funge da diaframma dividendo in due lo spazio disponibile. Una postierla, posta nella parte pi\u00f9 scoscesa dell'isolotto, opposta alla porta principale, consente di raggiungere il fiume rapidamente. A livello del terreno sono ancora evidenti le tracce delle stalle mentre sui muri interni e di cinta si notano gli incastri di alcune strutture in legno fra cui il camminamento di guardia. L'accesso alla torre \u00e8 situato in posizione elevata rispetto al terreno. Si tratta di una delle pi\u00f9 suggestive fortezze medievali, nonostante le ridotte dimensioni, grazie alla sua posizione e all'integrit\u00e0 dell'ambiente circostante, lontano da centri abitati."}
{"id": "1283194", "revid": "1442080", "url": "https://it.wikipedia.org/wiki?curid=1283194", "title": "Richard Whiting", "text": " \u00c8 stato il sessantunesimo ed ultimo abate di Glastonbury nella cui abbazia vest\u00ec l'abito dell'Ordine di San Benedetto e dove rimase per tutta la vita, sino al martirio a causa della fede cattolica e della fedelt\u00e0 al romano pontefice nel contesto della riforma inglese.\nBiografia.\nConosciuto anche come Arturo di Clastonburgh, nacque a Wrington, nel Somerset dopo il 1460.\nInviato all'Universit\u00e0 di Cambridge per gli studi, ritorn\u00f2 al monastero \"magister artium\" nel 1483, probabilmente per insegnarvi. Fu ordinato presbitero a Wells il 6 marzo 1501 dal vescovo Thomas Cornish, ausiliare di Exeter.\nNel 1505 riprese gli studi a Cambridge, conseguendo il titolo di \"Doctor Theologiae\". Nella sua abbazia divenne \"camerarius\", fino al 3 marzo 1525, quando il cardinale Thomas Wolsey lo nomin\u00f2 abate su richiesta dei monaci. Durante il suo abbaziato il monastero non ebbe difficolt\u00e0 particolari: i visitatori reali trovarono florida l'abbazia e abate e monaci ritennero di poter prestare il Giuramento di Supremazia, superando cos\u00ec quel primo momento di crisi. Tuttavia nel 1539 fu decretata la soppressione di tutti i monasteri e conventi inglesi. Tre commissari reali visitarono l'abbazia di Glastonbury, trovandovi documenti ai quali imputarono carattere di ostilit\u00e0 al re e intimarono all'abate Richard di consegnare il monastero e i suoi beni. Davanti al suo rifiuto procedettero subito all'arresto, accusandolo di \u00abun animo corrotto e traditore contro la maest\u00e0 del re e della sua successione\u00bb.\nImprigionato nella Torre di Londra, fu sottoposto ad un processo sommario, celebrato forse a Londra o a Wells, venne condannato a morte e giustiziato il 15 novembre 1539, insieme ai due confratelli Roger James e John Thorne. Impiccato, sventrato e squartato come voleva la legge, il capo del martire venne esposto alla porta del monastero, mentre i quarti del corpo furono esposti a Wells, a Bridgwater, a Ilchester e a Bath.\nCon la sua morte fin\u00ec per sempre anche l'abbazia di Glastonbury, il pi\u00f9 antico monastero inglese, risalente almeno al VI secolo, divenuto nel corso dei secoli un importante e celebre luogo di pellegrinaggio, d'arte e di scienza, e che sino alla Riforma aveva goduto di una grande prosperit\u00e0.\nCanonizzazione.\nRichard Whiting \u00e8 stato innalzato da Leone XIII nel 1895 all'onore degli altari: il beato viene commemorato l'8 agosto o il 15 novembre."}
{"id": "1283201", "revid": "1543377", "url": "https://it.wikipedia.org/wiki?curid=1283201", "title": "Eremo di Sant'Onofrio al Morrone", "text": "L'eremo di Sant'Onofrio al Morrone \u00e8 un edificio religioso, monumento nazionale dal 1902, posto sulle pendici dell'omonimo monte, nei pressi di Sulmona, risalente al XIII secolo, che custodisce la memoria di Pietro Angelerio (o Pietro da Morrone), il frate eremita che qui visse e che divenne papa nel 1294 con il nome di Celestino V e poi santo. \u00c8 raggiungibile attraverso uno scosceso sentiero sebbene di facile percorribilit\u00e0 che conduce dalla frazione Badia, al margine orientale della Valle Peligna sino alla quota di 620 metri dove \u00e8 posto l'eremo.\nStoria.\nGiunto in Abruzzo tra il 1239 ed il 1241, Pietro si stabil\u00ec sulle pendici del Monte Morrone, in una grotta, facendovi successivamente edificare una chiesetta dal nome \"Santa Maria in Ruta\" o \"in Gruttis\".\nBen presto Pietro, fu autore di un'ampia attivit\u00e0 di proselitismo, prima nella zona e successivamente anche all'estero, si rese conto che il luogo era divenuto inadeguato alla meditazione ascetica e si trasfer\u00ec sulla Majella dove fond\u00f2 l'eremo di Santo Spirito.\nFrequenti tuttavia erano i suoi ritorni sul Morrone dove dispose la costruzione di un vero e proprio eremo, su un luogo scosceso e di difficile accesso che guardava verso la conca di Sulmona; il luogo si prestava alla vita solitaria e ascetica, ma anche all'accoglienza dei pellegrini che numerosi ascendevano la montagna richiamati dalle virt\u00f9 del futuro santo.\nNel 1294, il re di Napoli, Carlo II d'Angi\u00f2, subito dopo il conclave che sanc\u00ec, dopo ben ventisette mesi di sede vacante, l'elezione di Pietro Angelerio a papa, giunse sul Morrone per annunziare l'elezione all'eremita e per condurlo a L'Aquila per la solenne incoronazione nella basilica di Santa Maria di Collemaggio. Celestino V, che rest\u00f2 sul soglio pontificio per soli quattro mesi, torn\u00f2 all'eremo morronese nel 1295, in fuga dopo aver rinunziato al papato, perch\u00e9 ricercato dal nuovo pontefice Bonifacio VIII.\nL'eremo durante l'ultimo conflitto mondiale sub\u00ec notevoli danni che ne alterarono l'originaria struttura, sebbene la ricostruzione successiva abbia mantenuto la planimetria dell'edificio con variazioni dell'aspetto esterno. Una lapide sulla facciata ricorda il maestro Giuseppe Giampietro (1894-1974), che fu zelante artefice della ricostruzione.\nDescrizione.\nLa Chiesa.\nAntistante alla chiesa (dimensioni 7,30 x 4,80\u00a0m) \u00e8 un porticato che conduce al piccolo piazzale prospiciente al sagrato. All'interno della chiesa vi sono, sulla parete sinistra, alcuni resti di affreschi del XV secolo che raffigurano il \"Cristo Re\" e \"San Giovanni battista\", e alcune pitture posteriori che rappresentano una \"Madonna con Bambino\" e \"Santa Lucia e santa Apollonia\".\nNon \u00e8 pi\u00f9 presente il trittico su tavola del Quattrocento che raffigurava \"Sant'Onofrio\", \"San Pietro Celestino\" e il \"Beato Roberto de Salle\" (discepolo dell'Angelerio), rimosso nel 1884. Molto bello e di pregevole fattura quattrocentesca \u00e8 il soffitto in legno. La chiesetta \u00e8 ricoperta da una volta a botte e presenta al suo interno due altari moderni con \"Sant'Onofrio\" e \"Sant'Antonio abate\" e sul fondo dell'ambiente si apre un arco che immette nella cappellina dell'oratorio.\nL'oratorio.\nVi si trovano alcuni affreschi attribuiti ad un \"Magister Gentilis\" probabilmente contemporaneo di Pietro da Morrone che raffigurano il \"Crocifisso\" con ai lati \"Maria e san Giovanni\"; sui due bracci della croce vi sono due angeli, uno che regge una corona di spine, l'altro recante una corona radiata.\nLa lunetta che sovrasta l'opera \u00e8 dipinta con una raffigurazione della \"Vergine con Bambino\" su di un fondo azzurro, mentre nell'altra lunetta di fronte sono rappresentati i busti di \"San Benedetto\" (vestito di rosso con un libro chiuso in mano), \"San Mauro\" e \"Sant'Antonio\" (con tunica gialla e mantello rosso). La volta a botte \u00e8 di colore azzurro a fondo stellato.\nSulle pareti laterali, pregevoli avanzi di dipinti del XIV secolo uno dei quali merita un cenno in quanto raffigura Pietro Celestino nelle vesti di pontefice; il santo indossa una tiara intessuta di fili gialli con veste con cappuccio riversato sul mantello bianco. Al centro \u00e8 collocato un piccolo altare di pietra bianca che sorregge un crocifisso che, secondo la tradizione, sarebbe stato consacrato dallo stesso Celestino che sostava a Sulmona, in viaggio verso Napoli dopo l'incoronazione.\nAltri ambienti.\nIl corridoio che si apre sul lato destro dell'oratorio raccoglie le aperture delle cellette di Pietro Celestino e del beato Roberto da Salle, in quello che costituiva l'originario nucleo dell'eremo, assieme all'oratorio stesso; in fondo, una nicchia contiene l'affresco di una \"Crocifissione\" ed un'altra raffigurazione di Pietro Celestino con le vesti papali.\nUna rampa di scale conduce agli alloggi del piano superiore, oggi adibiti a sede di ritiri spirituali e alla terrazza da dove i fedeli usano lanciare sassi nel precipizio sottostante, a simboleggiare la volont\u00e0 di allontanare le tentazioni.\nLa grotta.\nLa grotta era il luogo dove, secondo la tradizione, Pietro Celestino si ritirava in preghiera; \u00e8 localizzata nella pietra sottostante la chiesa ed \u00e8 raggiungibile attraverso una scalinata esterna che si diparte anteriormente al porticato d'accesso.\nI fedeli usano strofinarsi contro la nuda roccia resa umida dall'acqua che vi sgorga (quella dove avrebbe dormito il santo e che ne conserverebbe l'impronta del corpo), per ottenere guarigione alle malattie reumatiche. Qui giungono, tra l'altro, i pellegrinaggi del 19 maggio, festivit\u00e0 di san Pietro Celestino e del 12 giugno, ricorrenza di sant'Onofrio."}
{"id": "1283203", "revid": "834", "url": "https://it.wikipedia.org/wiki?curid=1283203", "title": "Monte Morrone", "text": "Il monte Morrone \u00e8 una montagna alta 1.053\u00a0m s.l.m situata in provincia di Frosinone al confine del Lazio con l'Abruzzo e il Molise. La vetta si trova nel comune di Belmonte Castello."}
{"id": "1283204", "revid": "121169", "url": "https://it.wikipedia.org/wiki?curid=1283204", "title": "Muscolo corrugatore", "text": ""}
{"id": "1283205", "revid": "160926", "url": "https://it.wikipedia.org/wiki?curid=1283205", "title": "Jake Jackson", "text": ""}
{"id": "1283209", "revid": "110157", "url": "https://it.wikipedia.org/wiki?curid=1283209", "title": "Greatest Moments - VH1 Storytellers Live", "text": "Greatest Moments - VH1 Storytellers Live \u00e8 un doppio album del gruppo new wave/pop/rock/reggae inglese dei Culture Club, pubblicato nel 1998, su etichetta Virgin.\nL'album, costituito da una raccolta di brani di studio, registrati tra il 1982 e il 1998, e da un concerto live, registrato il 2 maggio del 1998 a New York, per la nota serie \"VH1 Storytellers\", da cui la parte dal vivo prende il titolo, si situa tra il quarto album di studio del gruppo, \"From Luxury to Heartache\", del 1986, pubblicato il quale il gruppo si era sciolto fino al 1998, e il quinto, nuovo lavoro di inediti, \"Don't Mind If I Do\", che, uscito l'anno dopo la doppia fatica rappresentata dal greatest hits/concerto, costituir\u00e0 il primo album dei Culture Club dopo quasi 13 anni.\nIl doppio album ottiene un enorme successo, promosso dal singolo \"I Just Wanna Be Loved\", che raggiunge il Numero 4 nella classifica inglese dei singoli, oltre che dalla riunione stessa del gruppo, evento che gi\u00e0 di per s\u00e9 funge da incredibile catalizzatore. Il disco arriver\u00e0 infatti fino al Numero 15 della classifica britannica degli album (e al Numero 148 in quella americana), cosa che non riuscir\u00e0 al successivo \"Don't Mind If I Do\", il quale, nonostante un secondo singolo al Numero 25, non otterr\u00e0 lo stesso riscontro commerciale, non andando oltre il Numero 64 nel Regno Unito (mentre negli USA non verr\u00e0 neanche pubblicato).\n\"I Just Wanna Be Loved\" compare due volte in \"Greatest Moments - VH1 Storytellers Live\": nella raccolta di brani in studio, in una versione leggermente diversa rispetto a quella poi re-inserita nel successivo album del 1999, in cui verr\u00e0 aggiunto un parlato iniziale in pieno stile toasting (il tipico rap giamaicano spessissimo utilizzato sia dal gruppo che dal solista); e nel disco dal vivo, dove viene presentata una versione approssimativa, non ancora definitiva, in cui \u00e8 assente la parte vocale del middle, sostituita invece da un temporaneo strumentale.\nDurante il live, vengono inoltre presentati altri due nuovi brani, \"What Do You Want (From Me)\" e \"Strange Voodoo\", di cui solo il secondo finir\u00e0 anche su \"Don't Mind If I Do\", in una versione lievemente differente, pi\u00f9 curata nei cori e negli arrangiamenti, entrambi pi\u00f9 corposi.\nI nuovi pezzi hanno un'impronta marcatamente reggae (il singolo e l'inedita che compare soltanto qui), mentre \"Strange Voodoo\" \u00e8 un'intensa ballata, dal testo molto sofferto, che cerca di sondare le profondit\u00e0 dei sentimenti, i vincoli inscindibili creati da una storia d'amore.\nIl resto delle 14 tracce fa una panoramica pi\u00f9 o meno completa sui primi quattro album dei Culture Club, con i momenti pi\u00f9 intensi rappresentati dalla \u00abbig old ballad\u00bb (cos\u00ec la definisce il cantante durante l'intro parlata) \"Victims\" e da \"That's The Way (I'm Only Trying To Help You)\", duetto con la nuova corista, Zee Cowling, che rimpiazza Helen Terry, unica vera grande assente di questa festosa riunione.\nPer quanto riguarda la raccolta di successi in studio, gli altrettanti 14 brani inclusi nel primo CD (molti dei quali presenti nell'altro disco in versione live) spaziano dal primo successo del 1982, la celebre \"Do You Really Want to Hurt Me\", fino al successo pi\u00f9 remixato dei Jesus Loves You, \"Generations of Love\" (che anche se non fu una grande hit in classifica, divenne molto popolare nei club), passando per i vari successi dei Culture Club, soprattutto quelli inclusi nel secondo album, \"Colour by Numbers\", la ballata \"Love Is Love\", il Numero 1 solista di Boy George, \"Everything I Own\", ed il suo ultimo successo di classifica, \"The Crying Game\", del 1992, prodotta dai Pet Shop Boys, e colonna sonora principale dell'omonimo film, rinominato in Italia \"La moglie del soldato\".\nLa chiusura del concerto \u00e8 affidata alla canzone pi\u00f9 famosa del gruppo, quella \"Karma Chameleon\" da record, in cui vengono finalmente in luce le naturali doti e il carisma trascinante del leader, che coinvolge il pubblico improvvisando un ritornello in pi\u00f9, e chiudendo proprio sulla ripetizione ad lib della parola Karma.\nUn'ultima nota sulla scelta delle tracce incluse riguarda il fatto che del quarto album, \"From Luxury to Heartache\", compare soltanto il successo da Top 10, \"Move Away\", mentre nessun brano \u00e8 stato selezionato dal terzo album, \"Waking Up with the House on Fire\", neanche la popolare Numero 2 \"The War Song\" (anche se di quello stesso periodo non poteva mancare l'altra famosa colonna sonora, la citata \"Love Is Love\", tra l'altro disponibile, a partire dal 2003, tra le bonus tracks nella ristampa del terzo album)."}
{"id": "1283212", "revid": "281779", "url": "https://it.wikipedia.org/wiki?curid=1283212", "title": "Warwick Kerr", "text": "Noto per le sue scoperte in genetica e nella determinazione del sesso delle api, \u00e8 anche responsabile della diffusione delle api africanizzate, chiamate anche api killer, un ibrido tra l'ape del miele europea (\"apis mellifera\") e africana (\"apis mellifera scutellata\").\nBiografia.\nKerr nacque nel 1922, a Santana do Parna\u00edba, nello stato di San Paolo, figlio di Am\u00e9rico Caldas Kerr e B\u00e1rbara Chaves Kerr. La sua famiglia era originaria della Scozia, e si trasfer\u00ec a Pirapora nel 1925. Frequent\u00f2 l\u00ec le scuole superiori e un corso preparatorio per l'Universidade Presbiteriana Mackenzie a San Paolo; in seguito fu ammesso all'Escola Superior de Luiz de Queiroz dell'Universit\u00e0 di San Paolo, a Piracicaba, dove si laure\u00f2 in Scienze Biologiche.\nLa sua carriera scientifica inizi\u00f2 a Piracicaba, dove ricevette il titolo di dottorato di ricerca in entomologia alla facolt\u00e0 di Scienze Biologiche e in seguito fu assunto come professore assistente. Nel 1951 comp\u00ec i suoi studi di post-dottorato come professore esterno all'Universit\u00e0 della California a Davide, e nel 1952 alla Columbia University nei dipartimenti di Entomologia agraria e sanitaria, afferenti alla facolt\u00e0 di Biologia. Successivamente studi\u00f2 con il famoso biologo Theodosius Dobzhansky.\nNel 1958 fu invitato dal professore Dias da Silveira ad assisterlo nell'organizzare il Dipartimento di Biologia alla Facolt\u00e0 di scienze di Rio Claro, dell'Universit\u00e0 statale di San Paolo (UNESP), nella citt\u00e0 di Rio Claro, dove rimase fino al 1964 dirigendo un gruppo di ricerca sulla genetica delle api, il suo principale campo di specializzazione.\n\u00c8 stato il primo importatore per ricerca di api mellifere \"africane\".\nDal 1962 al 1964 assistette il direttore scientifico per organizzare la Fondazione di ricerca dello Stato di San Paolo (FAPESP). Nel dicembre del 1964 accett\u00f2 il ruolo di professore di genetica alla Facolt\u00e0 di Medicina di Ribeir\u00e3o Preto dell'Universit\u00e0 di San Paolo, con lo scopo di creare un nuovo dipartimento di genetica. Con questa abilit\u00e0 Kerr riusc\u00ec a creare un centro di eccellenza particolarmente per i campi della genetica entomologica e della genetica umana e istru\u00ec un gran numero di studenti per master e dottorati. Il dipartimento includeva anche un nuovo campo di ricerca e insegnamento, quello di biologia matematica e di biostatistica, il primo nel suo genere in una scuola di medicina in Brasile; e fu un pioniere nell'uso del computer in biologia e medicina, particolarmente per la genetica applicata all'allevamento.\nDa marzo del 1975 ad aprile del 1979 Kerr si trasfer\u00ec a Manaus nello stato di Amazonas, per istituire e dirigere l'Istituto Nazionale della Ricerca in Amazzonia (INPA), un istituto di ricerca creato dal Consiglio Nazionale per lo Sviluppo Scientifico e Tecnologico (CNPq)."}
{"id": "1283213", "revid": "701660", "url": "https://it.wikipedia.org/wiki?curid=1283213", "title": "Giardino botanico di Pratorondanino", "text": "Il giardino botanico montano di Pratorondanino \u00e8 un'area protetta provinciale situata nel comune di Campo Ligure, in valle Stura. \u00c8 stato istituito con deliberazione del Consiglio regionale della Liguria n. 33 del 13/10/98.\nSituato a 768\u00a0m s.l.m. e ideato nel 1979 dal GLAO (Gruppo ligure amatori orchidee), dal 1983 ha allargato il suo campo a numerose altre specie botaniche principalmente della flora alpina, appenninica e montana in generale.\nInformazioni utili.\nIl giardino botanico \u00e8 aperto da aprile a settembre; i periodi durante i quali le piante fioriscono maggiormente sono tra maggio e giugno.\nCome arrivare.\nIl giardino si trova in localit\u00e0 Pratorondanino e si pu\u00f2 raggiungere da Masone tramite il suo casello lungo l'autostrada Genova-Alessandria; da Campo Ligure; da Bosio (AL) e da Genova Pontedecimo tramite strade provinciali o regionali seguendo le indicazioni.\nPiante presenti di maggiore interesse.\nTra le tante piante presenti nel giardino vi sono:"}
{"id": "1283216", "revid": "93556", "url": "https://it.wikipedia.org/wiki?curid=1283216", "title": "Philadelphia Museum of Art", "text": "Il Philadelphia Museum of Art si trova ad ovest della Benjamin Franklin Parkway a Filadelfia. Fu fondato nel 1876 in occasione dell'Esposizione universale che celebrava il primo centenario della Dichiarazione di indipendenza degli Stati Uniti d'America e venne inaugurato il 10 maggio 1877.\nStoria e descrizione.\nOgni anno il museo organizza dalle 15 alle 20 mostre ed ospita un flusso di visitatori di circa 800.000 persone. Tra le mostre pi\u00f9 rilevanti allestite in questi ultimi tempi, sono da annoverare quella dedicata a Paul C\u00e9zanne nel 1996 e quella dedicata a Salvador Dal\u00ed nel 2005.\nIl museo \u00e8 situato nella parte terminale destra della Benjamin Franklin Parkway, un'importante arteria stradale cittadina, nei pressi di Fairmount Park. Chiamato originariamente \"Pennsylvania Museum and School of Industrial Art\", la sua fondazione venne ispirata da quella del britannico Victoria and Albert Museum di Londra, anch'esso nato in occasione di un'Esposizione universale. Poich\u00e9 la primitiva sede del museo era troppo distante dal centro cittadino, venne deciso di spostarne i locali in una nuova costruzione i cui lavori vennero iniziati nel 1919 quando il sindaco repubblicano Thomas B. Smith pose la prima pietra durante una cerimonia inaugurale di orientamento massonico.\nIl disegno della costruzione, di ispirazione neo-greca, fu opera dell'architetto statunitense Horace Trumbauer. La facciata del palazzo \u00e8 interamente in dolomite estratta nelle miniere del Minnesota ed un frontone venne scolpito dallo scultore di origini tedesche Carl Paul Jennewein.\nAlla storia di questo museo \u00e8 fortemente legata la figura del celebre collezionista e filantropo americano Henry Plumer McIlhenny, il quale fu prima curatore dal 1939 al 1964 dell'ente, per poi diventarne direttore a partire dal 1976 fino all'anno della sua morte, nel 1986, quando don\u00f2 gran parte della sua collezione personale a questa istituzione.\nIl \"Philadelphia Museum of Art\" \u00e8 uno dei pi\u00f9 grandi ed importanti musei degli Stati Uniti e conserva nei suoi ambienti ben 225.000 opere d'arte dislocate in circa 200 gallerie che coprono oltre duemila anni di storia. Esso tuttavia non comprende, nella sua immensa raccolta, alcuna collezione relativa all'arte egizia, a quella romana e a quella delle civilt\u00e0 precolombiane. Il motivo di questa assenza si spiega con il fatto che, in base ad un accordo stipulato durante i primi anni di vita del museo con la University of Pennsylvania, si contempl\u00f2 la donazione di tutte le porcellane cinesi appartenenti all'ateneo statunitense in cambio di gran parte delle opere d'arte egizie, romane e precolombiane. Il museo conserva tuttavia alcuni pezzi di grande pregio che vengono esibiti solo in particolari manifestazioni.\nOltre alla costruzione principale, gli ambienti del museo comprendono anche quelli del Rodin Museum, che ospita la collezione pi\u00f9 importante delle opere di Auguste Rodin al di fuori dei confini nazionali francesi e che si trova anch'esso all'interno del Fairmount Park.\nCollezioni.\nNel XVIII secolo Filadelfia divenne uno dei maggiori centri culturali degli Stati Uniti, raccogliendo importanti collezioni d'arte provenienti dai cosiddetti \"Pennsylvania Dutch\", oltre che molte opere del pittore realista Thomas Eakins.\nTra i 225.000 oggetti esposti, il museo annovera collezioni di tappeti persiani e turchi, nonch\u00e9 un esteso patrimonio artistico proveniente dall'Estremo Oriente, soprattutto porcellane cinesi, giapponesi e coreane.\nNella cultura di massa.\nIl museo \u00e8 famoso nel mondo, oltre che per la sua storia e le collezioni, per essere presente nella saga cinematografica a tema pugilistico Rocky. Nella saga infatti, sin dal primo episodio, il pugile italoamericano Rocky Balboa, interpretato dall'attore Sylvester Stallone, durante gli allenamenti per prepararsi agli incontri \u00e8 solito, al termine di una corsa iniziata la mattina presto, percorrere in velocit\u00e0 le scale del Philadelphia Museum of Art, diventate note come \"scalinata di Rocky\", fino ad arrivare in cima e fermarsi a osservare il panorama. Nel sesto film della saga, Rocky Balboa (2006), il protagonista sale le scale insieme al suo cane \"Castagna\" che lo accompagna durante gli allenamenti. Al termine del film, durante i titoli di coda, sono presenti delle riprese di persone di ogni et\u00e0 che salgono di corsa la scalinata e mimano i movimenti effettuati dai pugili."}
{"id": "1283222", "revid": "767487", "url": "https://it.wikipedia.org/wiki?curid=1283222", "title": "Insoliti criminali", "text": "Insoliti criminali \u00e8 un film del 1996, diretto dall'attore Kevin Spacey, al suo esordio nella regia.\nTrama.\nMilo, Dova e Law sono tre criminali con un unico obiettivo, quello di realizzare la rapina perfetta. Durante il colpo tutto va storto, fanno scattare l'allarme e soprattutto uccidono tre agenti federali, dandosi alla fuga si rifugiano nel primo bar che trovano lungo la strada, e l\u00ec prendono in ostaggio persone che trovano per loro sfortuna nel locale.\nNote.\nMolte pellicole hanno trattato il tema dei rapinatori un po' maldestri, come in \"Ore disperate\" di William Wyler del 1955 e \"Quel pomeriggio di un giorno da cani\" di Sidney Lumet del 1975."}
{"id": "1283223", "revid": "767487", "url": "https://it.wikipedia.org/wiki?curid=1283223", "title": "Sigue Sigue Sputnik", "text": "Sigue Sigue Sputnik (\"Brucia brucia Sputnik\" in russo, secondo la versione ufficiale, ma \"sigue\" non significa niente in russo) \u00e8 un gruppo musicale formato nel 1982.\nDurante la seconda met\u00e0 degli anni ottanta del XX secolo i Sigue Sigue Sputnik divennero popolari grazie a brani come \"Love Missile F1-11\" e \"21st Century Boy\", contenuti nell'album \"Flaunt-it\", sfruttando l'originale idea di inserire spot pubblicitari tra una traccia e l'altra. Il gruppo era inoltre sponsorizzato dalla Atari.\nBiografia.\nIl successo del pezzo \"Love Missile F1-11\" fu confermato dal successivo \"21st Century Boy\" che raggiunse le vette delle classifiche europee in breve tempo. Un buon successo lo riscosse anche l'album del 1986 \"Flaunt-it\". Lo stesso anno parteciparono al Festivalbar.\nNel 2000 hanno partecipato all'album di tributo ai Queen \"\", per il quale hanno eseguito \"Keep Yourself Alive\".\nDavid Bowie, nel 2003, ha inserito una cover del brano \"Love Missile F1-11\" nel singolo \"New Killer Star\".\nFormazione.\n\"Originale\"\n\"Attuale\""}
{"id": "1283224", "revid": "10383998", "url": "https://it.wikipedia.org/wiki?curid=1283224", "title": "Sfenacodonti", "text": ""}
{"id": "1283232", "revid": "125833513", "url": "https://it.wikipedia.org/wiki?curid=1283232", "title": "Easy Lady", "text": "Easy Lady \u00e8 considerato ufficialmente il singolo di debutto della cantante Spagna, pubblicato su 45 giri dall'etichetta discografica CBS nel 1986, che anticipa l'album \"Dedicated to the Moon\" ().\nStoria.\nI primi esordi della cantante risalgono agli inizi degli anni 1970, quando, ancora adolescente e con il suo nome di battesimo per intero, incide con scarso successo i due singoli \"Mamy Blue/\u00c8 finita la primavera\" () e \"Ari ari/Dio mai\" ().\nDa quel momento e fino al suo esordio ufficiale, Spagna lavora con importanti artisti come corista oppure fa parte di piccole band come \"Opera Madre\", da lei stessa creata con la collaborazione del fratello Giorgio 'Theo' Spagna e dell'allora compagno 'Al'fredo 'Larry' Pignagnoli (pseudonimo Abacab), e le Fun Fun, un gruppo tutto al femminile, girando per le discoteche italiane.\nIn questo periodo incide anche singoli come solista, qualcuno dei quali riscuote un moderato successo, sotto i diversi pseudonimi \"Mirage\", \"Carol Kane\", \"Barbara York\", \"Yvonne Kay\" e collabora ai brani di grandi artisti italiani e stranieri, rappresentanti dei generi dance, disco e italo disco degli anni 1980.\nMa solo con la pubblicazione e il successo a livello internazionale del singolo \"Easy Lady\", inizialmente realizzato e prodotto dalla stessa cantante per l'etichetta indipendente \"Simple Records\" e commercializzato unicamente in Francia, ha inizio, nel 1986, la carriera ufficiale dell'artista, che firma un contratto con la casa discografica CBS (poi acquisita da Sony Music) e sceglie come nome d'arte definitivo, semplicemente, il proprio cognome.\nSuccesso e classifiche.\nIl singolo, che ha venduto complessivamente oltre 2 milioni di copie, raggiunge i primi posti in diverse classifiche europee e viene certificato disco d'argento in Francia. Solo nel Regno Unito passa quasi inosservato, ma gi\u00e0 l'anno seguente e proprio nella classifica UK, il singolo successivo \"Call Me\" salir\u00e0 fino al secondo posto.\nIn Italia la canzone, tra le pi\u00f9 richieste e programmate nell'estate del 1986, diventa la numero uno nelle vendite dei singoli e un autentico tormentone estivo. Spagna partecipa al Festivalbar di quell'anno, dove vince il \"Discoverde\" ma non il premio principale (che si aggiudicher\u00e0 l'anno successivo con \"Dance Dance Dance\"). Il brano viene inserito nella compilation Festivalbar '86, che raggiunger\u00e0 il terzo posto nella classifica degli album italiani, risultando il 26\u00ba album pi\u00f9 venduto nel 1986.\n(*) Rimane nella classifica dei dischi pi\u00f9 venduti in Italia dal 12 luglio al 22 novembre 1986, senza mai scendere sotto il 5\u00ba posto dal 2/8 all'8/11 (15 settimane consecutive) e continuativamente nella prima posizione dal 30/8 al 18/10, risultando il terzo singolo pi\u00f9 venduto del 1986, e in seguito questa canzone apparve in alcuni film italiani di quel periodo di grande successo come Yuppies - I giovani di successo, e nel trailer cinematografico di Rimini Rimini.\nTracce.\n12\" Maxi singolo originale \nLato A\nLato B\n7\" singolo \nLato A\nLato B\n12\" Maxi singolo \nLato A\nLato B\n12\" Maxi singolo Club Remix \nLato A\nLato B\n12\" Maxi singolo Move On Up Remix \nLato A\nLato B\nLa durata della versione sull'album \"Dedicated to the Moon\" di \"Easy Lady\" \u00e8 4:50.\nNote.\n25. Addio a un tormentone dance anni 80 di Ivana Spagna, su Tv Sorrisi e Canzoni. URL consultato il 1 febbraio 2019."}
{"id": "1283237", "revid": "767487", "url": "https://it.wikipedia.org/wiki?curid=1283237", "title": "Dark Water (film 2005)", "text": "Dark Water \u00e8 un film del 2005 diretto da Walter Salles con Jennifer Connelly, Ariel Gade, John C. Reilly e Tim Roth.\nLa pellicola \u00e8 il remake dell'omonimo film giapponese di Hideo Nakata tratto dal racconto di K\u014dji Suzuki. \u00c8 anche l'esordio hollywoodiano del regista brasiliano Walter Salles, gi\u00e0 autore de \"I diari della motocicletta\".\nTrama.\nAbbandonata da bambina dalla madre e divorziata dal marito Kyle, Dahlia si trasferisce con la figlia Cecilia in uno squallido e sinistro palazzo a Roosevelt Island, Manhattan, gestito dal sovrintendente Veeck e da Murray. Il giorno stesso, Cecilia sale sul terrazzo, trova uno zainetto di Hello Kitty e lo d\u00e0 a Veeck facendosi promettere che, se non viene nessuno a riprenderlo, lei potr\u00e0 tenerlo.\nUna notte, Dahlia si accorge che dal soffitto iniziano a cadere gocce d'acqua scura. Dopo aver cercato pi\u00f9 volte l'aiuto del proprietario dell'appartamento e del portiere, la donna si reca al piano di sopra, si intrufola nell'appartamento vuoto (in passato appartenente alla famiglia russa Rimsky) e trova tutto allagato, chiude l'acqua e vede una foto che rappresenta la famiglia che vi abitava: la madre, il padre e la figlia, Natasha. Il portiere la coglie nell'appartamento e le rivela che a combinare quel disastro sono stati due ragazzi che vivono nel palazzo, noti come teppisti, dopo di che accetta finalmente di ripararle il soffitto. In quest'occasione Cecilia gli chiede ancora dello zainetto ma, quando l'uomo le dice che la sua proprietaria \u00e8 andata a prenderlo, la bambina gli d\u00e0 del bugiardo.\nIntanto Cecilia trova un'amica immaginaria, Natasha: sua madre, seguendo anche i consigli dell'insegnante, le ordina di ignorarla, Dahlia scopre anche che lo zainetto che si trovava sul terrazzo apparteneva proprio a Natasha e che Veeck non lo aveva restituito ma buttato nei secchi della spazzatura. Nel frattempo, l'ex marito della donna inasprisce i rapporti legali con lei in merito al divorzio perch\u00e9 non \u00e8 d'accordo col fatto che sua figlia viva cos\u00ec lontana da lui e pensa che la donna non abbia la sanit\u00e0 mentale per prendersi cura della bambina. Disperata, Dahlia accetta il consiglio di un'amica e si affida a Jeff Platzer, un avvocato squattrinato talentuoso ma che non ha un vero e proprio studio ed usa la sua macchina come tale. Nonostante le apparenze l'uomo si rivela abbastanza capace, riuscendo a risolvere la situazione con proprietario e portiere e facendo s\u00ec che un idraulico professionista risolva una volta per tutte le faccenda della perdita.\nCecilia scopre che anche dai bagni della scuola cadono gocce d'acqua scura: si spaventa, sviene e viene portata al pronto soccorso dove si reca il padre con lei. Il giorno stesso, Dahlia torna sul terrazzo, sale sulla scala del serbatoio dell'acqua e trova il cadavere di Natasha; chiama la polizia e questa, indagando, scopre che qualche tempo prima la bambina, dopo essere rimasta sola nell'appartamento, era caduta nel serbatoio dell'acqua che Veeck aveva lasciato aperto e, per questo, Veeck viene arrestato. Sembra tutto risolto ma una sera mentre Cecilia e Dahlia fanno il bagno, appare Natasha intenzionata a uccidere la bambina, ma Dahlia la ferma giurando di essere per sempre sua madre. Cos\u00ec Natasha allaga la casa e uccide Dahlia. Cecilia viene ripresa dal padre che la porter\u00e0 nel suo appartamento, ma sapr\u00e0 sempre come vedere il fantasma di sua madre.\nProduzione.\nIl film \u00e8 stato girato principalmente nello stato di New York, tra New York City e Long Island. Alcune scene sono state tuttavia girate in Ontario (Canada) ed a Panorama City (California).\nDistribuzione.\n\"Dark Water\" \u00e8 stato distribuito nei cinema di tutto il mondo nel 2005. Il film \u00e8 successivamente approdato nel mercato home video attraverso delle edizioni in DVD: in questo formato \u00e8 stata distribuita anche una versione alternativa del film, la quale include un linguaggio meno esplicito e delle differenze minime per quanto riguarda trama e scene.\nAccoglienza.\nIncassi.\nAl box office il film ha incassato 49,4 milioni di dollari in tutto il mondo.\nCritica.\nSecondo l'aggregatore di recensioni Rotten Tomatoes, il film ha ricevuto un indice di gradimento del 47% e un voto di 5,54 su 10 sulla base di 154 recensioni."}
{"id": "1283240", "revid": "124411707", "url": "https://it.wikipedia.org/wiki?curid=1283240", "title": "Baba Yaga (gruppo musicale)", "text": "Le Baba Yaga sono state un gruppo musicale e corale italiano formato nel 1970 e attivo fino al 1980.\nStoria.\nNate come quartetto nel 1970, diventano un terzetto l'anno successivo. Iniziano a lavorare come coriste alla RCA Italiana, cantando in moltissimi dischi di vari cantautori come Lucio Dalla, Mango, Francesco De Gregori, Mia Martini, Renato Zero, Rino Gaetano, gli Oliver Onions (sono loro i cori nella celebre \"Dune Buggy\", colonna sonora del film \"...altrimenti ci arrabbiamo!\") e Claudio Baglioni.\nContemporaneamente iniziano anche un'attivit\u00e0 autonoma, e nel 1972 pubblicano con la Apollo il loro primo 45 giri, \"Good morning love/The man and the sparrow\", scritta dai due cantautori Maurizio Bigio e Stelio Gicca Palli.\nNel febbraio del 1975 partecipano all'incisione della canzone \"M'innamorai\" de Il Giardino dei Semplici, brano che lancer\u00e0 il quartetto, allora ancora sconosciuto, nel firmamento della musica italiana.\nNel 1977 iniziano a lavorare con Gianni Boncompagni, che le presenta nella sua trasmissione televisiva Discoring. Cambiando genere rispetto agli inizi, si dedicano alla discomusic e riescono a ottenere un buon successo dando la base vocale al gruppo Le Camomilla (che, in realt\u00e0, presta loro solo l'immagine, fenomeno che verr\u00e0 imitato da molti altri artisti della medesima scena musicale). Sempre Boncompagni fa loro incidere nel 1979 la sigla di \"Discoring\", \"Che gatta!\".\nStessa cosa avviene con Le Sorelle Bandiera, le voci in \"Fatti pi\u00f9 in l\u00e0\" e nelle altre canzoni pubblicate a nome del celebre trio \"en travesti\", scoperto da Renzo Arbore, sono infatti delle Baba Yaga.\nNel 1980 il trio si scioglie, quando Patrizia Neri preferisce abbandonare l'ambiente musicale. La Sodani continua l'attivit\u00e0 come solista e nel 1982 pubblica un EP omonimo, mentre Rita Mariano entra come corista nella formazione stabile del Teatro dell'Opera di Roma."}
{"id": "1283255", "revid": "125961860", "url": "https://it.wikipedia.org/wiki?curid=1283255", "title": "Arlington Road - L'inganno", "text": "Arlington Road - L'inganno (\"Arlington Road\") \u00e8 un film del 1999 diretto da Mark Pellington. Il film \u00e8 liberamente ispirato all'attentato di Oklahoma City, che sconvolse gli Stati Uniti anche per l'identit\u00e0 wasp dei colpevoli.\nTrama.\nMichael Faraday, vedovo professore di storia, vive a Washington assieme al figlioletto Grant. Un giorno salva da uno strano incidente il figlio dei vicini di casa, con i quali fa amicizia. Oliver e Cheryl Lang sono persone educate e simpatiche ma, con il tempo, Michael si insospettisce a causa di alcuni strani accadimenti. I coniugi Lang non sono quel che sembrano, Michael \u00e8 solo una pedina del loro piano dietro il quale si nasconde un motivo angosciante, il terrorismo. Quindi Michael comincia ad indagare sul passato di Lang e scopre cos\u00ec che aveva assunto identit\u00e0 diverse per nascondere ci\u00f2 che faceva contro il governo. Faraday cerca allora di capire quali siano i loro obiettivi e pensa di riuscire a sventare un attacco alla sede a Washington dell'FBI quando capisce troppo tardi di essere stato usato lui stesso per compiere il primo di una serie di attacchi terroristici."}
{"id": "1283263", "revid": "1632387", "url": "https://it.wikipedia.org/wiki?curid=1283263", "title": "Stormwarrior (album)", "text": "Stormwarrior \u00e8 l'omonimo album d'esordio della speed metal band StormWarrior pubblicato nel 2002 dalla Remedy Records. Tutte le tracce dell'album sono state scritte dal cantante e chitarrista Thunder Axe, eccetto \"Heavy Metal (Is the Law)\" (Kai Hansen, Michael Weikath), cover degli Helloween (dall'album Walls of Jericho del 1985). La versione giapponese di questo album contiene una tredicesima traccia: la bonus track \"Spikes And Leather\"."}
{"id": "1283265", "revid": "1543377", "url": "https://it.wikipedia.org/wiki?curid=1283265", "title": "Union Piemont\u00e8isa", "text": "L'Union Piemont\u00e8isa \u00e8 stato un movimento politico autonomista piemontese fondato dallo storico Roberto Gremmo nel 1981.\nStoria.\nAlle elezioni politiche del 1983 il movimento stipul\u00f2 un accordo con la Lista per Trieste, che era gi\u00e0 presente in Parlamento, all'interno della quale present\u00f2 i propri candidati tra i quali, capolista in Piemonte, Roberto Gremmo. Nessun seggio per\u00f2 fu conquistato.\nAlle elezioni politiche del 1987 il movimento si alle\u00f2 con la Lega Lombarda di Umberto Bossi con lo scopo di creare un fronte comune autonomista del Nord Italia. L'Union Piemont\u00e8isa si present\u00f2 in Piemonte con la lista denominata \"Piemont\" ma dovette fare i conti con una lista concorrente denominata Piemont Autonomista creata dalla scissione di un gruppo guidato da Gipo Farassino. L'Union Piemont\u00e8isa raccolse 62.000 voti alla Camera (pari allo 0,16% nazionale) contro i 72.000 (pari allo 0,19%) della lista concorrente. Pertanto Gremmo non riusc\u00ec ad essere eletto al Parlamento e accus\u00f2 gli scissionisti della disfatta.\nSuccessivamente la Lega Lombarda si feder\u00f2 anche col movimento di Gipo Farassino: all'interno della lista Lega Lombarda - Alleanza Nord in occasione delle elezioni europee del 1989 vennero candidati esponenti di Piemont Autonomista. Gremmo rifiut\u00f2 di riunificarsi con il gruppo di Farassino per via della matrice indipendentista di quest'ultimo, giudicata \"antistorica\". Questa scelta port\u00f2 ad un'improvvisa rottura con Umberto Bossi, in seguito alla quale, Gremmo si rifiut\u00f2 di partecipare al processo federativo che nel 1991 avrebbe portato alla nascita della Lega Nord. Di conseguenza, Gremmo si ripresent\u00f2 in modo autonomo alle elezioni regionali del Piemonte del 1990 con la lista dell'Union Piemont\u00e8isa, riuscendo ad ottenere un seggio e proponendosi come alternativa alla Lega Nord, cosa che storicamente non si verific\u00f2.\nSuccessivamente l'Union Piemont\u00e8isa non si ripresent\u00f2 ad alcuna consultazione elettorale. L'ex \"leader\" Gremmo si candid\u00f2 in altre liste locali, senza successo."}
{"id": "1283270", "revid": "773636", "url": "https://it.wikipedia.org/wiki?curid=1283270", "title": "Chiesa di Santa Maria delle Grazie (Montalcino)", "text": "La chiesa di Santa Maria delle Grazie \u00e8 un edificio sacro che si trova in piazzale delle Grazie 4 a Montalcino.\nDescrizione.\nSe ne hanno notizie dal XIV secolo, quando era possesso dell'abbazia di Sant'Antimo. Nel 1438 vi fu eretto un convento di monache Guglielmine. L'ospedale di Santa Maria della Croce vi edific\u00f2 poi la chiesa attuale ed uno spedaletto. Dopo i gravi danni subiti nel 1553, l'edificio fu restaurato nel 1577. Oggi \u00e8 propriet\u00e0 del Comune di Montalcino. La chiesa \u00e8 corredata di un campanile a vela del XIX secolo."}
{"id": "1283273", "revid": "1745361", "url": "https://it.wikipedia.org/wiki?curid=1283273", "title": "Mah\u014d sh\u014djo Lyrical Nanoha A's", "text": " \u00e8 il sequel di \"Mah\u014d sh\u014djo Lyrical Nanoha\", spinoff della serie di videogiochi e OAV \"Triangle Heart\", uscita nel 2005. Una terza serie, \"Mah\u014d sh\u014djo Lyrical Nanoha StrikerS\", \u00e8 stata prodotta nel 2007.\nCome il suo predecessore, \"A's\" \u00e8 fondato sulla \"magia tecnologica\", piuttosto che su quella pi\u00f9 \"tradizionale\" di stile fantasy, e mantiene la sua destinazione editoriale come sh\u014dnen (scontri fra i personaggi in stile videoludico e attacchi che rasentano i combattimenti fra mecha) invece che focalizzarsi su un pubblico pi\u00f9 femminile come \u00e8 solito fare un anime apparentemente di questo genere.\n\u00c8 presente anche una versione manga della storia, serializzata su Megami Magazine dall'agosto 2005 a gennaio 2006, che per\u00f2 presenta alcune divergenze rispetto alla serie animata.\nTrama.\n\"A's\" \u00e8 ambientato sei mesi dopo la prima serie e comincia spiegando cosa \u00e8 successo nel tempo trascorso fra le due serie. Nanoha si \u00e8 costantemente esercitata affinando le proprie abilit\u00e0, Fate e Arf, dal canto loro, sono rimaste in custodia della Time-Space Administration Bureau, aspettando pazientemente per vedere i risultati del suo addestramento. Fate e Nanoha si sono tenute in contatto mandandosi regolarmente dei DVD video.\nSuccessivamente \"Raging Heart\" avverte improvvisamente Nanoha di un pericolo imminente. Nanoha si ritrova cos\u00ec in battaglia con una misteriosa ragazza, venendo ferita gravemente a causa dei danni massicci inflitti dall'arma dell'avversaria. Fate e Y\u016bno arrivano in tempo per salvare Nanoha da morte certa, entrando anch'essi in combattimento con la ragazza. La prima battaglia con i \"Wolkenritters\" mostrer\u00e0 il livello dei loro poteri e dei loro \"Device\".\nDurante la serie Hayate Yagami, la ragazza in carrozzina, viene vista frequentemente in compagnia dei \"Wolkenritters\". Poco dopo nella serie verr\u00e0 spiegato il perch\u00e9: Hayate Yagami \u00e8 l'attuale padrona del libro \"Book of Darkness\", e di conseguenza il capo dei \"Wolkenritters\" stessi. Nonostante questo, la ragazza li tratta differentemente dai loro precedenti capi, ma anzi proprio come se fossero amici e per questo i suoi sottoposti sembrano manifestare sporadicamente dei sentimenti quando non dovrebbero. La ragione del perch\u00e9 la ragazzina sia in carrozzina \u00e8 il libro stesso, che lentamente divora dentro di s\u00e9 Hayate e i Wolkenritters. L'unico modo per fermarlo \u00e8 riempire tutte le 666 pagine del libro."}
{"id": "1283278", "revid": "73843", "url": "https://it.wikipedia.org/wiki?curid=1283278", "title": "Lodi (disambigua)", "text": ""}
{"id": "1283280", "revid": "773636", "url": "https://it.wikipedia.org/wiki?curid=1283280", "title": "Spedale di Santa Maria della Croce", "text": "L'ex spedale di Santa Maria della Croce \u00e8 un edificio che si trova a Montalcino.\nFondato nel 1214, raggruppava i sette piccoli spedali allora esistenti in Montalcino. Nel 1872 l'ospedale della Croce fu trasferito in San Francesco. Attualmente vi sono collocati vari uffici dell'amministrazione comunale. Nell'atrio, all'ingresso, si trova una piccola stanza, detta lo Scrittoio, interamente decorata da Vincenzo Tamagni. Gli affreschi della stanza (ex-pellegrinaio e farmacia dell'Ospedale), eseguiti negli anni 1510-12, rivelano la stretta dipendenza dai modi del Sodoma e raffigurano tra l'altro \"Santa Maria della Croce\" e la \"Madonna in trono col Bambino, angeli e Santi\"."}
{"id": "1283292", "revid": "773636", "url": "https://it.wikipedia.org/wiki?curid=1283292", "title": "Pieve di San Sigismondo (Poggio alle Mura)", "text": "La pieve di San Sigismondo \u00e8 un edificio religioso situato a Poggio alle Mura, nel comune di Montalcino.\nRisalente al XIII secolo, presenta pianta rettangolare e due aggiunte laterali. Il campanile \u00e8 a vela con struttura finale in ferro battuto per le campane. Da questa chiesa proviene la tavola quattrocentesca di Benvenuto di Giovanni raffigurante \"San Sigismondo\", e la scultura lignea con la \"Madonna col Bambino\" di scultore senese della met\u00e0 del XIV secolo, entrambe al Museo di Montalcino."}
{"id": "1283297", "revid": "773636", "url": "https://it.wikipedia.org/wiki?curid=1283297", "title": "Chiesa della Madonna della Misericordia (Sant'Angelo in Colle)", "text": "La chiesa della Madonna della Misericordia \u00e8 un edificio sacro che si trova a Sant'Angelo in Colle, frazione del comune di Montalcino.\nStoria.\nLa chiesa fu iniziata a costruire nel 1889 in un terreno donato da Alessandro Lisini, all'epoca sindaco di Siena, per custodire la tavola della cosiddetta \"Madonna della Misericordia\" che si trovava dal 1760 nella chiesa di San Pietro. I lavori durarono a lungo e furono portati a termine nel 1909, la sagrestia e il campanile furono costruiti nel 1935.\nDescrizione.\nPresenta la facciata in pietra e il portale in laterizio. Al suo interno si trova il dipinto attribuito ad Ambrogio Lorenzetti raffigurante la \"Vergine col Bambino\"."}
{"id": "1283301", "revid": "773636", "url": "https://it.wikipedia.org/wiki?curid=1283301", "title": "Pieve di San Michele Arcangelo (Sant'Angelo in Colle)", "text": "La pieve di San Michele Arcangelo \u00e8 un edificio sacro che si trova a Sant'Angelo in Colle, frazione del comune di Montalcino.\nDocumentata dal 1212, \u00e8 a una sola navata. Presenta una semplice facciata in pietra con tetto a capanna, portale costruito in travertino e lunghe finestre romaniche. Sul retro \u00e8 il campanile in pietra e laterizio ricostruito nella met\u00e0 del XX secolo. All'interno, la \"Madonna col Bambino in trono tra i Santi Giovanni Battista, Antonio Abate e Stefano\", affresco di scuola senese della prima met\u00e0 del XIV secolo; \"San Leonardo\", affresco di scuola senese della fine del XIV secolo; la \"Resurrezione di Cristo\" (1477), affresco di scuola senese; l'\"Estasi di San Carlo Borromeo\" di Raffaello Vanni; la \"Madonna del Rosario\" di Francesco Rustici. Dietro l'altare maggiore si trova un \"Crocifisso\" ligneo policromato di scultore senese del XVIII secolo."}
{"id": "1283303", "revid": "205250", "url": "https://it.wikipedia.org/wiki?curid=1283303", "title": "Ludwig Prandtl", "text": "Fu pioniere dell'aerodinamica e svilupp\u00f2 la base matematica per i principi fondamentali dell'aerodinamica subsonica negli anni venti. Durante gli anni venti, nei suoi studi ha elaborato la teoria dello strato limite, dei profili sottili e della linea portante. Il numero di Prandtl ha preso il suo nome.\nI primi anni.\nPrandtl nacque a Frisinga, nei pressi di Monaco, nel 1875. Sua madre era molto malata, di conseguenza Ludwig passava la maggior parte del suo tempo con suo padre, un professore di ingegneria. Egli lo incoraggiava ad osservare attentamente la natura, elaborando delle riflessioni.\nSi iscrisse alla facolt\u00e0 di Ingegneria di Monaco nel 1894 e termin\u00f2 gli studi, dopo un dottorato di ricerca, in sei anni. A Monaco si occup\u00f2 di meccanica dei solidi, e cominci\u00f2 a lavorare come ingegnere in una fabbrica della MAN. Qui ebbe il suo primo approccio con la meccanica dei fluidi, poich\u00e9 dovette progettare una pompa di aspirazione. Dopo aver condotto alcuni esperimenti, riusc\u00ec a progettare una pompa che lavorava meglio ed era pi\u00f9 efficiente di quella da sostituire.\nGli anni successivi.\nNel 1901 Prandtl divenne professore di meccanica alla scuola tecnica di Hannover. Qui svilupp\u00f2 molte delle sue teorie pi\u00f9 importanti. Nel 1904 scrisse una pubblicazione, \"\u00dcber Fl\u00fcssigkeitsbewegung bei sehr kleiner Reibung\" (sul moto dei fluidi con poco attrito), nel quale descrisse lo strato limite e la sua importanza per il calcolo delle forze aerodinamiche agenti su un corpo immerso nell'aria. La trattazione descriveva anche il fenomeno del distacco dello strato limite, spiegando per la prima volta in maniera chiara il concetto di stallo. Diversi suoi studenti tentarono di dare una soluzione in forma chiusa del problema, ma nessuno vi riusc\u00ec. La teoria di Prantdl rimane ancora oggi fondamentale per lo studio dei fenomeni fluidodinamici.\nIl successo che ebbe la pubblicazione fu cos\u00ec grande che Prandtl, pi\u00f9 tardi, divenne direttore dell'istituto per la fisica tecnica alla prestigiosa Universit\u00e0 di Gottinga, dove a quel tempo lavoravano scienziati del calibro di Hilbert.\nSeguendo gli studi precedenti di Frederick Lanchester, Prantdl lavor\u00f2 con Albert Betz e Max Munk sul problema di trovare strumenti matematici per la descrizione aerodinamica delle ali ad apertura finita. I risultati di questi studi, pubblicati nel 1918-1919, sono oggi noti con il nome di teoria della linea portante (o teoria del segmento portante). Inoltre Prantdl elabor\u00f2 degli studi approssimati specifici sui profili sovrapposti, pubblicando una teoria semplificata per queste configurazioni. Il lavoro di Prantdl condusse a capire gli effetti aerodinamici di resistenza indotta su un'ala finita, mostrando il meccanismo di influenza dei vortici d'estremit\u00e0 d'ala sulla resistenza aerodinamica dell'ala stessa. Attraverso questi studi, gli ingegneri che progettavano aeroplani furono finalmente in grado di eseguire calcoli aerodinamici prima che l'aeroplano fosse costruito.\nPrandtl ed uno dei suoi studenti, Theodor Meyer, nel 1908 svilupparono la prima teoria dei flussi supersonici e delle onde d'urto. Le ventole di espansione di Prandtl-Meyer hanno permesso la costruzione di gallerie del vento con capacit\u00e0 di operare con flussi supersonici. Successivamente il fisico tedesco continu\u00f2, fino agli anni venti, a sviluppare la teoria.\nNel 1922 Prantdl, insieme con Richard von Mises, fond\u00f2 la GAMM (Associazione Internazionale di Matematica Applicata e Meccanica), e fu il suo presidente dal 1922 al 1933. Dopo che Hitler sal\u00ec al potere nel 1933, Prantdl accett\u00f2 le dimissioni dei suoi colleghi ebrei e cominci\u00f2 col partecipare alla propaganda atta a rendere importante la posizione tedesca all'interno della comunit\u00e0 scientifica internazionale. Collabor\u00f2 inoltre strettamente con il Ministero dell'Aviazione di Hermann G\u00f6ring, prima e durante tutta la seconda guerra mondiale.\nLudwig Prandtl lavor\u00f2 inoltre al problema della comprimibilit\u00e0 alle alte velocit\u00e0 (alto subsonico), elaborando quelle che sono note come correzioni di Prantdl-Glauert. Questi studi furono molto utili durante la seconda guerra mondiale, quando gli aeroplani si avvicinavano a velocit\u00e0 tali da dover tenere in considerazione anche la comprimibilit\u00e0 dell'aria. Con Adolf Busemann elabor\u00f2 un metodo per la progettazione di ugelli supersonici nel 1929: attualmente, tutte le gallerie del vento supersoniche e gli ugelli di razzi sono progettati usando il metodo sviluppato da Prandtl. Per uno sviluppo completo della teoria dei flussi supersonici si sarebbe dovuto attendere fino al lavoro di Theodore von K\u00e1rm\u00e1n, uno studente di Prantdl a Gottinga. Lavor\u00f2 inoltre in campi come la meteorologia, la meccanica strutturale elastica e plastica.\nLa vita del fisico tedesco fu caratterizzata da alcuni episodi particolari. All'et\u00e0 di trentaquattro anni, decise che era tempo di sposarsi, cos\u00ec si rec\u00f2 dal suo professore, August F\u00f6ppl, per chiedere la mano di sua figlia; non specific\u00f2 per\u00f2 quale delle figlie volesse in moglie, lasciando la scelta, che cadde sulla maggiore, ai genitori. Il matrimonio fu lungo e pare felice.\nLa morte e la fortuna delle teorie di Prantdl.\nPrandtl lavor\u00f2 a Gottinga fino alla sua morte, il 15 agosto 1953. Le sue teorie sono ancora oggi fondamentali in molti campi dell'aerodinamica. Per questo spesso gli viene attribuito l'appellativo di padre della moderna aerodinamica.\nGli \u00e8 stato intitolato il cratere lunare di Prantdl, che si trova sulla faccia nascosta della Luna."}
{"id": "1283304", "revid": "767487", "url": "https://it.wikipedia.org/wiki?curid=1283304", "title": "Eydie Gorm\u00e9", "text": "Biografia.\nNasce nel Bronx di New York da una famiglia di origine sefardita, il padre \u00e8 siciliano, mentre la madre \u00e8 libanese. In casa si parlano diverse lingue, in particolare giudeo-spagnolo, che ha molte affinit\u00e0 con lo spagnolo. Si diploma nel 1946 alla Taft High School, la stessa frequentata negli stessi anni dal regista Stanley Kubrick. \nGrazie alla conoscenza della lingua spagnola, trova lavoro alle Nazioni Unite come traduttrice simultanea.\nNello stesso periodo esordisce come cantante nelle orchestre di Tex Beneke, ex-cantante nella \"big band\" di Glenn Miller, e del meno conosciuto Tommy Tucker, prima di mettersi in proprio nel 1952.\nNel 1954 la rete televisiva NBC la ingaggia nella prima edizione del \"Tonight Show\", dove ha l'opportunit\u00e0 di lavorare con Steve Lawrence. Fra i due nasce un'intesa artistica e sentimentale, che nel 1957 sfocia nel matrimonio. Steve &amp; Eydie, come si faranno chiamare, sar\u00e0 la prima coppia canora creata e lanciata dalla televisione americana.\nSteve &amp; Eydie portano il loro status di coniugi affiatati anche sul palcoscenico, scambiandosi battute ironiche e divertenti, con confidenze e riferimenti alla loro vita di marito e moglie. Nel 1960 guadagnano un Grammy Award come miglior gruppo vocale per la canzone \"We Got Us\" e nel 1979 incidono con grande successo una cover di \"Hallelujah\", canzone vincitrice dell'Eurovision Song Contest di quell'anno per lo Stato di Israele, sotto lo pseudonimo di \"Parker and Penny\". Nel 1995 sono stati ammessi alla Songwriters Hall of Fame per il contributo dato alla musica nella loro lunga carriera.\nEydie Gorm\u00e9 ha avuto comunque anche un'ottima carriera solista. Nel 1963 riesce a piazzare \"Blame it on the Bossa Nova\" nelle classifiche USA dei pi\u00f9 venduti, e ne incide anche una versione in lingua italiana, curata da Giorgio Calabrese, dal titolo \"Colpa della bossa nova\". Nel 1967 ottiene un Grammy Award come miglior voce femminile per l'interpretazione di \"If He Walked Into My Life\" di Jerry Hermann (dal musical \"Mame\"), anche questo adattato in italiano da Calabrese, ma interpretato da Mina col titolo \"Se tornasse casomai\". Nel 1995 partecipa all'auditorium di Los Angeles alla grande festa, ripresa anche dalla televisione, per gli 80 anni di Frank Sinatra.\nOltre all\"'easy listening\", frequenti sono state le incursioni della Gorm\u00e9 nel repertorio latino con diversi album, i pi\u00f9 venduti dei quali restano quelli in cui canta accompagnata dal trio Los Panchos, famoso gruppo di musica tradizionale messicana.\nDal suo matrimonio con Steve Lawrence sono nati due figli: David, autore di musica, e Michael, morto nel 1986 a soli 23 anni per fibrillazione ventricolare, a seguito di un difetto non diagnosticato della conduzione dell'impulso cardiaco."}
{"id": "1283307", "revid": "773636", "url": "https://it.wikipedia.org/wiki?curid=1283307", "title": "Pieve di Santa Restituta", "text": "La pieve di Santa Restituta \u00e8 un luogo di culto cattolico che si trova nella localit\u00e0 omonima a Montalcino, in provincia di Siena.\nLa pieve \u00e8 ricordata fin dall'anno 650 nella controversia tra i vescovi di Siena e di Arezzo, dove si dichiara esistente fino dai tempi del generale Narsete. La chiesa attuale, frutto di vari interventi, si presenta a tre navate con ampia abside semicircolare. L'impianto pi\u00f9 antico, cui appartengono anche l'abside e il fianco sinistro con un piccolo portale (ora tamponato), ha ricevuto interventi di et\u00e0 romanica. Seppur rimaneggiata, anche la facciata sembra riferibile a questa seconda fase. Sopra l'architrave del portale \u00e8 inserito un frammento in travertino scolpito di epoca altomedievale."}
{"id": "1283309", "revid": "773636", "url": "https://it.wikipedia.org/wiki?curid=1283309", "title": "Chiesa di Santa Maria Maddalena (Torrenieri)", "text": "La chiesa di Santa Maria Maddalena \u00e8 un edificio sacro che si trova a Torrenieri, nel comune di Montalcino, in provincia di Siena, sede dell'omonima parrocchia appartenente all'arcidiocesi di Siena-Colle di Val d'Elsa-Montalcino.\nStoria e descrizione.\nLa chiesa, di propriet\u00e0 dell'abbazia di Sant'Antimo dal 1216 per volere di papa Onorio III, venne rimaneggiata nei secoli XVI e XVII; nel XIX secolo, con un radicale intervento di restauro, vennero rimosse molte sovrastrutture (tra le quali il pulpito, gli altari della navata e la cantoria) e la chiesa assunse l'attuale aspetto.\nL'edificio, preceduto da una breve scalinata, \u00e8 caratterizzato dalla facciata, in mattoncini, e dalla torre campanaria costruita nell'Ottocento su progetto di Primo Giusti e terminante con una cuspide piramidale. La chiesa presenta una pianta a croce latina, con un'unica navata con soffitto a capriate, divisa in campate da arcate trasversali. All'interno di ciascun braccio del transetto, si trova un altare barocco in stucco dipinto a finto marmo: quello di destra \u00e8 dedicato al \"Sacro Cuore di Ges\u00f9\" e quello di sinistra alla \"Madonna di Sant'Antimo\"; su quest'ultimo \u00e8 collocata la \"Madonna col Bambino in trono\", scultura lignea dipinta, di Domenico di Niccol\u00f2 dei Cori, databile tra il secondo e terzo decennio del XV secolo. Dietro l'altare maggiore, nell'abside, vi \u00e8 l'organo a canne Pinchi \"opus 359\", costruito nel 1982; \u00e8 a trasmissione meccanica e dispone di 12 registri su due tastiere e pedaliera.\nAnnesso alla chiesa, vi \u00e8 il cinquecentesco oratorio della Compagnia di San Rocco, dal quale proviene il dipinto con la \"Madonna del Rosario e Santi\" del primo quarto del XVII secolo, situato lungo la parete di sinistra della navata."}
{"id": "1283311", "revid": "198277", "url": "https://it.wikipedia.org/wiki?curid=1283311", "title": "Nello Saltutti", "text": "Biografia.\nLa sua morte, avvenuta all'et\u00e0 di 56 anni a causa di un infarto, fu al centro di un'inchiesta aperta nel 2005 dal nucleo anti-sofisticazione dei Carabinieri di Firenze, tesa ad accertare le effettive cause del decesso di alcuni giocatori della degli anni 1970, tra cui oltre a Saltutti anche Ugo Ferrante e Bruno Beatrice, a cui sarebbero stati somministrati farmaci non idonei durante la loro militanza in maglia viola.\nSecondo la vedova di Beatrice, la morte di Saltutti sarebbe da mettere in relazione con quella di suo marito, di Ferrante e di Giuseppe Longoni; sempre secondo questa, anche le malattie degli all'epoca gi\u00e0 scomparsi Adriano Lombardi e Massimo Mattolini (seguir\u00e0 poi Giancarlo Galdiolo), sarebbero da mettere in relazione al doping negli anni in viola. Anche per Ferruccio Mazzola la morte di Saltutti sarebbe da ricondurre all'utilizzo di sostanze dopanti ai tempi di Firenze.\nEsiste in rete un museo virtuale dedicato a Saltutti, e nell'agosto 2007 gli \u00e8 stato intitolato un centro sportivo a Gualdo Tadino, sua citt\u00e0 natale.\nCaratteristiche tecniche.\nGiocatore.\nGioc\u00f2 come centravanti o ala sinistra. Attaccante compatto, dotato di buona agilit\u00e0 e tecnica ma spesso non sufficientemente freddo sottorete.\nCarriera.\nGiocatore.\nMilit\u00f2 nelle squadre giovanili della Fiorentina e del .\nIl suo debutto in Serie A avvenne in maglia rossonera contro il il 15 gennaio 1967, sfida nella quale realizz\u00f2 la rete del provvisorio vantaggio milanista. Successivamente indoss\u00f2 le casacche di , (dove sub\u00ec un grave infortunio in uno scontro di gioco contro un giovane Carlo Gadaleta), nuovamente Fiorentina, , e .\nConquist\u00f2 due Coppe Italia nelle edizioni 1966-1967 e 1974-1975 rispettivamente con Milan e Fiorentina, raggiungendo in maglia viola anche la finale di Coppa Anglo-Italiana 1973, e una promozione in massima categoria con la Pistoiese nella stagione 1979-1980.\nHa disputato complessivamente in 522 partite mettendo a segno 155 reti, di cui 161 presenze e 41 reti in Serie A e 296 presenze e 73 reti in Serie B. Termin\u00f2 la carriera come giocatore-allenatore del , la squadra della nat\u00eca Gualdo Tadino, e quindi come responsabile del settore giovanile della medesima societ\u00e0."}
{"id": "1283313", "revid": "339392", "url": "https://it.wikipedia.org/wiki?curid=1283313", "title": "HoloNet", "text": ""}
{"id": "1283314", "revid": "773636", "url": "https://it.wikipedia.org/wiki?curid=1283314", "title": "Oratorio della Compagnia di San Rocco", "text": "L'oratorio della Compagnia di San Rocco \u00e8 un edificio sacro che si trova a Torrenieri, nel territorio comunale di Montalcino.\nDescrizione.\nConserva un affresco con la \"Madonna col Bambino\", riconducibile ad ambito senese del primo quarto del XVI secolo e vicino ai modi di Giacomo Pacchiarotti, ed una tela raffigurante la \"Madonna col Bambino e Santi\", di ambito senese del primo quarto del XVII secolo."}
{"id": "1283316", "revid": "287204", "url": "https://it.wikipedia.org/wiki?curid=1283316", "title": "19\u00ba Jamboree mondiale dello scautismo", "text": "Il 19\u00ba Jamboree mondiale dello scautismo si \u00e8 svolto in Cile - per la prima volta nel continente sudamericano - in un sito di 7400 acri sulle colline ai piedi delle Ande a circa 60 km a sud della capitale Santiago del Cile. Per 11 giorni, dal 27 dicembre 1998 al 6 gennaio 1999 circa 31 000 scout e capi da quasi tutte le associazioni scout del mondo si sono trovati per una festa di amicizia e spirito scout.\nIl motto del Jamboree \u00e8 stato \"Costruire la pace insieme\". Il programma prevedeva intere giornate di attivit\u00e0 da svolgersi in pattuglia.\nAlla cerimonia di apertura furono presenti gli Inti-Illimani, che presentarono il loro album La rosa de los vientos, contenente tutte canzoni scritte apposta per il Jamboree."}
{"id": "1283324", "revid": "298055", "url": "https://it.wikipedia.org/wiki?curid=1283324", "title": "D'Hoffryn", "text": ""}
{"id": "1283327", "revid": "53375830", "url": "https://it.wikipedia.org/wiki?curid=1283327", "title": "Ulan-Bator", "text": ""}
{"id": "1283328", "revid": "838137", "url": "https://it.wikipedia.org/wiki?curid=1283328", "title": "Aeroporto &quot;Berlin-Brandenburg International&quot;", "text": ""}
{"id": "1283329", "revid": "92920", "url": "https://it.wikipedia.org/wiki?curid=1283329", "title": "Monte Pora", "text": "Il monte Pora (IPA: ) \u00e8 un massiccio delle Prealpi Bergamasche alto 1880\u00a0m. \u00c8 raggiungibile tramite una strada che da Castione della Presolana porta alle \"Malghe di Pora\" (\"Malga bassa di Pora\": 1312\u00a0m, \"Malga alta di Pora\": 1489\u00a0m). La strada \u00e8 solitamente aperta anche nel periodo invernale, ma viene chiusa in caso di forti nevicate.\nDescrizione.\n\u00c8 situato tra l'Alta val Seriana, in provincia di Bergamo, precisamente nella val Borlezza (il cui omonimo torrente nasce proprio dalle pendici del Pora), e la val Camonica. Segna il confine tra le province di Brescia e Bergamo.\nPresenta due versanti molto diversi tra di loro: quello est, che domina la sottostante Val Camonica, \u00e8 molto ripido e impervio, mentre il versante ovest \u00e8 pi\u00f9 dolce, ed ospita la stazione sciisitica omonima. \u00c8 il punto pi\u00f9 elevato della catena che chiude a sud l'altopiano di Castione della Presolana, di cui fanno parte il monte Scanap\u00e0 (1669\u00a0m), il monte Lantana (1615\u00a0m), il monte Pora e il monte Alto (1721\u00a0m).\nDalla cima \u00e8 possibile godere di un panorama di ampio respiro: a nord l'imponente parete sud della Presolana con l'omonima conca, lo Scanap\u00e0 e la testata della val di Scalve, a nord-est l'ampia dorsale del pizzo Camino e della cima Moren, ad est il monte Altissimo che domina su Borno, a sud la val Camonica con i comuni di Angolo Terme, Darfo, nonch\u00e9 il lago d'Iseo. Nelle giornate pi\u00f9 terse \u00e8 possibile vedere la catena appenninica. Se invece si volge lo sguardo a ovest, ci imbattiamo nella catena del Pizzo Formico e, pi\u00f9 in l\u00e0, il pizzo Arera, la cima del Fop e il monte Secco; a nord ovest, invece si ammirano i giganti delle Orobie, cio\u00e8 la dorsale che fa da spartiacque con la Valtellina e che annovera monti di altezze superiori ai 3.000\u00a0m (pizzo Coca, 3050\u00a0m; pizzo Scais, 3037\u00a0m).\nValli.\nIl Pora \u00e8 solcato da numerose valli, tra le quali: valle di Frucc, che giunge sino a Onore (con il nome di val Righenzolo), la valle di Vareno, che si congiunge con la valle di Pora a formare la valle di Tede, un'ampia depressione fluviale, solcata dal torrente Gera (che in molti punti si inabissa), una volta raggiunto il territorio il torrente cambia nome in Valleggia per poi cambiarlo di nuova in Borlezza all'altezza di Cerete; tutte queste valli sono tributarie dell'altopiano di Castione della Presolana. Le valli pi\u00f9 importanti che confluiscono in val Camonica sono la val di Se e la valle dell'Orso.\nCitt\u00e0.\nAi piedi del massiccio giacciono i comuni di Castione della Presolana (4.280 abitanti, altitudine 780 - 2521 metri sul livello del mare) in Onore (717 abitanti, 700 metri sul livello del mare); Angolo Terme (2.500 abitanti, 426 metri sul livello del mare) e Rogno (3.566 abitanti, 215 metri sul livello del mare) in val Camonica - val d'Angolo.\nTurismo.\nIl monte Pora \u00e8 meta nel periodo invernale di numerosi sciatori e snowboarder, che sfruttano gli otto impianti di risalita e gli oltre trenta chilometri di piste che presentano un medio grado di difficolt\u00e0. Gli impianti sono costituiti da quattro seggiovie, tre skilift e un tappeto, mentre le piste si suddividono in undici rosse (media difficolt\u00e0), una nera (alta difficolt\u00e0), sei blu (bassa difficolt\u00e0) e una rossa-blu. La pista nera \u00e8 omologata dalla FISI, e ha ospitato tre edizioni dei Campionati italiani di sci alpino (2005, 2015 e 2016).\nIn estate il monte Pora \u00e8 invece meta di escursionisti e ciclisti, che si cimentrano sia sulle strade che hanno ospitato il Giro d'Italia, come il passo della Presolana, oppure sui numerosi sterrati percorribili in mountain bike. La stessa salita che porta alle Malghe di Pora \u00e8 frequentata da numerosi ciclisti, e vide l'arrivo della diciannovesima tappa del Giro d'Italia 2008, con la vittoria di Vasil' Kiryenka davanti a Danilo Di Luca e Aleksandr Efimkin.\nIn tutte le stagioni il monte Scanap\u00e0 offre anche una terrazza naturale appositamente attrezzata (manichetta a vento e pedana) per il decollo di parapendii e deltaplani, con campo d'atterraggio attrezzato (sulla destra della pista artificiale di bob) e possibilit\u00e0 di risalita in seggiovia (regolamentata a seconda del periodo) in localit\u00e0 Donico."}
{"id": "1283335", "revid": "226458", "url": "https://it.wikipedia.org/wiki?curid=1283335", "title": "Monte Scanap\u00e0", "text": "Il Monte Scanap\u00e0 \u00e8 una montagna delle Prealpi Bergamasche alta 1669\u00a0m.\nDescrizione.\nIl monte Scanap\u00e0 \u00e8 situato a sud dell'imponente ed elevato Pizzo della Presolana, dal quale \u00e8 diviso dal Passo della Presolana. Fa parte della catena del Monte Pora, che chiude a sud l'altopiano di Castione della Presolana in provincia di Bergamo. \u00c8 avvolto da maestose ed antiche abetaie, solcate dalle piste da sci che sono meta invernale di numerosi sciatori.\nTurismo.\nLe piste dello Scanap\u00e0 sono relativamente facili, per cui questa stazione \u00e8 stata definita come \"palestra dello sci\" o palestra del calsthenics. Nonostante le piste da sci siano poste su questa montagna, la stazione \u00e8 pi\u00f9 nota come \"Presolana\". Gli impianti di risalita totali sono cinque, suddivisi in due seggiovie e tre skilift. Per il campo scuola, invece, \u00e8 presente una manovia. Le piste (circa quindici chilometri in totale) sono divise in cinque rosse e quattro blu, pi\u00f9 un itinerario sciistico (una via di mezzo tra una pista normale e un itinerario scialpinistico).\nD'estate lo Scanap\u00e0 \u00e8 meta di numerosi escursionisti che, sia a piedi che in mountain bike, percorrono i numerosi sentieri posti tra i boschi. Il pi\u00f9 importante \u00e8 il Sentiero dei Carbonai, terminato nel 2005, si tratta di un periplo che, partendo dal Passo della Presolana, raggiunge il Monte Pora in localit\u00e0 Col Vareno, e ritorna al Passo della Presolana attraversando i boschi di Lantana. Notevoli sono i punti di interesse paesaggistico che si possono incontrare lungo il percorso. Il Sentiero \u00e8 percorribile in due ore e mezza a piedi, in un'ora in bicicletta. In cima al monte oltre alla vista notevole si trova un decollo per tutti gli amanti del parapendio.\nSalto degli sposi.\n\u00c8 un punto incredibilmente panoramico, posto sulla costa orientale dello Scanap\u00e0 che d\u00e0 a strapiombo sulla Val di Scalve, dal quale si possono ammirare le montagne della dorsale orobica, fino alla Val Camonica.\nLegata a questo posto \u00e8 la storia di un musicista polacco, Massimiliano Prihoda che, affascinato dalla bellezza del luogo, venne a viverci assieme alla moglie, Anna Stareat, un'affermata pittrice. L'anno \u00e8 il 1871 e la Presolana non era ancora una nota meta turistica. I due sposi, che avevano eletto il luogo del Salto come loro ispiratore per spartiti e quadri, in una notte tempestosa si gettarono dal dirupo. Non se ne conoscono le motivazioni, sta di fatto che i due corpi vennero ritrovati ancora abbracciati alla base del dirupo. Forse, avevano deciso di coronare per sempre il loro sogno d'amore. Da allora, in ricordo dei due, questo luogo venne definito Salto degli Sposi ed \u00e8 meta, ancora oggi, di numerosi innamorati che gettano dal dirupo dei fiori come augurio per il loro amore."}
{"id": "1283337", "revid": "125454861", "url": "https://it.wikipedia.org/wiki?curid=1283337", "title": "Toret", "text": "Tor\u00e8t (AFI ) \u00e8 un sostantivo della lingua piemontese che significa letteralmente \"toretto\", cio\u00e8 \"piccolo toro\". In senso traslato, il termine viene comunemente adoperato per designare la tipica fontanella pubblica della citt\u00e0 di Torino, di cui \u00e8 una celebre caratteristica dell'arredo urbano.\nDescrizione.\nLa fontana \u00e8 in fusione di ghisa, con sviluppo verticale parallelepipedo chiuso da una volta emicilindrica; \u00e8 dipinta d'un particolare colore verde bottiglia il quale \u00e8 anch'esso, a sua volta, iconico. La cannella d'erogazione posta sul fronte \u00e8 costituita da una piccola testa di toro dalla cui bocca sgorga l'acqua. La testa di toro richiama l'animale icona della citt\u00e0 di Torino: il toro rampante, presente anche sui simboli cittadini ufficiali. Completa l'installazione, a terra, una griglia emicircolare di scolo spesso munita di una conca centrale per l'abbevero degli animali da compagnia.\nStoria.\nSecondo i documenti conservati dall'Archivio Storico di Torino, il primo progetto per l'installazione dei \"tor\u00e8t\" in citt\u00e0 risale al 1854 e l'inizio del loro posizionamento \u00e8 datato 17 luglio 1862. Nel 1868 alcune fontanelle erano certamente gi\u00e0 operative, tanto che in un articolo apparso nel settembre 1868 sulla pagine della \"Rivista contemporanea\" e intitolato \"La condotta dell'acqua potabile ed il municipio di Torino. Cenni storico-statistici\", a pagina 349 l'autore scrive \u00abdelle piccole fontane che le numerose teste di toro perennemente stanno versando ai vari punti della citt\u00e0\u00bb, riferendosi evidentemente ai \"tor\u00e8t\". \nNegli anni trenta del XX secolo i \"tor\u00e8t\" erano ormai numerosi nelle strade e piazze di Torino, in particolar modo presso le aree mercatali, lungo i grandi viali alberati e nei giardini pubblici. Alle opere in ghisa, prodotte dalla Fonderia Pinerolese di Frossasco, si preferivano occasionalmente dei grandi modelli in pietra, che oggi risultano collocati prevalentemente presso le aree auliche dei giardini monumentali ed in collina. Complessivamente, oggi vi sono circa 800 \"tor\u00e8t\" sparsi per le vie del capoluogo subalpino.\nIn origine l'acqua che alimentava le fontane proveniva dall'acquedotto del Pian della Mussa. Oggi esse sono alimentate dalla rete ordinaria dell'acquedotto civico, che miscela l'acqua di sorgente a quella attinta dalle falde sotterranee e a una frazione sanitarizzata dell'acqua del fiume Po.\nA riprova della presenza dei \"tor\u00e8t\" nell'immaginario torinese si pu\u00f2 ricordare come, a partire dal 2010, i \"tor\u00e8t\" compaiano a fianco della Mole Antonelliana e del gianduiotto nella gamma di gadget studiati dal comune di Torino in collaborazione con undici aziende locali per promuovere l'immagine della citt\u00e0 nonch\u00e9 per finanziare il comune stesso, il quale percepisce una quota di \"royalty\" sugli oggetti venduti.\nNella cultura di massa.\nValore simbolico dei manufatti.\nI cittadini torinesi hanno sviluppato un acutissimo senso d'affezione verso il \"tor\u00e8t\", che ritengono essere un oggetto-simbolo della loro citt\u00e0, indissolubilmente legato non solo al soddisfacimento di necessit\u00e0 alimentari in momenti d'emergenza o nella pratica sportiva, ma spesso anche a ricordi d'infanzia e a vicende sentimentali.\nL'ex sindaco Valentino Castellani festeggi\u00f2 la propria elezione dissetandosi con l'acqua di un \"tor\u00e8t\", ripreso dalle telecamere RAI del telegiornale regionale.\nAlcuni recenti episodi hanno fatto definitivamente comprendere all'amministrazione pubblica come la cittadinanza consideri ormai i \"tor\u00e8t\" \"alla stregua di un oggetto sacro, intoccabile\". La proposta di farli ridipingere da alcuni artisti di rilievo, alterandone dunque il colore tradizionale, ha suscitato un vespaio di polemiche ed \u00e8 stata respinta al mittente anche da alcuni degli stessi artisti coinvolti, come nel caso di Ugo Nespolo e di Luigi Mainolfi. Successivamente, l'annuncio che nelle piazze auliche del centro storico i \"tor\u00e8t\" tradizionali sarebbero stati sostituiti da un nuovo modello stilizzato in pietra si \u00e8 concluso in una bufera di critiche e lettere di protesta al punto che la soprintendente ai beni architettonici Luisa Papotti, assillata da martellanti telefonate di torinesi furibondi, si \u00e8 vista costretta a comunicare ufficialmente a mezzo stampa che la Soprintendenza non aveva nulla a che fare con la proposta del Comune.\nNel pieno infuriare della polemica, il quotidiano torinese La Stampa lanci\u00f2 un \"instant poll\" in rete col quale chiedeva ai cittadini di esprimersi sulla questione. Parteciparono alla votazione pi\u00f9 di 7000 persone, con risultati plebiscitari: nel 96% dei casi i votanti si espressero in favore del mantenimento dei tradizionali \"tor\u00e8t\" verdi. La vicenda divenne addirittura un boomerang quando sia nella Circoscrizione 1 che in Consiglio comunale venne infine richiesto di installare dei nuovi \"tor\u00e8t\" nelle stazioni ferroviarie e all'aeroporto, per accogliere i turisti con un simbolo della citt\u00e0.\nMemori di questi precedenti, i due principali candidati sindaco della campagna per le elezioni amministrative del 2011, Piero Fassino e Michele Coppola, si sono entrambi espressamente pronunciati a favore del mantenimento dei \"tor\u00e8t\" tradizionali e li hanno impiegati, pur con modalit\u00e0 differenti, come strumenti della propria campagna elettorale.\nUsi e costumi.\nTra i torinesi \u00e8 molto diffuso lo scherzo consistente nell'invitare un forestiero a \"bere qualcosa \"al Toro Verde\"\" (talvolta inglesizzato in \"Green Bull\"), lasciando intendere che si tratti d'un rinomato locale pubblico. Lo scherzo si conclude quando la persona, condotta sul posto, scopre che il locale in questione \u00e8 in realt\u00e0... una fontanella pubblica, dalla quale poter bere un gratuito sorso d'acqua.\nIn arte e letteratura.\nIl rapper torinese Willie Peyote ha intitolato \"Sindrome di T\u00f4ret\" il suo album pubblicato nell'ottobre del 2017.\nPresenza su internet.\nNel 2011 \u00e8 stata creata l'applicazione per iPhone \"iToret\", che consente di visualizzare su una mappa interattiva la fontanella pi\u00f9 prossima al punto in cui ci si trova.\nDal 20 settembre 2012 i cittadini torinesi possono \"adottare moralmente\" un \"tor\u00e8t\" e inviare fotografie o racconti ad esso legati tramite il sito \"www.ilovetoret.it\", creato da Mauro Allietta col patrocinio di SMAT, Citt\u00e0 di Torino e Regione Piemonte. Nelle sole prime 24 ore di attivit\u00e0, il sito ha registrato pi\u00f9 di 200 adozioni.\nLeggende metropolitane.\nLa tradizione storica secondo cui i primi \"tor\u00e8t\" installati in citt\u00e0 sarebbero stati allacciati all'acquedotto del Pian della Mussa \u00e8 quasi certamente all'origine della leggenda metropolitana che vuole la fontana di Piazza Rivoli erogare tuttora acqua della medesima sorgente. Nonostante i responsabili dell'acquedotto torinese abbiano pi\u00f9 volte smentito il fatto, affermando anzi che la fontana \u00e8 connessa all'acquedotto ordinario e che dunque eroga comune acqua di rubinetto, fino al principio del XXI secolo, epoca in cui l'erogazione d'acqua fu sospesa per lungo tempo a causa dei lavori di costruzione della linea 1 di metropolitana, attorno alla fontana si affollavano sovente numerose persone \u2013 in prevalenza anziane \u2013 munite di taniche e bottiglioni per far scorta d'acqua. Il fatto \u00e8 stato ripreso anche in saggi monografici sulla citt\u00e0, talvolta con risvolti comici."}
{"id": "1283338", "revid": "110157", "url": "https://it.wikipedia.org/wiki?curid=1283338", "title": "The Ultra Zone", "text": "The Ultra Zone \u00e8 il quinto album del chitarrista Steve Vai, uscito nel 1999. Si tratta del suo quinto LP, poich\u00e9 \"Alien Love Secrets\" \u00e8 un EP.\nIl disco.\n\"The Ultra Zone\" \u00e8 strutturalmente simile al precedente album di Vai, \"Fire Garden\", dato che la prima met\u00e0 dell'album \u00e8 costituita principalmente da strumentali, mentre la seconda met\u00e0 soprattutto da brani cantati; comunque, al contrario di \"Fire Garden\", \"The Ultra Zone\" non \u00e8 formalmente diviso in due \"fasi\".\n\"The Ultra Zone\" \u00e8 degno di nota per i suoi tributi a due chitarristi leggendari: Frank Zappa (nel brano \"Frank\"), e Stevie Ray Vaughan (nel brano \"Jibboom\").\nDa sottolineare anche il fatto che questo \u00e8 stato l'ultimo album in studio di Vai con materiale originale sino al 2005, anno che segna l'uscita di \"\"; nel mentre, Vai aveva rilasciato svariate raccolte del suo materiale, cos\u00ec come un album dal vivo.\nIn questo disco sono da segnalare le partecipazioni di Koshi Inaba e Tak Matsumoto del gruppo giapponese B'z nel brano \"Asian Sky\".\nTracce.\nTutte le tracce sono state scritte da Steve Vai."}
{"id": "1283339", "revid": "119338183", "url": "https://it.wikipedia.org/wiki?curid=1283339", "title": "Societ\u00e0 elettrochimica del Toce", "text": "La Societ\u00e0 elettrochimica del Toce \u00e8 stata un'azienda italiana operante dapprima nel settore della chimica, poi in quello di intermedi per la produzione di tecnofibre.\nStoria.\nOrigini.\nVenne fondata nel 1918 a Villadossola per la produzione di carburo di calcio.\nNel 1924 pass\u00f2 sotto il controllo della Montecatini.\nL'ossido di calcio e il carbone venivano messi in forni elettrici e portati alla temperatura di circa 2200\u00a0\u00b0C; si ottiene cos\u00ec il carburo di calcio (Ca C2) In epoche in cui la trasmissione di energia elettrica a grandi distanze era problematica, la localizzazione a Villadossola permetteva un proficuo utilizzo specialmente della cosiddetta \"energia di sfioro\" per l'eccedenza di acque dei bacini idrici della Val Formazza. La produzione del carburo avveniva per campagne, cio\u00e8 nelle stagioni in cui c'era eccedenza di acque, con una sosta in inverno quando le precipitazioni erano per lo pi\u00f9 nevose e il ghiaccio diminuiva la portata dei corsi d'acqua.\nLa produzione di intermedi chimici.\nIl carburo di calcio e l'acetilene divennero a loro volta precursori dell'industria dell'aldeide acetica per produrre l'acido acetico, necessario per sintetizzare l'acetato di cellulosa e, tramite esso, il rayon all'acetato. La fibra \"acetato\" dava ai tessuti un aspetto e una \"mano\" molto simile a quella della seta naturale. Montecatini e la francese Rh\u00f4ne-Poulenc, che deteneva i relativi brevetti, strinsero degli accordi che portarono alla creazione della societ\u00e0 Rhodiaseta con la costruzione di un grande e moderno stabilimento a Pallanza, specializzato proprio nella produzione di rayon all'acetato.\nNel frattempo la legislazione introdusse il divieto di usare la parola \"seta\" per indicare prodotti diversi dalla seta naturale. Rhodiaseta divent\u00f2 pertanto Rhodiaceta, anche perch\u00e9 in francese le due espressioni hanno un suono simile. La Societ\u00e0 elettrochimica del Toce si specializz\u00f2 quindi anche per gli intermedi e per la produzione del nylon 6,6 adipato di esametilendiammina, nello stabilimento di Novara, contiguo a quello della Montecatini. A Villadossola la produzione di acetato di vinile port\u00f2 allo sviluppo di collanti noti con il marchio commerciale di Vinavil.\nLa fusione con la Rhodiaceta.\nLa fusione tra la stessa Societ\u00e0 elettrochimica del Toce e la Rhodiaceta portarono al cambio di denominazione definitivo in Rhodiatoce."}
{"id": "1283340", "revid": "486946", "url": "https://it.wikipedia.org/wiki?curid=1283340", "title": "1-feniletilammina", "text": ""}
{"id": "1283341", "revid": "287204", "url": "https://it.wikipedia.org/wiki?curid=1283341", "title": "Gogolin", "text": "Gogolin \u00e8 un comune urbano-rurale polacco del distretto di Krapkowice, nel voivodato di Opole.Ricopre una superficie di 100,51 km\u00b2 e nel 2004 contava 11.902 abitanti."}
{"id": "1283343", "revid": "1872303", "url": "https://it.wikipedia.org/wiki?curid=1283343", "title": "Kulturforum", "text": "Il Kulturforum (letteralmente: \u00abforo della cultura\u00bb) \u00e8 un complesso di edifici culturali di Berlino, sito nel quartiere del Tiergarten.\nFu realizzato a partire dagli anni cinquanta del XX secolo, allo scopo di creare un centro culturale per l'allora Berlino Ovest, analogamente alla \"Museumsinsel\" per Berlino Est.\nVi sorgono i seguenti edifici:"}
{"id": "1283344", "revid": "149727", "url": "https://it.wikipedia.org/wiki?curid=1283344", "title": "Museumsinsel", "text": ""}
{"id": "1283346", "revid": "108127846", "url": "https://it.wikipedia.org/wiki?curid=1283346", "title": "Harold et Maude", "text": " \nHarold et Maude \u00e8 una commedia originariamente scritta da Colin Higgins per un progetto della \"UCLA film school\". La pi\u00e8ce \u00e8 tratta dall'omonimo film di Hal Ashby. In seguito Higgins realizz\u00f2 l'adattamento teatrale della stessa, cos\u00ec che la commedia venne recitata attraverso i vari teatri canadesi ed europei del 1980. Tra il 1980-81 la rappresentazione, diretta da Bobby Lewis, approd\u00f2 a Broadway. Nel 2018 va in scena al Charing Cross Theatre di Londra, diretta da Thom Southerland e con Sheila Hancock nel ruolo di Maude.\nLa commedia, dopo la morte di Colin Higgins, venne riprodotta da una nuova compagnia teatrale fondata nel 1986 da Viola L\u00e9ger, per quale fu la sua prima produzione. Nel cast della compagnia spiccava l'attore canadese Roy Dupuis che interpret\u00f2 in questa commedia uno dei suoi primi ruoli appaganti dopo quattro anni di studi alla \"National Theatre School\" in Canada. La commedia, adattata da Jean-Claude Carri\u00e8re, venne recitata per circa 50 volte nei vari teatri della costa orientale canadese del 1986."}
{"id": "1283347", "revid": "1429175", "url": "https://it.wikipedia.org/wiki?curid=1283347", "title": "Vino di visciole", "text": "Il vino di visciole \u00e8 una bevanda alcolica (circa 14\u00b0) a base di visciole, una variet\u00e0 di ciliegie acide, simili alle amarene ma pi\u00f9 dolci e di colore pi\u00f9 scuro. Le visciole sono i frutti del visciolo, un tipo di ciliegio acido (\"Prunus cerasus\") come l'amareno e il marasco.\nIl prodotto, tipicamente marchigiano, \u00e8 un vino dolce da degustazione o da dessert dalla fragranza di visciola. Sono due le zone di produzione in Italia pi\u00f9 importanti: l'entroterra della provincia di Pesaro e Urbino, in particolare nei comuni di Cantiano, Pergola, Sant'Angelo in Vado e Sassocorvaro, e la Vallesina e altre zone della provincia di Ancona, in particolare San Paolo di Jesi dove dal 2010 si svolge una sagra paesana dedicata a questa bevanda. \nTale bevanda viene prodotta principalmente in due modi:\nLa seconda modalit\u00e0 \u00e8 quella pi\u00f9 semplice."}
{"id": "1283349", "revid": "10385324", "url": "https://it.wikipedia.org/wiki?curid=1283349", "title": "Kulturforum Berlin", "text": ""}
{"id": "1283350", "revid": "54702", "url": "https://it.wikipedia.org/wiki?curid=1283350", "title": "Visciolo", "text": ""}
{"id": "1283352", "revid": "149727", "url": "https://it.wikipedia.org/wiki?curid=1283352", "title": "Philarmonie", "text": ""}
{"id": "1283355", "revid": "149727", "url": "https://it.wikipedia.org/wiki?curid=1283355", "title": "Staatsbibliothek zu Berlin", "text": ""}
{"id": "1283357", "revid": "54702", "url": "https://it.wikipedia.org/wiki?curid=1283357", "title": "Visner", "text": ""}
{"id": "1283359", "revid": "773636", "url": "https://it.wikipedia.org/wiki?curid=1283359", "title": "Chiesa di San Lorenzo a Montalbiolo", "text": "La chiesa di San Lorenzo a Montalbiolo si trova nel comune di Carmignano in provincia di Prato.\nDocumentata dal 1111, con le murature in arenaria, ha mantenuto all'esterno gran parte delle forme originarie, mentre l'interno, a una navata, \u00e8 fortemente connotato dalle opere realizzate nei secoli XVII e XVIII, quali l'altar maggiore (1670) e quello sulla parete destra, la balaustra ornata di stemmi, il confessionale del 1732 con un'importante mostra in pietra. Il santo titolare, Lorenzo, \u00e8 illustrato nell'altare di destra da una tavola di Giovanni Bizzelli (1605). All'altar maggiore \u00e8 la \"Madonna col Bambino e santi\", attribuita a Simone Pignoni, eseguita intorno al 1670."}
{"id": "1283363", "revid": "133248", "url": "https://it.wikipedia.org/wiki?curid=1283363", "title": "Nanoha", "text": ""}
{"id": "1283374", "revid": "306856", "url": "https://it.wikipedia.org/wiki?curid=1283374", "title": "0444", "text": "0444 \u00e8 il prefisso telefonico del distretto di Vicenza, appartenente al compartimento di Verona.\nIl distretto comprende la parte centro-meridionale della provincia di Vicenza. Confina con i distretti di Schio (0445) a nord, di Bassano del Grappa (0424) a nord-est, di Padova (049) a est, di Este (0429) a sud-est, di Legnago (0442) a sud-ovest e di Verona (045) a ovest.\nAree locali e comuni.\nIl distretto di Vicenza comprende 56 comuni compresi nelle 4 aree locali di Arzignano, Montecchio Maggiore (ex settori di Lonigo, Montebello Vicentino e Montecchio Maggiore), Sossano (ex settori di Camisano Vicentino, Castegnero e Sossano) e Vicenza (ex settori di Sandrigo e Vicenza). I comuni compresi nel distretto sono: Agugliaro, Albettone, Alonte, Altavilla Vicentina, Altissimo, Arcugnano, Arzignano, Asigliano Veneto, Barbarano Vicentino, Bolzano Vicentino, Brendola, Bressanvido, Caldogno, Camisano Vicentino, Campiglia dei Berici, Castegnero, Chiampo, Costabissara, Creazzo, Crespadoro, Dueville, Gambellara, Gambugliano, Grancona, Grisignano di Zocco, Grumolo delle Abbadesse, Isola Vicentina, Longare, Lonigo, Montebello Vicentino, Montecchio Maggiore, Montegalda, Montegaldella, Monteviale, Monticello Conte Otto, Montorso Vicentino, Mossano, Nanto, Nogarole Vicentino, Noventa Vicentina, Orgiano, Pojana Maggiore, Pozzoleone, Quinto Vicentino, San Germano dei Berici, San Pietro Mussolino, Sandrigo, Sarego, Schiavon, Sossano, Sovizzo, Torri di Quartesolo, Vicenza, Villaga, Zermeghedo e Zovencedo."}
{"id": "1283375", "revid": "1573940", "url": "https://it.wikipedia.org/wiki?curid=1283375", "title": "Propositura dei Santi Michele e Francesco", "text": "La propositura dei Santi Michele e Francesco si trova nel comune di Carmignano, in provincia di Prato.\nStoria e descrizione.\nNel 1211 san Francesco, giunto a predicare in questa regione, ricevette in dono dal Comune di Carmignano un terreno. Bernardo di Quintavalle vi edific\u00f2 un convento con un oratorio, a cui si aggiunse intorno al 1330 circa l'attuale chiesa intitolata a san Francesco.\nTrasformata nella zona presbiterale nel Cinquecento, nel 1782 la chiesa divent\u00f2 sede della pieve di San Michele, prima situata ai piedi del castello. Nel frattempo, la chiesa era stata dotata di snelli loggiati sia nel chiostro che in facciata (1773).\nIl 4 giugno 2018 un autocompattatore, a causa di una errata manovra, ha urtato il portico della facciata, abbattendo due delle cinque arcate settecentesche.\nLa \"Visitazione\".\nPrincipale attrattiva della chiesa \u00e8 la \"Visitazione\" (1528-1530 circa) del Pontormo, eseguita per un altare di patronato della famiglia Pinadori: mirabile capitolo del primo manierismo fiorentino."}
{"id": "1283381", "revid": "889336", "url": "https://it.wikipedia.org/wiki?curid=1283381", "title": "Centri storici di Berat e Argirocastro", "text": "Centri storici di Berat e Argirocastro \u00e8 il nome dato dall'UNESCO ad un patrimonio dell'umanit\u00e0 situato in Albania. Tra il 2005 ed il 2008 il sito aveva il nome ufficiale di \"Citt\u00e0 museo di Argirocastro\", prima che ad Argirocastro venisse aggiunto il centro storico di Berat.\nArgirocastro (2005).\nArchitettura.\nMolti edifici di Argirocastro hanno uno stile locale ben preciso che ha guadagnato alla citt\u00e0 il soprannome di \"citt\u00e0 delle pietre\" a causa del fatto che molte delle case pi\u00f9 vecchie hanno i tetti ricoperti di pietra. A causa dell'importanza che la citt\u00e0 rivestiva durante il regime comunista, al suo centro cittadino vennero risparmiati molti degli insensati piani di sviluppo che afflissero molte delle altre citt\u00e0 albanesi, anche se la sua designazione come \"citt\u00e0-museo\" non signific\u00f2 il mantenimento degli edifici della citt\u00e0 vecchia. In conseguenza di ci\u00f2 molte delle sue costruzioni pi\u00f9 storiche sono andate in rovina, un problema che sta lentamente trovando soluzione solo ora.\nResta un raro esempio di ben conservata citt\u00e0 ottomana.\nUn turista ad Argirocastro pu\u00f2 visitare il Centro Storico con il Bazar e le case caratteristiche, il Castello e il Museo Nazionale delle Armi, il Museo Etnografico, la Chiesa di Labova e Kryqit (sec.X), i siti archeologici di Antigonea e Hadrianopoli (II sec.d.C).\nLa cittadella.\nLa Cittadella domina la citt\u00e0 e le strategiche vie lungo il fiume che scorre nella vallata. \u00c8 aperta ai visitatori e ospita un museo militare che espone pezzi di artiglieria catturate al nemico e memorabilia della resistenza comunista contro l'occupazione nazista; vi si pu\u00f2 trovare anche un aereo della United States Air Force (un Lockheed T-33 catturato nel dicembre del 1957), simbolo della resistenza del regime comunista contro le potenze imperialiste. La Cittadella venne costruita nel XVIII secolo da Gjin Bue Shpata, un leader locale. Modifiche vennero apportate durante il XIX e il XX secolo da Ali Pashe Tepelene e dal governo di Re Zog. Oggi esso possiede 5 torri e ospita una torre dell'orologio, una chiesa, fontane, scuderie e altro. La parte settentrionale del castello venne trasformata in prigione dal governo di Zog e venne utilizzato per ospitare prigionieri politici durante il regime comunista.\nLe abitazioni e il centro cittadino.\nAd Argirocastro si pu\u00f2 inoltre trovare un antico bazar del XVII secolo, ricostruito nel XIX secolo dopo un devastante incendio. Oggi Argirocastro ospita pi\u00f9 di 200 abitazioni preservate come \"monumenti culturali\" e la citt\u00e0 \u00e8 sede del festival folk nazionale albanese che si tiene ogni 4 anni (l'ultimo nel 2005).\nTipiche sono le case-torri note come \"kule\", dal nome turco, esistenti gi\u00e0 nel XIII secolo e rimaste in voga fino al XVII secolo.\nQueste case sono a forma di torre sono costruite su un basamento ampio con due piani poggianti su di esso, il primo piano per la stagione fredda e il secondo piano per quella calda.\nBerat (2008).\nIl centro storico di Berat \u00e8 stato aggiunto al patrimonio come \"raro esempio di citt\u00e0 ottomana ben conservata\". Secondo l'UNESCO, Berat dimostra la pacifica convivenza di varie religioni nei secoli passati.\nAll'interno della citt\u00e0 si trova il castello di Kala, alcune delle sue parti risalgono addirittura al IV secolo. Numerose chiese bizantine duecentesche si trovano nella cittadella. Oltre a queste chiese si possono trovare moschee erette a partire dal 1417, con l'inizio dell'era ottomana. Alcuni edifici religiosi sono stati usati dai Sufi nel corso del XVIII secolo.\nLe motivazioni dell'UNESCO.\nQuando la citt\u00e0 venne proposta per la prima volta per l'elenco dei Patrimoni dell'umanit\u00e0, nel 1988, gli esperti dell'ICOMOS rimasero perplessi dal numero di moderne costruzioni che sminuivano il valore del centro cittadino. Il cuore della storica citt\u00e0 di Argirocastro venne infine iscritto nella lista nel 2005, 15 anni dopo la sua nomination originale.\nI criteri di scelta sono stati due:\nNel 2008 \u00e8 stato aggiunto il centro storico di Berat come \"raro esempio di citt\u00e0 ottomana ben conservata\"."}
{"id": "1283382", "revid": "36426", "url": "https://it.wikipedia.org/wiki?curid=1283382", "title": "Chiesa di San Pietro a Seano", "text": "La chiesa di San Pietro a Seano si trova nel comune di Carmignano, in provincia di Prato.\nStoria e descrizione.\n\u00c8 documentata come pieve dal 998. Il perimetro corrisponde a quello della chiesa primitiva, della quale restano tracce nei blocchi regolari di arenaria visibili nella parte inferiore della facciata, il cui aspetto attuale risente degli interventi effettuati nel 1928, cui si devono anche le due bifore e il portale.\nInterno.\nL'interno, a una navata coperta da capriate, ha quattro altari laterali, allestiti nel 1924, con nicchie che ospitano statue di santi, circondate da decorazioni murali con figure angeliche dovute a Giuseppe Santelli.\nDi belle forme secentesche, con aggiunte del secolo successivo, \u00e8 l'altar maggiore che accoglie un venerato \"Crocifisso\" ligneo policromo quattrocentesco."}
{"id": "1283385", "revid": "404338", "url": "https://it.wikipedia.org/wiki?curid=1283385", "title": "0445", "text": "0445 \u00e8 il prefisso telefonico del distretto di Schio, appartenente al compartimento di Verona.\nIl distretto comprende la parte nord-occidentale della provincia di Vicenza. Confina con i distretti di Rovereto (0464) a nord-ovest e a nord, di Bassano del Grappa (0424) a est, di Vicenza (0444) a sud e a sud-ovest e di Verona (045) a ovest.\nAree locali e comuni.\nIl distretto di Schio comprende 38 comuni compresi nelle 3 aree locali di Schio, Thiene (ex settori di Arsiero e Thiene) e Valdagno (ex settori di Recoaro Terme e Valdagno). I comuni compresi nel distretto sono: Arsiero, Breganze, Brogliano, Caltrano, Calvene, Carr\u00e8, Castelgomberto, Chiuppano, Cogollo del Cengio, Cornedo Vicentino, Fara Vicentino, Laghi, Lastebasse, Lugo di Vicenza, Malo, Marano Vicentino, Monte di Malo, Montecchio Precalcino, Pedemonte, Piovene Rocchette, Posina, Recoaro Terme, Salcedo, San Vito di Leguzzano, Santorso, Sarcedo, Schio, Thiene, Tonezza del Cimone, Torrebelvicino, Trissino, Valdagno, Valdastico, Valli del Pasubio, Velo d'Astico, Villaverla, Zan\u00e8 e Zugliano."}
{"id": "1283386", "revid": "1363894", "url": "https://it.wikipedia.org/wiki?curid=1283386", "title": "22\u00ba Jamboree mondiale dello scautismo", "text": "Il 22\u00ba Jamboree mondiale dello scautismo si \u00e8 svolto a Rinkaby, vicino Kristianstad, nel sud della Svezia nel 2011.\nIl motto del Jamboree \u00e8 stato \"Semplicemente scautismo\" e denota la volont\u00e0 di progettare un Jamboree partendo da ci\u00f2 che di meglio lo scautismo pu\u00f2 offrire.\nAssegnazione e altre candidature.\nL'assegnazione del Jamboree alla Svezia si \u00e8 tenuta durante la 37\u00aa Conferenza dello scautismo mondiale in Tunisia nel 2005. La Svezia \u00e8 stata preferita con 288 voti a Singapore, Giappone e Australia che hanno ricevuto rispettivamente 221, 152 e 138 voti.\nPartecipazione.\nEra prevista la partecipazione di pi\u00f9 di 38.500 Scout dai 160 paesi membri dell'Organizzazione Mondiale del Movimento Scout. Hanno partecipato anche alcuni contingenti delle associazioni di guide di alcuni paesi. Effettivamente al Jamboree hanno vissuto 40.061 persone.\nContingente FIS.\nLa Federazione Italiana dello Scautismo ha partecipato all'evento con un contingente di circa 1.300 persone.\nAttivit\u00e0 del campo.\nLe attivit\u00e0 del campo si focalizzavano su tre aspetti:\nMotto.\nSimply Scouting / Simplement du Scoutisme\nI sottocampi.\nOgni citt\u00e0 conteneva 6 sotto campi, ciascuno costituito da 2000 scout che svolgevano ogni giorno una diversa attivit\u00e0. Ogni unit\u00e0 che costituiva il sotto campo era composta da 4 squadriglie/pattuglie, composte da 9 ragazzi e un adulto. Le tre citt\u00e0 erano:\nLa citt\u00e0 abitata dagli IST e dai Capi di Contingente non aveva sotto campi e ogni partecipante aveva un diverso incarico:\nIl Campo e le varie attivit\u00e0.\nLe cerimonie cui hanno preso parte tutti i partecipanti sono state tre:\nA turno, ogni reparto ha svolto le seguenti attivit\u00e0:\nInoltre il 4 agosto \u00e8 stato dedicato al Cultural festival day: ovvero un giorno nel quale ogni reparto ha mostrato con stand gastronomici, danze, recite e tanto altro gli usi e i costumi del proprio paese di origine. a giro i partecipanti hanno visitato i vari.\nL'area Faith and Beliefs ha ospitato l'incontro e la presentazione della varie religioni e fedi presenti al Jamboree.\nVi erano in ogni momento numerose attivit\u00e0 spontanee e scambi su tutto il sito del Jamboree."}
{"id": "1283388", "revid": "585241", "url": "https://it.wikipedia.org/wiki?curid=1283388", "title": "Pizzo Formico", "text": "Il Pizzo Formico \u00e8 una montagna delle Prealpi Bergamasche, alta 1.636 \nDescrizione.\nIl Pizzo Formico \u00e8 la cima principale di una catena montuosa che sovrasta la media Valle Seriana, in provincia di Bergamo, e chiude a sud l'Altopiano di Clusone. Le altre montagne della catena, conosciuta come \"conca del Farno\" sono il Corno Fal\u00f2 (1.147\u00a0m), il Corno Guazza (1.297\u00a0m), la Montagnina (1.598\u00a0m), la seconda cima del gruppo, e il Monte Fogarolo (1.529\u00a0m).\nAlle pendici della montagna si trovano numerosi centri abitati, tra i quali Gandino, Casnigo, Ponte Nossa, Parre, Clusone, Rovetta e Cerete. Tuttavia, da quest'ultimo non \u00e8 visibile la cima vera e propria della catena, perch\u00e9 \u00e8 coperta dalla presenza del Pianone (1.189\u00a0m), un enorme declivio che sovrasta appunto il piccolo paesino seriano.\nSulla sua dorsale sono presenti numerosi rifugi o punti di appoggio per le escursioni (molto numerose d'estate, mentre d'inverno il massiccio \u00e8 meta di scialpinisti, che lo affrontano sul versante sud), tra i quali ricordiamo il rifugio San Lucio, il rifugio Parafulmine e la Capanna Ilaria. La grande croce in vetta, che nelle giornate pi\u00f9 terse \u00e8 visibile anche a grande distanza, \u00e8 raggiungibile da diversi sentieri, tra i quali il pi\u00f9 importante \u00e8 il sentiero 508 nella numerazione CAI.\nNumerose sono le valli, tutte di origine fluviale, che solcano il gruppo. Si tratta per lo pi\u00f9 di vallette di scolo, cio\u00e8 originate dal passaggio di torrenti di scolo delle piogge e dello scioglimento delle nevi, molte delle quali non hanno nomi. Di queste, la valle dell'Inferno \u00e8 la pi\u00f9 importante ed \u00e8 solcata dall'omonimo torrente che a Ponte Nossa confluisce nel Serio.\nA nord di Casnigo, subito sotto la Montagnina, \u00e8 inoltre possibile effettuare la pratica dello sci di fondo.\nSu di un versante del monte si scorge un pinnacolo roccioso dall'insolita forma, che ricorda il profilo di un pellerossa.\nDalla vetta si pu\u00f2 godere una panoramica di molte tra le vette orobiche principali, tra le altre il Monte Alben, Pizzo Arera, Pizzo del Diavolo di Tenda, Pizzo Redorta, Pizzo Coca e Pizzo della Presolana. Nelle giornate terse \u00e8 anche possibile scorgere il profilo dell'appennino tosco-emiliano e del Monviso."}
{"id": "1283390", "revid": "120010854", "url": "https://it.wikipedia.org/wiki?curid=1283390", "title": "Mixtape", "text": "Una cassetta mista o collage musicale (in lingua inglese mixtape o mixed-tape) \u00e8 una raccolta di canzoni o tracce (solitamente, musica protetta dal diritto d'autore, presa da altre fonti), registrata in uno specifico ordine, tradizionalmente su di un'audiocassetta. Il termine viene usato anche per compilation di audio e/o video su supporti VHS e DVD. Nella lingua inglese \"mixtape\" viene usato anche come termine generico per compilazioni di canzoni su altri supporti come CD, file musicali o altri formati audio.\nI collage musicali, che generalmente riflettono il gusto dei propri compilatori, possono andare da una selezione di brani preferiti ordinate casualmente, ad una sequenza di canzoni o brani collegati da un tema o da stati d'animo, a raccolte di tracce ritagliate su misura per un determinato destinatario. Il saggista Geoffrey O'Brien vede nel mixtape una forma d'arte compiuta, definendola come \u00abla forma d'arte pi\u00f9 ampiamente praticata in America\u00bb.\nStoria.\nLe canzoni possono essere in sequenza; dagli anni ottanta diventarono molto popolari i \"mixtape\" senza soluzioni di continuit\u00e0, rese attraverso la tecnica del beatmatching e con la creazione di sovrapposizioni e dissolvenze fra la fine di una canzone e l'inizio della successiva.\nI primi \"mixtape\" pi\u00f9 diffusi erano cassette clandestine su supporti Stereo8, che erano vendute presso i mercatini delle pulci e nelle aree di servizio dai primi anni sessanta fino ai primi Ottanta, con nomi come \"Super 73\", \"Country Chart Toppers\" o \"Top Pops 1977\". Le audiocassette con l'anno nel titolo erano, solitamente, vendute prima di Natale o nei primi giorni dell'anno successivo ed erano sempre molto vendute.\nCon l'avvento dell'audio digitale a prezzo contenuto anche al livello del consumatore, la creazione e la distribuzione dei collage musicali ha preso la forma del compact disc o della \"playlist\" MP3, ma il termine \"mixtape\" \u00e8 ancora usato, sebbene il supporto sia cambiato.\nIl mixtape nell'hip hop.\nIn ambito hip hop il mixtape assume la connotazione di un album non ufficiale, contenente materiale inedito e prodotto dagli artisti per incrementare l'attesa di un nuovo album, o dare ai propri fan pezzi che non potrebbero altrimenti fare uscire attraverso il normale circuito discografico, specie se sotto contratto con una major."}
{"id": "1283391", "revid": "773636", "url": "https://it.wikipedia.org/wiki?curid=1283391", "title": "Pieve di Santa Maria e di San Leonardo", "text": "La pieve di Santa Maria e di San Leonardo si trova ad Artimino, localit\u00e0 nel comune di Carmignano, in provincia di Prato.\nStoria.\nGi\u00e0 citata nel diploma del 998 dell'imperatore Ottone III che elenca i privilegi del vescovo di Pistoia enumerando anche \"plebs... in Artimino\", \u00e8 forse anteriore all'insediamento abitato di Artimino, un borgo murato documentato, comunque, come \"castello\" fin dall'XI secolo. La pieve di San Leonardo era fuori dalle mura del castello, come era del resto comune in un'epoca, in cui l'organizzazione territoriale era caratterizzata da insediamenti sparsi e da centri di potere distinti: castello e pieve.\nNe furono a lungo patroni i Rinaldeschi di Prato e poi i Frescobaldi. Fu inizialmente dedicata alla Vergine e solo nel XVI secolo fu co-intitolata a San Leonardo.\nLeggende popolari attribuiscono alla duchessa Matilde di Toscana un ruolo nella fondazione dell'edificio.\nCome pieve faceva capo a diverse chiese suffraganee. Nel XIX secolo aveva alle sue dipendenze Santo Stefano alle Brusche a Poggio alla Malva, San Michele a Comeana e San Martino in Campo\nLa costruzione \u00e8 uno degli esempi pi\u00f9 integri e suggestivi della prima architettura romanica dell'XI secolo in Toscana. Le strutture originarie si sono mantenute integre nel passare dei secoli, a parte la realizzazione, nel XIV secolo, della copertura a volta delle navate e la costruzione della canonica e dell'edificio \"della Compagnia\". Le strutture romaniche sono state valorizzate da un radicale restauro del 1971 che ha eliminato sovrastrutture di poco valore ma anche arredi e decorazioni interne del XVII secolo e XVIII secolo.\nArchitettura e patrimonio artistico.\nEsterno.\nLa chiesa \u00e8 costruita con una muratura a vista piuttosto irregolare di arenaria locale di color ocra appena sbozzata, con spessi giunti di malta.\nLa facciata, a cui si accede da una scalinata, presenta un imponente arco cieco a tutto sesto, corrispondente alla navata centrale, ed \u00e8 parzialmente nascosta da un modesto portico cinquecentesco.\nLe parti pi\u00f9 suggestive sono le tre absidi esterne, di cui la centrale si articola in profonde nicchie a fornice che rivelano un influsso lombardo ovvero maestranze padane. \nNella muratura sotto il loggiato e in quella della torre campanaria si trovano i frammenti di urne etrusche figurate, oggi sostituite da copie, che sembrano testimoniare nel luogo una pratica di culto di lontana origine.\nInterno.\nL'interno, scandito in tre navate coperte da trecentesche volte a crociera su pilastri, che sostituirono l'originaria copertura lignea, custodisce pregevoli sculture policrome: un gruppo in terracotta del 1515 circa raffigurante la \"Visitazione\", riferita all'ambito di Giovanni e Matteo della Robbia e due statue lignee, rispettivamente un \"Sant'Antonio abate\", del primo quarto del Cinquecento, e un \"San Leonardo\", di un artista senese del primo Quattrocento. Nell'abside sinistra i restauri hanno riportato alla luce tracce di affreschi di varie epoche, fra cui una bella figura di \"Cristo benedicente\", di scuola fiorentina dei primi del XV secolo."}
{"id": "1283394", "revid": "2202607", "url": "https://it.wikipedia.org/wiki?curid=1283394", "title": "Puerto Ordaz", "text": "Puerto Ordaz \u00e8 una citt\u00e0 dello stato federale venezuelano di Bol\u00edvar. Fondata nel 1952 come porto per l'esportazione dei minerali lungo il R\u00edo Caron\u00ed nel punto in cui questo confluisce nel fiume Orinoco. Puerto Ordaz \u00e8 sede di imprese minerarie, specialmente ferro e alluminio, e idroelettriche.\nIl suo aeroporto serve come snodo per i collegamenti con le zone selvagge dello Stato Bol\u00edvar e con il resto del paese. Insieme alla citt\u00e0 di San F\u00e9lix forma un agglomerato urbano che dal 1961 ha ufficialmente il nome di Ciudad Guayana e contava nel 2005 circa 850.000 abitanti e ha un'area metropolitana con oltre 1.400.000 persone.\nNella zona sorge il maggior centro siderurgico venezuelano costruito dall'italiana Italsider negli anni sessanta.\nEtimologia.\nIl nome della localit\u00e0 rende omaggio all'esploratore spagnolo Diego de Ordaz, che fu il primo europeo a esplorare e a realizzare una cartografia del rio Orinoco, nel 1530 durante una delle tante spedizioni alla ricerca del mitico El Dorado.\nInfrastrutture e trasporti.\nPorti.\nCi sono tredici porti che servono come punto di approdo del traffico lungo il rio Orinoco. Il porto principale, verso cui si indirizza la maggior parte del traffico, \u00e8 gestito dalla societ\u00e0 \"Sidor\" e viene utilizzato soprattutto per l'esportazione dell'acciaio.\nL'aeroporto internazionale Manuel Piar: \u00e8 il principale aeroporto dello stato Bol\u00edvar per numero di passeggeri (2.800 al giorno). Dispone di una pista di atterraggio lunga , per la quale \u00e8 previsto un piano per un allungamento di altri 550 metri per permettere l'atterraggio di aerei pi\u00f9 grandi.\nIl Terminal degli Autobus per la citt\u00e0 \u00e8 ssituato di fronte alla Piazza de la Paz, a 500 m dall'aeroporto.\nCentrali idroelettriche.\nIn Puerto Ordaz si trovano le centrali idroelettriche di Macagua I, Macagua II e Caruachi. Inoltre appena fuori dei confini di Ciudad Guayana si trova le centrali di Guri e di Tocoma.\nGuri \u00e8 la seconda centrale pi\u00f9 grande del mondo come capacit\u00e0 di generazione di energia idroelettrica. Essa sfrutta la diga di Guri, il secondo lago pi\u00f9 grande del Venezuela lungo il R\u00edo Caroni a circa dalla sua confluenza con l'Orinoco.\nUniversit\u00e0.\nCon l'agglomerato di San F\u00e9lix ospita diverse sedi universitarie:"}
{"id": "1283397", "revid": "1971044", "url": "https://it.wikipedia.org/wiki?curid=1283397", "title": "Monte Ferrante", "text": "Il monte Ferrante \u00e8 una montagna delle Prealpi Bergamasche alta 2.427\u00a0m s.l.m.\nDescrizione.\n\u00c8 una montagna formata principalmente da rocce calcaree che si erge lungo il crinale che separa l'alta valle Seriana dalla val di Scalve. La cresta che divide le due valli parte dal pizzo dei Tre Confini e corre in direzione sud-ovest formando il monte Sasna, il passo della Manina, il monte Sponda Vaga, il monte Barbarossa, il pizzo di Petto, il monte vigna Vaga, il monte Ferrante, il passo di Scagnello e il pizzo della Presolana.\nPoco pi\u00f9 a sud del Ferrante si leva dalla cresta il monte Ferrantino (2325\u00a0m). Il passo degli Omini ad ovest lo separa dalla cima di Timogno, che sovrasta gli spiazzi di Gromo.\nDalla cima del Ferrante si possono ammirare, a nord, il pizzo di Petto (2270\u00a0m), il Vigna Soliva (2356\u00a0m), il Vigna Vaga (2332\u00a0m) e le cime pi\u00f9 elevate delle Orobie, tra cui il monte Gleno (2882\u00a0m) e il Recastello (2886m).\nIl Ferrante sovrasta le piste da sci di Colere, situate lungo i pendii che si estendono sul versante est del crinale tra monte Ferrante e massiccio della Presolana.\nAccessi.\nLa via pi\u00f9 veloce per raggiungere la vetta parte da Colere, in Val di Scalve.\nSi sale lungo il sentiero che dalla Carbonera sale verso il Polzone, da dove si prosegue in direzione del rifugio Cima Bianca. Per salire si pu\u00f2 prendere il sentiero segnato \u201csci alpinismo\u201d, la pista carrabile, la seggiovia, oppure si pu\u00f2 salire per i prati che d'inverno diventano piste da sci.\nArrivati al rifugio Cima Bianca si percorre la breve salita che conduce fino in cresta in prossimit\u00e0 del rifugio Aquila, quindi si prosegue lungo la cresta in direzione nord verso il Ferrantino per arrivare infine ai piedi del monte Ferrante, dove si percorrono gli ultimi 150 metri di dislivello fino alla vetta. La croce \u00e8 posta sulla cresta in cima al monte poco sotto il punto pi\u00f9 alto.\nAccesso invernale.\nDurante la stagione invernale la montagna \u00e8 considerata una meta di sci alpinismo."}
{"id": "1283398", "revid": "1573940", "url": "https://it.wikipedia.org/wiki?curid=1283398", "title": "Abbazia di San Giusto al Pinone", "text": "L'abbazia di San Giusto al Pinone si trova nel comune di Carmignano, in provincia di Prato.\nRisale, probabilmente, alla met\u00e0 del XII secolo, ed \u00e8 uno degli edifici romanici pi\u00f9 suggestivi della zona.\nStoria.\nLa sua origine dovrebbe essere in relazione ad un'antica viabilit\u00e0, altomedievale, di crinale che dall'Arno, attraversato nel punto pi\u00f9 stretto (area della Gonfolina), giungeva nel pistoiese. Si sarebbe quindi trattato di un antico \"ospedale\", punto di sosta per i pellegrini, fino alla torre di Sant'Alluccio (rimasto solo come toponimo) ed il successivo ospizio di San Baronto. Una campana della chiesa, detta la \"Sperduta\", aveva il compito di guidare i pellegrini in difficolt\u00e0 e chiamarli a raccolta prima del tramonto, prima che le porte dell'abbazia si chiudessero. Allo stesso percorso era forse da riferirsi la chiesa di San Martino in Campo, nei pressi di Artimino.\nSecondo la tradizione sarebbe stata fondata da un monaco eremita francese, San Giusto (monaco) o Giustone, con una storia simile alla contemporanea chiesa di San Baronto, la cui leggenda la vuole fondata dal monaco eremita francese Baronto.\nFino al Trecento fu sede di una piccola comunit\u00e0 monastica cistercense, diventando successivamente oratorio per poi essere abbandonata. Dopo una parziale ricostruzione ottocentesca, fu ripristinata nel dopoguerra. Attualmente sulla Chiesa non \u00e8 chiara la propriet\u00e0 sebbene un documento del 1898 del Regno d'Italia la faccia propria demandato il compito di custodia al Comune di Carmignano. Tale documento si trova nell'archivio dello stesso Comune. Ad oggi l'Abbazia \u00e8 in stato di degrado e a tal proposito \u00e8 nata l'Associazione Amici di San Giusto per salvarla dal degrado e riportarla alla luce con eventi, manifestazione e ricerca dei fondi necessari.\nDescrizione.\nLa chiesa abbaziale mostra un'interessante struttura romanica, con influssi dell'architettura monastica cluniacense o comunque francesi.\nIl paramento murario in blocchi di pietra arenaria, \u00e8 particolarmente conservato in facciata e sul fianco sinistro, con alcuni grandi blocchi di taglio accuratissimo. La semplice facciata \u00e8 animata dal bianco e verde dei conci di marmo e di serpentino degli archi del portale e della bifora soprastante, secondo l'influsso del romanico pisano e pistoiese. Sul fianco sinistro e separata dalla chiesa si trova la massiccia torre campanaria la cui cella su tamponata nell'Ottocento, ed il cui paramento murario a blocchi molto pi\u00f9 piccoli rivela una fase costruttiva successiva. La torre \u00e8 congiunta alla chiesa da un passaggio costruito in epoca successiva. Nella zona della tribuna si trovano i volumi cilindrici delle tre absidi, ognuna di esse aperta da una doppia monofora corrispondente alla chiesa superiore e alla sottostante cripta.\nAll'interno la pianta \u00e8 a croce commissa con un'unica navata coperta con volta a botte, ritmata da grandi archi trasversali; il presbiterio, a tre absidi separate, \u00e8 rialzato su una bassa cripta, accessibile dall'esterno, con piccole navate sorrette da pilastri, rifatte, forse dopo un crollo duecentesco."}
{"id": "1283400", "revid": "466539", "url": "https://it.wikipedia.org/wiki?curid=1283400", "title": "Shari Eubank", "text": "Biografia.\nHa interpretato solo due film: il cult movie \"Supervixens\", diretto da Russ Meyer nel 1975, e \"Chesty Anderson, USN\", l'anno successivo. In \"Supervixens\" ha interpretato due ruoli: SuperAngelica, donna possessiva e scatenata, e SuperVixen, donna angelica che alla fine verr\u00e0 salvata dal protagonista. La sua interpretazione nel film di Meyer l'ha resa un'icona tra gli amanti del genere exploitation."}
{"id": "1283402", "revid": "1543377", "url": "https://it.wikipedia.org/wiki?curid=1283402", "title": "0464", "text": "0464 \u00e8 il prefisso telefonico del distretto di Rovereto, appartenente al compartimento di Verona.\nIl distretto comprende la parte sud-orientale della provincia di Trento. Confina con i distretti di Trento (0461) a nord, di Bassano del Grappa (0424) a nord-est, di Schio (0445) a est, di Verona (045) e di Sal\u00f2 (0365) a sud e di Tione di Trento (0465) a ovest e a nord-ovest.\nAree locali e comuni.\nIl distretto di Rovereto comprende 27 comuni compresi nelle 2 aree locali di Riva del Garda e Rovereto (ex settori di Ala, Folgaria e Rovereto). I comuni compresi nel distretto sono: Ala, Arco, Avio, Besenello, Brentonico, Calliano, Drena, Dro, Folgaria, Isera, Lavarone, Ledro, Luserna, Mori, Nago-Torbole, Nogaredo, Nomi, Pomarolo, Riva del Garda, Ronzo-Chienis, Rovereto, Tenno, Terragnolo, Trambileno, Vallarsa, Villa Lagarina e Volano."}
{"id": "1283405", "revid": "4106", "url": "https://it.wikipedia.org/wiki?curid=1283405", "title": "Ischia di Pergine Valsugana", "text": ""}
{"id": "1283409", "revid": "688967", "url": "https://it.wikipedia.org/wiki?curid=1283409", "title": "Giorgio Calabrese", "text": "Biografia.\nIl suo esordio come autore di canzoni \u00e8 legato alla scuola genovese dei cantautori: sono infatti suoi i testi dei successi di Umberto Bindi (tra cui i pi\u00f9 noti sono \"Arrivederci\", \"Il nostro concerto\", \"Non mi dire chi sei\"); con Pino Massara compone inoltre \"I Sing \"Ammore\"\", canzone lanciata da Nicola Arigliano nel 1959.\nIn alcuni casi utilizzava lo pseudonimo \"Screwball\" (ad esempio per il primo 45 giri inciso da Carmen Villani, \"Sul banco di scuola (ho inciso il tuo nome)\".\nDiventa direttore artistico della Karim, scoprendo e lanciando Orietta Berti.\nA Sanremo 1964 partecipa con due sue composizioni: \"A mezzanotte (l'ultimo tram)\" presentato da Milva e Frida Boccara, e \"E se domani\" presentato da Fausto Cigliano e Gene Pitney. Entrambe saranno eliminate dalla serata finale, ma il secondo brano viene inciso dopo qualche mese da Mina e diventer\u00e0 un enorme successo, di critica e di pubblico.\nL'incontro professionale con Mina diviene una vera e propria collaborazione destinata a durare nel tempo, tanto che insieme i due condurranno per molti anni e per pi\u00f9 di duecento puntate il programma radiofonico domenicale \"Pomeriggio con Mina\".\nCalabrese \u00e8 entrato nella storia della musica leggera italiana in quanto autore della parte letteraria di alcune delle pi\u00f9 note canzoni italiane di tutti i tempi, da \"Arrivederci\" a \"Domani \u00e8 un altro giorno\", da \"Il nostro concerto\" a \"E se domani\"; \u00e8 stato inoltre uno dei principali divulgatori della musica brasiliana nella penisola, traducendo canzoni come \"La ragazza di Ipanema\" e \"La pioggia di marzo\".\nScopritore di talenti, lancia nel mondo dello spettacolo numerose voci femminili tra cui Orietta Berti, Annamaria Baratta, Milena, e riesce a portare Ornella Vanoni, fino a qualche anno prima cantante \"di nicchia\", nella classifica dei dischi pi\u00f9 venduti scrivendo per lei versi eleganti e moderni per brani quali \"Domani \u00e8 un altro giorno\", \"Il tempo d'impazzire\", \"Uomo mio, bambino mio\".\nNella seconda met\u00e0 degli anni sessanta \u00e8 anche, insieme a Giuseppe Cassia, direttore artistico per l'Italia della Pye Records (distribuita dalla RCA Italiana).\nIl lavoro di paroliere riguarda negli anni successivi soprattutto l'adattamento in italiano di testi di canzoni in francese (Aznavour) e portoghese (Jobim); questo lavoro ha permesso di rendere popolari in Italia aspetti e generi poco noti della musica internazionale.\nIn particolare, \u00e8 di Giorgio Calabrese la traduzione italiana di \"Le d\u00e9serteur\" (\"Il disertore\"), brano dal forte contenuto antimilitarista scritto da Boris Vian ai tempi della guerra d'Indocina e per anni censurato e boicottato dalle autorit\u00e0 francesi, De Gaulle in testa (e recentemente riproposto da Ivano Fossati).\nCalabrese era noto anche come autore televisivo, e ha firmato i testi di molte trasmissioni musicali e di intrattenimento a partire dagli anni sessanta fino a oggi. Tra queste: \"Senza rete\", \"Auditorio A\", \"Vivendo sambando\", \"Europa Europa\", alcune edizioni di \"Fantastico\", di \"Domenica in\" e del Festival di Sanremo.\nDal 2009 \u00e8 stato uno dei collaboratori della rivista Musica leggera.\nMuore il 31 marzo 2016, lasciando i figli Christian e Alexandro avuti dalla moglie Anna Maria Baratta.\nOnorificenze.\nIl 15 marzo 2010 ha ricevuto dal Presidente della Repubblica Giorgio Napolitano l'onorificenza di Cavaliere dell'Ordine al merito della Repubblica Italiana."}
{"id": "1283416", "revid": "339392", "url": "https://it.wikipedia.org/wiki?curid=1283416", "title": "Ione ossidrile", "text": ""}
{"id": "1283418", "revid": "773636", "url": "https://it.wikipedia.org/wiki?curid=1283418", "title": "Chiesa di Santo Stefano a Poggio alla Malva", "text": "La chiesa di Santo Stefano a Poggio alla Malva si trova nel comune di Carmignano, in provincia di Prato.\nGi\u00e0 oratorio del Santissimo Crocifisso, divenne chiesa parrocchiale nel 1741 dopo l'abbandono di Santo Stefano alle Busche, posta pi\u00f9 a valle.\nSi presenta all'interno molto armoniosa, con la copertura a capriate e nella zona presbiteriale con una volta a botte. Il venerato crocifisso ligneo policromo cinquecentesco sull'altare maggiore proviene dall'oratorio; gli arredi provengono dall'antica chiesa, come anche gli affreschi staccati, databili all'inizio del secolo XV, raffiguranti \"Il bacio di Giuda\", \"La flagellazione\", \"L'adorazione dei pastori\". Ai due altari laterali, la tavola di Neri di Bicci con la \"Madonna e il Bambino in trono con i santi Stefano, Silvestro, Bartolomeo, Lorenzo\" (1480 ca.), e la tela con il \"Martirio di santo Stefano\" della bottega di Cesare Dandini (1645 ca.)."}
{"id": "1283424", "revid": "2130303", "url": "https://it.wikipedia.org/wiki?curid=1283424", "title": "Pieve di Santa Maria Assunta a Bacchereto", "text": "La pieve di Santa Maria Assunta a Bacchereto si trova nella frazione di Bacchereto.\nStoria.\nNel 1138 furono donati al vescovo di Pistoia i diritti sul castello di Bacchereto; nell'atto della donazione compare, infatti, un \"prestiber Ildebrandus de Bacchereto\". I diritti del vescovo della Diocesi di Pistoia furono pi\u00f9 tardi confermati dal giuramento di fedelt\u00e0 di uomini del castello (24 novembre 1232) e da altri analoghi (15-17 ottobre 1240). Verso la met\u00e0 del XIII secolo, la chiesa di Bacchereto, era ancora indipendente dalla chiesa di Seano; mentre a partire dal 1274 \u00e8 registrata con tre chiese dipendenti: Fusciano, Colle Ughi, San Giusto. Alla fine del XVII le due chiese dipendenti di Fusciano e San Giusto erano ridotte a oratori, mentre quella di Colle Ughi era passata a Tizzana. La chiesa attuale S. Maria Assunta di Bacchereto \u00e8 stata ristrutturata tra il Sei e Settecento (altare laterale con data 1768), con parziale recupero delle antiche strutture, delle quali rimangono tracce. Dopo il grande incendio del 18 maggio 1885, la chiesa di Bacchereto fu ripristinata dal rettore Luigi Drovandi. La chiesa conversa l'impianto originale e la massiccia torre campanaria che svetta in cima alla collina, i suoi rintocchi, tutt'oggi, si espandono per tutta l'ampia vallata.\nDescrizione.\nLa semplice facciata intonacata, dalla quale traspare la muratura medievale, la unifica all'oratorio della compagnia, mentre dalla zona posteriore emerge la robusta mole merlata del campanile, che costituiva una delle torri della cinta muraria del castello, completamente scomparsa. La veste classicheggiante degli interni si deve a interventi del 1835\u20131840, con controsoffitti decorati da Bartolomeo Valiani e presbiterio introdotto da una serliana su colonne ioniche. Un altare laterale conserva una piccola \"Piet\u00e0\" in terracotta policromata, del XVI secolo, un tempo molto venerata nella zona. La contigua Compagnia del Corpo di Cristo ha sull'altare una bella tela con l\"'Istituzione dell'eucaristia\", copia seicentesca da Federico Barocci."}
{"id": "1283431", "revid": "79109", "url": "https://it.wikipedia.org/wiki?curid=1283431", "title": "Gustaf Molander", "text": "Biografia.\nI suoi genitori erano lo sceneggiatore Harald Molander e la cantante e attrice Lydia Molander Wessler; il fratello era Olof Molander, regista, attore e sceneggiatore; il figlio era l'attore Jan Molander. \nGustaf Molander nacque a Helsingfors (oggi Helsinki), dove il padre lavorava al \"Teatro svedese\" di Helsingfors.\nStudi\u00f2 nella scuola del \"Kungliga Dramatiska Teatern\" a Stoccolma tra il 1907 e il 1909, recit\u00f2 al Teatro Svedese di Helsinki nel periodo 1909-1913 e quindi al \"Kungliga Dramatiska Teatern\" (1913-1926). Qui diriger\u00e0 la scuola e tra i suoi studenti vi sar\u00e0 Greta Garbo.\nMolander scrisse parecchie sceneggiature per Victor Sj\u00f6str\u00f6m e Mauritz Stiller, il quale lo aiut\u00f2 a diventare direttore della Svensk Filmindustri, casa di produzione cinematografica svedese, dove lavor\u00f2 dal 1923 al 1956.\nIn tutto diresse sessantadue film. Lavor\u00f2 spesso con G\u00f6sta Ekman e i suoi film includono \"Intermezzo\" (1936), che permise a Ingrid Bergman di sfondare e le apr\u00ec la strada per Hollywood, dove nel 1939 gir\u00f2 il \"remake\" del film. Realizz\u00f2 \"Eva\" nel 1948, che avrebbe dovuto essere il suo ultimo film. Torn\u00f2 dietro la macchina da presa nel 1967 per partecipare al film a episodi \"Stimulantia\", solo per tornare a lavorare con Ingrid Bergman dopo 30 anni."}
{"id": "1283432", "revid": "35692", "url": "https://it.wikipedia.org/wiki?curid=1283432", "title": "Renault Lutecia", "text": ""}
{"id": "1283442", "revid": "81195", "url": "https://it.wikipedia.org/wiki?curid=1283442", "title": "Precipitato", "text": ""}
{"id": "1283445", "revid": "1305772", "url": "https://it.wikipedia.org/wiki?curid=1283445", "title": "Stazione di Berlino Giardino Zoologico", "text": "La stazione di Berlino Giardino Zoologico (in tedesco \"Berlin Zoologischer Garten\", detta colloquialmente \"Bahnhof Zoo\" \u2013 \"stazione dello zoo\") \u00e8 una stazione ferroviaria di Berlino.\nSita ai margini del quartiere di Charlottenburg, prende il nome dall'adiacente giardino zoologico.\n\u00c8 posta sotto tutela monumentale (\"Denkmalschutz\").\nStoria.\nLa stazione fu aperta nel 1882 come semplice fermata della \"Stadtbahn\". Nel 1902 viene ivi costruita la fermata della metropolitana (la prima linea, attuale U2). Negli stessi anni, il quartiere circostante, intorno a Breitscheidplatz e al Kurf\u00fcrstendamm, diventa uno dei centri del commercio della conurbazione berlinese (\"Neues Westen\").\nNel 1936, in occasione delle olimpiadi, la vecchia stazione fu abbattuta e ricostruita nell'aspetto attuale, con una grande sala vetrata, che ospita i quattro binari della ferrovia nazionale, ed una sala pi\u00f9 piccola, che ospita i due binari della \"S-Bahn\". L'architetto, Fritz Hane, diede all'edificio un aspetto moderno e funzionale, molto distante dallo stile ufficiale del nazionalsocialismo.\nIl 18 maggio 1952, con la chiusura delle vecchie stazioni di testa (\"Anhalter Bahnhof\" e \"Nordbahnhof\"), la \"Zoologischer Garten\" diventa la stazione principale di Berlino Ovest, pur con le sue dimensioni ridotte.\nNel 1961 viene inaugurata la metropolitana U9.\nNel periodo degli anni settanta ed ottanta del XX secolo, la \"Zoologischer Garten\" diventa un punto di ritrovo per lo spaccio di droga e la prostituzione di strada. A tale riguardo \u00e8 piuttosto illustrativo il libro autobiografico di Christiane Vera Felscherinow (\"Christiane F.\") \"Noi, i ragazzi dello zoo di Berlino\", da cui \u00e8 stato tratto l'omonimo film di Uli Edel.\nNei primi anni successivi alla riunificazione, per l'interruzione della \"Stadtbahn\", la stazione ha costituito lo scalo principale (e inadeguato) della citt\u00e0. Con la riattivazione della \"Stadtbahn\" il ruolo \u00e8 passato all\"'Ostbahnhof\".\nIl 28 maggio 2006, con l'apertura della nuova \"Hauptbahnhof\", la stazione \u00e8 stata relegata a un ruolo secondario, perdendo il traffico a lunga percorrenza (ICE, EuroCity ed InterCity). Il fatto ha suscitato molte proteste, anche perch\u00e9 la \"Zoologischer Garten\" \u00e8 meglio servita dal trasporto pubblico urbano dell\"'Hauptbahnhof\".\nA seguito dell'ammodernamento stilistico che ha interessato gli edifici nelle vicinanze, Deutsche Bahn ha previsto ingenti lavori di ristrutturazione per la stazione. I lavori, il cui termine \u00e8 previsto per il 2020, prevedono un completo restyling dell'architettura, oltre a miglioramenti strutturali che interesseranno anche gli esercizi commerciali presenti.\nStrutture e impianti.\nLa stazione ha complessivamente 6 binari, tutti serviti da marciapiede. Di questi, 2 sono adibiti alle linee S-Bahn. Volendo contare anche i binari delle 2 linee di U-Bahn, si arriva ad un totale di 10.\nLa \"Bahnhof Zoo\" \u00e8 coperta da un sistema di due arcate squadrate, non simmetriche, con una separazione fra i binari della S-Bahn e quelli della ferrovia nazionale.\nMovimento.\nTrasporto a lunga percorrenza.\nLa relegazione dello scalo a \"stazione secondaria\", priva di treni ad alta velocit\u00e0, ne ha in tal senso diminuito il traffico (composto principalmente da treni regionali). Tuttavia la Zoolgarten \u00e8 diventata il nuovo capolinea del treno espresso che copre la maggior distanza di tutta l'Europa occidentale: il \"Sibirjak\", che prima si attestava alla stazione Lichtenberg). Tale treno in Russia si dirama in varie direzioni, tra cui Novosibirsk (lungo parte della \"Transiberiana\"), ed Astana (Kazakistan, periodicamente). Gli altri due treni a lunga percorrenza sono un espresso che ha varie diramazioni in Ucraina (tra cui, da Kiev, Charkiv e Odessa), un \"Nachtzug\" (treno notturno) per Parigi, ed alcuni interregionali nazionali. Sommando le distanze raggiungibili direttamente dello scalo, sebbene secondario, esso figura al terzo posto in Germania (dopo le concittadine Hauptbahnhof ed Ostbahnhof), nonch\u00e9 uno dei primissimi in tutta l'Unione europea.\nTrasporto regionale e \"S-Bahn\".\nLa stazione \u00e8 servita dalle linee S\u00a03, S\u00a05, S\u00a07 e S\u00a09 della S-Bahn, dalle linee regionali RB\u00a014, RB\u00a021 e RB\u00a022 e dalle linee regionali espresse RE\u00a01, RE\u00a02 e RE\u00a07."}
{"id": "1283447", "revid": "76963", "url": "https://it.wikipedia.org/wiki?curid=1283447", "title": "Pandora Peaks", "text": "Si \u00e8 ritirata nel 2002. Nel 2001 \u00e8 stata la protagonista del documentario diretto da Russ Meyer, \"Pandora Peaks\". Ha posato per oltre 100 riviste per soli uomini, tra cui \"Playboy\". Ha avuto un ruolo minore in \"Striptease\"."}
{"id": "1283448", "revid": "339392", "url": "https://it.wikipedia.org/wiki?curid=1283448", "title": "Bahnhof Zoo", "text": ""}
{"id": "1283451", "revid": "125171853", "url": "https://it.wikipedia.org/wiki?curid=1283451", "title": "Ad Apostolorum Principis", "text": "Ad Apostolorum Principis \u00e8 la XXXIX enciclica di Papa Pio XII."}
{"id": "1283452", "revid": "90227", "url": "https://it.wikipedia.org/wiki?curid=1283452", "title": "Chiesa Cattolica in Cina", "text": ""}
{"id": "1283456", "revid": "78273", "url": "https://it.wikipedia.org/wiki?curid=1283456", "title": "Harkiv", "text": ""}
{"id": "1283461", "revid": "106908", "url": "https://it.wikipedia.org/wiki?curid=1283461", "title": "Fiat Polski 126P", "text": ""}
{"id": "1283464", "revid": "17654", "url": "https://it.wikipedia.org/wiki?curid=1283464", "title": "Quartier de femmes", "text": ""}
{"id": "1283466", "revid": "76963", "url": "https://it.wikipedia.org/wiki?curid=1283466", "title": "Yamataka Eye", "text": "Il cantante ha cambiato nome tre volte, da Yamatsuka Eye a Yamantaka Eye, fino a Yamataka Eye, mentre uno dei suoi soprannomi \u00e8 \"eYe\" o \"EY\u30e8\". Yamataka Eye \u00e8 anche dj sotto il nome di \"DJ \u5149\u5149\u5149\" o \"DJ pica pica pica\" (\"pica\" significa \"luminoso\") ed \u00e8 noto anche nel jazz con i Naked City di John Zorn."}
{"id": "1283468", "revid": "339392", "url": "https://it.wikipedia.org/wiki?curid=1283468", "title": "Berlino Zoologischer Garten", "text": ""}
{"id": "1283470", "revid": "1305772", "url": "https://it.wikipedia.org/wiki?curid=1283470", "title": "Carlo Cascone", "text": "Biografia.\nMuove i primi passi nel mondo dello spettacolo come videogiornalista e autore di programmi per Sei Milano come ad esempio Kattive Kompagnie.\nIn seguito passa a Rai 2, voluto da Gregorio Paolini che lo affianca a Tamara Don\u00e0 alla conduzione di \"Shout: Urlatori\" con la regia di Celeste Laudisio.\nL'anno successivo conduce insieme a Filippa Lagerb\u00e4ck il settimanale musicale \"Controvento\", su Italia 1.\nAttore di teatro, per il cinema recita a fianco di Lino Banfi e Nino Manfredi nel film \"Un difetto di famiglia\" , film per la regia di Alberto Simone."}
{"id": "1283471", "revid": "17654", "url": "https://it.wikipedia.org/wiki?curid=1283471", "title": "Bela B. Felsenheimer", "text": ""}
{"id": "1283472", "revid": "767487", "url": "https://it.wikipedia.org/wiki?curid=1283472", "title": "Culture Club - Box Set", "text": "Culture Club \u2013 Box Set \u00e8 una raccolta multipla in 4 CD della band britannica Culture Club, uscita all'inizio di dicembre del 2002.\nContiene 74 tracce, pi\u00f9 o meno equamente distribuite nei quattro dischi (rispettivamente: 20 + 21 + 18 + 15)."}
{"id": "1283477", "revid": "96582", "url": "https://it.wikipedia.org/wiki?curid=1283477", "title": "Societ\u00e0 Sportiva Lazio 1932-1933", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1932-1933.\nStagione.\nNella stagione 1932-1933 la squadra partecip\u00f2 al campionato di Serie A classificandosi al decimo posto con 33 punti.\nLa formazione riserve partecip\u00f2 alla 1\u00aa Divisione e si classific\u00f2 al nono posto nel Girone G.\nOrganigramma societario.\nArea direttiva\nArea tecnica"}
{"id": "1283487", "revid": "827882", "url": "https://it.wikipedia.org/wiki?curid=1283487", "title": "Pasta ripiena in Italia", "text": "La pasta ripiena \u00e8 un tipo di pasta costituita da una sfoglia, all'uovo o meno, contenente ripieno a base di carne, pesce, verdura o formaggio.\nL'origine storica della pasta ripiena si situa nelle corti rinascimentali italiane. Mentre, a differenza dell'Italia, gli orientali usano spesso una pasta senza uova e la cottura a vapore, nonch\u00e9 altri tipi di farine e ripieni.\nLa pasta ripiena \u00e8 tradizionalmente diffusa in tutta l'Italia centro-settentrionale, ma \u00e8 in special modo lungo la pianura padana che si sono sviluppate le specialit\u00e0 pi\u00f9 note.\nQuesta catalogazione \u00e8 estremamente sommaria: vi \u00e8 infatti un gran numero di ricette locali con importanti differenze. Anche la terminologia utilizzata per \u00e8 estremamente eterogenea e non \u00e8 raro che lo stesso prodotto possa essere denominato \"tortellino\" in una localit\u00e0 e \"raviolo\" a pochi chilometri di distanza, o che prodotti con forma e contenuto differente possano avere lo stesso nome in localit\u00e0 diverse.\nI ravioli in Romagna vengono talvolta chiamati tortelli.\nIn Piemonte i tortellini sono prodotti di dimensioni particolarmente generose e con un contenuto \"di magro\" e sono chiamati tortelloni.\n\u00c8 invece da generalmente valida la differenziazione fra \"raviolo\" e \"agnolotto\" basata sul fatto che il primo contiene di norma un ripieno di carni crude, il secondo un ripieno di carni arrostite o stracotte.\nElenco di forme di pasta ripiena italiana.\nRiportiamo un elenco con alcuni dei pi\u00f9 famosi formati e nomi assunti dalla pasta all'uovo ripiena nelle varie varianti regionali: "}
{"id": "1283489", "revid": "729019", "url": "https://it.wikipedia.org/wiki?curid=1283489", "title": "All I Really Want to Do", "text": "All I Really Want to Do \u00e8 una canzone di genere pop-folk scritta e incisa nel 1964 da Bob Dylan per la columbia Records. Lo stesso Dylan l'ha interpretata diverse volte anche in concerto, specialmente nel \"tour\" del 1965.\nBrano di apertura dell'album \"Another Side of Bob Dylan\", \u00e8 stato ripresa l'anno seguente in numerose \"cover\" fra cui quella contenuta nell'album omonimo di Cher, \"All I Really Want to Do\", e quella del gruppo musicale californiano The Byrds, incisa prima come singolo e poi inserita nell'album che conteneva anche la versione rock di \"Mr Tambourine Man\", dello stesso Dylan."}
{"id": "1283492", "revid": "78273", "url": "https://it.wikipedia.org/wiki?curid=1283492", "title": "Dinastia Conti Lodron", "text": ""}
{"id": "1283493", "revid": "33689", "url": "https://it.wikipedia.org/wiki?curid=1283493", "title": "Marco Vinicio (console 30)", "text": "Biografia.\nVinicio discendeva da una famiglia di \"equites\"; suo padre, Publio, e suo nonno, Marco, erano stati anch'essi consoli, rispettivamente nel 2 e nel 19 a.C. Era mite in carattere e un ottimo oratore.\nNel 33 spos\u00f2 Giulia Livilla, sorella di Caligola e figlia di Germanico. Nel 30 divent\u00f2 console e nel 37 fu nominato commissario da Tiberio. Tra il 38 e il 39 serv\u00ec come proconsole della provincia d'Asia e nel 45 fu console per la seconda volta.\nNel 41 il potente senatore Lucio Annio Viniciano, di cui era amico e parente, lo indic\u00f2 come possibile successore di Caligola - che era stato appena assassinato - come imperatore di Roma; Vinicio, tuttavia, non ebbe l'appoggio dei pretoriani e non riusc\u00ec a salire sul trono.\nLo storico Velleio Patercolo gli dedic\u00f2 la propria opera, la \"Historiae romanae ad M. Vinicium libri duo\"."}
{"id": "1283499", "revid": "306856", "url": "https://it.wikipedia.org/wiki?curid=1283499", "title": "Museo nazionale bavarese", "text": "Il Museo nazionale bavarese (\"Bayerisches Nationalmuseum\") \u00e8 un museo statale a Monaco di Baviera che ospita una collezione di oggetti artistici e storico-culturali di rango europeo. \nStoria.\nLa fondazione del Museo, nella met\u00e0 del XIX secolo, fu un'iniziativa del re Massimiliano II di Baviera. Nel 1853 Karl Maria von Aretin, direttore dell'archivio di stato che stava redigendo un'ampia pubblicazione del patrimonio artistico della famiglia Wittelsbach present\u00f2 un progetto per la realizzazione di un museo dei Wittelsbach. Il nome \"Bayerisches Nationalmuseum\" venne deciso dal sovrano in una missiva del 30 giugno 1855.\nArchitettura.\nL'edificio che ospita il museo venne costruito tra il 1894 e il 1899 su progetto di Gabriel von Seidl. L'idea di base del progetto era quella di uno scrigno che dovesse racchiudere l'arte del XIX secolo. Il risultato finale \u00e8 un edificio caratterizzato da stili diversi, che vuole sottolineare la diversit\u00e0 delle collezioni contenute al suo interno.\nCollezione.\nIl nucleo base della collezione \u00e8 la collezione Wittelsbach, donata alla citt\u00e0 da Massimiliano II nel 1855. Le collezioni sono esposte su tre piani. Il seminterrato contiene la collezione di presepi, prevalentemente napoletani o del sud della Germania, e una collezione dedicata all'arte popolare. Di grande interesse la raccolta di antiche minuterie per presepe napoletano, piccoli oggetti artigianali che rendono veristica la scena del presepe. \nIl piano terra ospita un'esposizione di dipinti, sculture, manufatti fino al XVIII secolo. Il primo piano, invece, ospita le collezioni di strumenti musicali, di porcellane e di arte in stile Biedermeier. Un intero salone \u00e8 dedicato alle opere in porcellana di Francesco Antonio Bustelli di Intragna.\nCollegamenti esterni.\nSito ufficiale"}
{"id": "1283500", "revid": "28592", "url": "https://it.wikipedia.org/wiki?curid=1283500", "title": "Museo dell'artico e dell'antartico", "text": ""}
{"id": "1283502", "revid": "1543377", "url": "https://it.wikipedia.org/wiki?curid=1283502", "title": "21\u00ba Jamboree mondiale dello scautismo", "text": "Il 21\u00ba Jamboree mondiale dello scautismo si \u00e8 svolto dal 27 luglio all'8 agosto 2007 nel Regno Unito (per la quarta volta dopo i Jamboree del 1920, 1929 e 1957), nazione scelta per festeggiare i cento anni dello scautismo, movimento che \u00e8 nato nel 1907 nell'isola di Brownsea. Il sito in cui si \u00e8 svolto l'evento \u00e8 stato Hylands Park, Chelmsford, Essex, scelto per la facilit\u00e0 di accesso con i trasporti aerei e navali, oltre che per la sua vicinanza a Gilwell Park, importante base scout e centro di formazione capi.\nAl campo hanno partecipato circa 38.000 scout provenienti da 158 nazioni diverse tra quelle che possiedono un'organizzazione scout nazionale riconosciuta dall'Organizzazione Mondiale del Movimento Scout (OMMS/WOSM). Durante l'evento si sono registrati anche pi\u00f9 di 50.000 visitatori.\nIl motto del Jamboree (e di tutto il centenario) \u00e8 stato \"Un mondo una promessa\".\nAssegnazione e altre candidature.\nL'assegnazione del Jamboree al Regno Unito si \u00e8 tenuta durante la 35\u00aa Conferenza dello scautismo mondiale in Sudafrica nel 1999. Il Regno Unito \u00e8 stato scelto all'unanimit\u00e0 non essendoci altre candidature ed essendo abbastanza naturale che il centenario fosse festeggiato nella nazione dove nacque lo scautismo.\nPartecipazione.\nL'evento era aperto a tutti i membri dell'Organizzazione Mondiale del Movimento Scout con et\u00e0 compresa tra i 14 e i 17 anni all'inizio del jamboree (27 luglio 2007). I membri dell'Associazione Mondiale Guide ed Esploratrici (AMGE/WAGGGS) potevano partecipare dietro approvazione delle rispettive organizzazioni affiliate alla WOSM. Le persone desiderose di partecipare sono state scelte dalle rispettive associazioni.\nGli adulti hanno partecipato in qualit\u00e0 di membri dell'International Service Team (Squadra di servizio internazionale), capi contingente, capi reparto, rappresentanti nazionali, collaboratori delle attivit\u00e0 esterne (es. \"Splash!\" o Gilwell Park), membri del \"Jamboree Organizing Team\" o membri del \"Build Team\" (letteralmente \"squadra di costruzione\").\nIl Jamboree era aperto anche a visitatori di qualunque et\u00e0 (ma solo in alcune date, e con un massimo di 10.000 per giorno, per mantenere i limiti di capacit\u00e0 del parco).\nL'evento \u00e8 stato il secondo Jamboree pi\u00f9 partecipato della storia con oltre 38.000 partecipanti tra ragazzi e adulti (oltre che migliaia di visitatori), secondo solo al Jamboree del 1929 con 50.000 partecipanti.\nAttualmente tutte le nazioni del mondo tranne sei hanno un'organizzazione scout riconosciuta, e tutte queste nazioni hanno mandato scout al Jamboree.\nOrganizzazione del campo.\nIl campo era diviso in 4 campi ognuno dei quali conteneva 4 sottocampi ed un \"hub\" per le strutture comuni. Ogni sottocampo ospitava 2000 persone (divisi in reparti di 40 persone, 36 ragazzi pi\u00f9 4 capi) e aveva il proprio programma di attivit\u00e0. I campi e i sottocampi erano\nIl campo per adulti aveva un hub e tre sottocampi (questi ultimi senza nome), ed era chiuso ai ragazzi:\nAnche qui vi era un programma di attivit\u00e0 rivolte agli adulti in servizio al campo per impiegare il loro tempo libero."}
{"id": "1283503", "revid": "767487", "url": "https://it.wikipedia.org/wiki?curid=1283503", "title": "Senso '45", "text": "Senso '45 \u00e8 un film del 2002 diretto da Tinto Brass.\nIl film s'ispira alla novella \"Senso\" di Camillo Boito, gi\u00e0 trasposta al cinema nel 1954 da Luchino Visconti con il celebre omonimo film (che a differenza di questo non aveva uno sfondo erotico), interpretato da Alida Valli e Farley Granger.\nBrass ambienta la sua pellicola per\u00f2 non nel 1866 (come nella novella da cui \u00e8 tratta) bens\u00ec nel 1945, durante gli ultimi mesi di vita del regime fascista.\nNella pellicola si alternano sequenze a colori ad altre girate in bianco e nero.\nTrama.\nVenezia, 1945. Livia Mazzoni, moglie d'un alto dirigente del Minculpop, parte sull'automobile del suo spasimante, l'avvocato Ugo Oggiano, da Asolo verso Venezia, dove incontrer\u00e0 l'amante Helmut Schultz, ufficiale delle SS. \nDurante il viaggio Livia ripercorre la deriva sessuale che l'ha portata sino a quel punto, travolgendola in un turbinio d'avventure erotiche, traffici illeciti, personaggi loschi che si muovono all'ombra del regime fascista in sfacelo e in un clima da fine guerra. Ma, all'arrivo a Venezia, l'attende un'amara e tragica resa dei conti.\nDistribuzione.\nLa pellicola venne distribuita nel circuito cinematografico italiano dalla Eagle Pictures a partire dal 12 aprile del 2002."}
{"id": "1283505", "revid": "339392", "url": "https://it.wikipedia.org/wiki?curid=1283505", "title": "American Staffordshire", "text": ""}
{"id": "1283510", "revid": "339392", "url": "https://it.wikipedia.org/wiki?curid=1283510", "title": "Pitbull", "text": ""}
{"id": "1283511", "revid": "767487", "url": "https://it.wikipedia.org/wiki?curid=1283511", "title": "I 3 dell'Operazione Drago", "text": "I 3 dell'Operazione Drago (\"Enter the Dragon\") \u00e8 un film del 1973, diretto da Robert Clouse. La pellicola, uscita in prima mondiale il 19 agosto 1973 al Graumann's Chinese Theatre di Los Angeles, ha consacrato il protagonista, Bruce Lee, nell'Occidente.\nNel 2004 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nLee, membro del Tempio Shaolin e maestro nelle arti marziali, viene reclutato da Braithwaite, un agente del servizio segreto inglese per indagare sui presunti traffici illeciti di uomini e droga di un certo Mr. Han: questi, ex membro del Tempio Shaolin, \u00e8 ora corrotto e reietto, ed \u00e8 un uomo ricco e potente che ogni tre anni organizza sulla propria isola un torneo di arti marziali. Lee parteciper\u00e0 al torneo sotto copertura per indagare sui traffici dell'uomo e per vendicare la morte della sorella, suicidatasi tempo addietro per sfuggire allo stupro per mano di O'Hara, bodyguard dello stesso Han. Partecipano al torneo altri due contendenti americani, John Roper e Kelly Williams, due ex commilitoni che hanno combattuto assieme in Vietnam, il primo in fuga per aver contratto debiti di gioco con la mafia, e il secondo fuggito dagli States dopo aver aggredito due poliziotti razzisti.\nRaggiunta l'isola, Han si introduce insieme a tutta la sua scuola, composta da numerosi allievi e guardie del corpo. Dopo la prima giornata di combattimenti, Han ordina a tutti i partecipanti di non lasciare le stanze. Lee si contatta con Mei Ling, agente sotto copertura, e si infiltra nella base sotterranea di Han in cerca di prove, riuscendo poi a fuggire dopo essere stato scoperto. Il mattino dopo, Han ordina a Bolo di uccidere le guardie che hanno fallito nel loro dovere, e in seguito il torneo riprende, con Lee che affronta O'Hara: il cinese umilia l'agente di Han, e poi lo uccide quando l'altro tenta di attaccarlo slealmente, al che Han interrompe il torneo a causa della sgradevole condotta di O'Hara. In seguito, Han raggiunge Williams, che aveva lasciato la sua stanza per esercitarsi, e lo affronta credendo che sia lui l'intruso della scorsa notte o comunque un suo complice: lo scontro tra i due finisce con Han che picchia a morte Kelly con la sua mano di ferro prostetica. Han rivela poi i suoi affari a Roper, nella speranza che si unisca a lui e minacciandolo di imprigionarlo insieme a tutti gli altri partecipanti passati del torneo; nonostante un interesse iniziale, Roper rifiuta dopo aver scoperto che ne \u00e8 stato di Williams.\nNottetempo, Lee si intrufola di nuovo e riesce a mandare un messaggio a Braithwaite, ma stavolta viene catturato dopo una lunga battaglia con le guardie di Han. Il mattino dopo, Roper \u00e8 costretto a combattere Lee; il veterano per\u00f2 rifiuta ed \u00e8 dunque costretto ad affrontare Bolo, che riesce infine a battere dopo una dura battaglia. Furibondo, Han ordina a tutti i suoi uomini di uccidere Lee e Roper, ma intanto Mei Ling libera tutti i prigionieri nell'isola, i quali si mettono cos\u00ec ad aiutare i due protagonisti. Han si ritira e Lee lo insegue e lo affronta nel suo museo, e poi in una sala degli specchi nascosta; nonostante un vantaggio iniziale di Han, Lee distrugge tutti gli specchi nella sala per rivelare dove si trova e alla fine lo uccide infilzandolo con una lancia addosso a un muro. Il monaco torna cos\u00ec al cortile, dove tutti gli allievi di Han sono sconfitti, e se ne va dall'isola insieme a Roper mentre l'esercito prende il controllo dell'isola.\nProduzione.\nQuesto film \u00e8 frutto della collaborazione della Warner Bros. con la Concord Production di Bruce Lee &amp; Raymond Chow della Golden Harvest\nIl film cost\u00f2 circa 850.000 dollari, mentre il budget medio dei film di Kung-Fu girati a Hong Kong era di 100.000.\nPre-produzione.\nLo sceneggiatore Michael Allin aveva scritto un copione che plagiava un po' il Dr. No di James Bond con Sean Connery, ed intitol\u00f2 il film \"Blood &amp; Steel\". Successivamente la Warner Brothers reintitol\u00f2 il film \"Han's Island\", ma Lee fece pressioni, in qualit\u00e0 di coproduttore della sua Concord Production Inc., affinch\u00e9 il titolo divenisse \"Enter the Dragon\", che era stato a sua volta il titolo al quale Lee aveva pensato per il suo precedente \"The Way of the Dragon\", noto in Italia come \"L'urlo di Chen terrorizza anche l'Occidente\", del 1972.\nCasting.\nIl ruolo di Kelly doveva essere inizialmente affidato al culturista e attore afro Rokne Tarkington, ma all'ultimo momento fu affidato al campione di Karate Jim Kelly per l'indisponibilit\u00e0 di Tarkington. John Saxon rifiut\u00f2 inizialmente il copione non credendo nel progetto, Lee poi lo convinse ad accettare ma Saxon prefer\u00ec un alto salario forfettario (150.000 dollari) alla percentuale sugli incassi offertagli dalla produzione (decisione della quale avr\u00e0 poi a biasimarsi, visti gli introiti). L'antagonista doveva essere interpretato da Han Ying Chieh, veterano maestro d'armi e caratterista apparso anche nei primi due film di Lee, ma a causa di rancori personali maturati proprio sul set di \"Dalla Cina con furore\", Lee chiam\u00f2 il pi\u00f9 noto Shi Kien, esperto negli stili Kung-Fu del nord e gi\u00e0 noto come antagonista nel serial cinematografico \"Wong Fei Hung\". Nel ruolo dell'avversario di Roper appare brevemente Tony Liu, caratterista sotto contratto con la Golden Harvest, apparso anche in \"Il furore della Cina colpisce ancora\" e in \"Dalla Cina con furore\".\nRiprese.\nLe riprese furono realizzate quasi tutte su un isolotto di Hong Kong dove maestranze cinesi ricrearono gli ambienti.\nOltre due ore di ciak girati furono poi tagliati e perduti nella sala di montaggio. La versione DVD oggi circolante del film contiene anche il \"cappello\" inedito di Lee che parla con l'abate del tempio (Roy Chiao) spiegando la sua concezione delle Arti Marziali; questa scena \u00e8 totalmente assente nelle versioni per le sale circolanti nel 1973. Nella scena in cui Lee affronta lo sfregiato O'Hara, Lee venne incindentalmente ferito dai cocci di bottiglia branditi dall'avversario (il campione di Karate Robert Wall). L'incidente provoc\u00f2 ritardi e una momentanea tensione fra Lee e Wall, che gli stuntmen cinesi sul set accusavano di aver deliberatamente ferito Lee. Lee fu anche morso dal cobra nella scena notturna, ma fortunatamente il rettile era stato deprivato delle ghiandole velenifere. Comunque la primissima scena che Lee gir\u00f2 \u00e8 quella in cui, arrivato sull'isola, prende possesso della sua stanza e chiede di vedere May Ling. Per alcuni giorni disert\u00f2 il set con vari pretesti, per far pesare la sua importanza in un braccio di ferro con la produzione americana (ma anche con Raymond Chow, suo socio nell'impresa).\nFu Lee a volere Lalo Schifrin come compositore, giacch\u00e9 Schifrin aveva composto anche la sigla del serial Mission Impossibile, del quale Lee usava a volte ascoltare il 45 giri mentre si allenava per darsi pi\u00f9 carica. Alcuni spezzoni di Enter the Dragon, appositamente ridoppiati e rimontati, sono visibili anche nel sequel apocrifo \"Tower of Death/Game of Death II/L'ultima sfida di Bruce Lee\" del 1980.\nPost-produzione.\nIn fase di montaggio oltre due ore di registrazioni sono andate perse.\nAccoglienza.\nQuesto film \u00e8 l'ultimo che Lee riusc\u00ec a completare pur non riuscendo mai a vederlo; l'attore mor\u00ec in circostanze misteriose il 20 luglio 1973, un mese prima dell'uscita americana della pellicola, in prima mondiale a Los Angeles il 19 agosto 1973; a Hong Kong uscir\u00e0 in settembre generando malcontento poich\u00e9 il pubblico locale non accettava che l'ultimo film di Lee fosse uscito prima in USA che in Asia (per di pi\u00f9 Raymond Chow fece rialzare il biglietto di ingresso da 5 a 8 dollari di HK per l'occasione); fu il successo che il \"piccolo drago di Hong Kong\" cercava in Occidente e che lo avrebbe reso immortale; gli appassionati del genere lo considerano ancora oggi uno dei migliori mai realizzati, per la bravura di Lee non solo nelle sue scene, ma anche per la coreografia che egli cur\u00f2 di persona. Ne fu anche coproduttore, cosceneggiatore non accreditato e diresse alcune scene aggiuntive con la troupe cinese dopo che la troupe americana ebbe finito.\nL'incasso in prima uscita fu di 8,5 milioni di dollari in America, saliti a 22 in totale ed a 91 con le riedizioni e gli incassi sommati negli altri paesi.\nIl film usc\u00ec in Italia il 23 dicembre 1973, con un incasso in prima visione di 334 milioni di lire. \u00c8 stato rieditato nelle sale italiane per l'ultima volta nel 1981. \u00c8 considerato dal Los Angeles Times \"Il Via col Vento del genere Kung-Fu\". Nell'estate 2016 \u00e8 stato diffuso un fake sul web riportante l'anniversario dell'uscita del film come 26 luglio 1973 a Hong Kong in prima mondiale, cinque giorni dopo la morte di Lee. Inspiegabilmente tale falsit\u00e0 \u00e8 stata accreditata anche da siti qualificati come l'Hong Kong Movie Database e Wikipedia stesso nella versione inglese ed \u00e8 rimbalzata su numerosi siti italici, generando una disinformazione sulla reale distribuzione mondiale del film."}
{"id": "1283514", "revid": "110157", "url": "https://it.wikipedia.org/wiki?curid=1283514", "title": "Museo delle Alpi (Monaco di Baviera)", "text": "L'Alpines Museum (\"Museo delle Alpi e della Montagna\") \u00e8 un museo di Monaco di Baviera.\nStoria.\nL'edificio che ospita il museo sorge sulla parte meridionale della \"Praterinsel\", una delle isole dell'Isar nel centro della citt\u00e0. L'edificio risale al XIX secolo e venne donato alla Societ\u00e0 alpinistica austro-tedesca.\nCollezione.\nIl museo illustra gli aspetti scientifici ed estetici delle Alpi. Vi \u00e8 una sezione dedicata alle rocce ed ai minerali; una dedicata allo studio ed all'esplorazione delle Alpi; inoltre vi sono numerosi quadri e disegni con ambientazione alpina. Il museo ha anche la pi\u00f9 grande collezione di libri a tema alpino ed un archivio sull'alpinismo. Oltre a ci\u00f2, il museo ospita un centro informazioni per chi intende organizzare una spedizione sulle Alpi.\nCollegamenti esterni.\nSito ufficiale"}
{"id": "1283515", "revid": "287204", "url": "https://it.wikipedia.org/wiki?curid=1283515", "title": "Seminyak", "text": "Seminyak \u00e8 la zona pi\u00f9 moderna di Bali, in Indonesia, a nord di Kuta; in origine il sobborgo verde di Kuta ora \u00e8 uno dei principali luoghi di villeggiatura dell'isola.\nSeminyak gode di un clima mite di 27 \u00b0C ventilati da una dolce brezza marina per tutti i mesi dell'anno, con un sensibile aumento delle precipitazioni tra novembre e febbraio.\nSeminyak \u00e8 il centro nevralgico della vita notturna e dello shopping sull'isola di Bali con la pi\u00f9 alta concentrazione di ristoranti e negozi di qualit\u00e0 dell'intera isola. A nord troviamo i resort pi\u00f9 lussuosi dell'isola, e anche i ristoranti pi\u00f9 gettonati.\nDal 1990 Seminyak si \u00e8 imposta sulla scena mondiale come sede delle case fra le pi\u00f9 belle del mondo, ritratte sulle migliori pubblicazioni mondiali di architettura."}
{"id": "1283518", "revid": "550667", "url": "https://it.wikipedia.org/wiki?curid=1283518", "title": "Parella (Torino)", "text": "Parella (\"Parela\" in piemontese) \u00e8 un quartiere della Circoscrizione 4 di Torino, alla periferia ovest della citt\u00e0.&lt;br&gt;\n\u00c8 delimitato: \nStoria e toponimo.\nIl suo nome deriva da un'antichissima cascina, identificata tra via Servais, via Gravere, corso Monte Grappa, dove oggi sorge il Centro Civico della Circoscrizione 4, nel complesso scolastico Neil Armstrong. \nLa cascina, inizialmente costruita per la famiglia Conterno, fu acquistata e ingrandita dai marchesi San Martino di Parella, gi\u00e0 nobili dell'omonimo paese del Canavese, intorno al '400; questi ultimi erano gi\u00e0 proprietari della vicina cascina \"Balestr\u00e9\" (\"maniscalco\"), nel complesso di botteghe e case basse, per artigiani, del borgo intorno alla piazza oggi intitolata al filosofo Tommaso Campanella.\nTutto intorno il paesaggio rurale era intervallato anche da altre numerose cascine; tra le pi\u00f9 note la \"Borrello\", la \"Lionetto\" (diede il nome alla piccola zona tra la via om\u00f2nima, l'attuale via Asinari di Bernezzo e l'attuale corso Telesio), la \"Feroglio\", la \"Pollone-Rodetti\", la \"Tetti Broglia\", la \"Bonino\" (su Via Cossa), la Gibellino (Via Sismonda, 18), la Calcaterra (quasi all'angolo Corso Lecce).\nUn particolare citazione merita la cascina \"Vittoria\"; era nei pressi delle attuali vie Lessona e Domodossola, poco pi\u00f9 a ovest della Gibellino; in passato esisteva solo uno stradone per Collegno, il prolungamento di via Cibrario, partendo dal borgo San Donato; la cascina, il cui nome fu dedicato alla Casa Savoia, fu ceduta ai nobili Signori di Morozzo, cambiando nome in \"Domus Morozzo\"; pare che, nel 1556, vi alloggi\u00f2 il sensitivo francese Nostradamus (evento documentato da un'antica e misteriosa lapide); la cascina fu abbattuta totalmente intorno agli anni '60.\nGradualmente i vari agglomerati del quartiere si popolarono, nel '600 e '700, lungo gli stradoni per Collegno e Rivoli. \nCon la ripida discesa verso la Dora si giungeva alla 'Osteria della Porta Rossa', tappa obbligata per uomini e cavalli; da qui, voltando a sinistra, per la strada della Pellerina, si arrivava ai 'Tetti della Bassa' e, verso il confine con Collegno, allee cascine Mineur e Cascinotto, oggi ancora esistenti.\nLa strada antica di Collegno terminava contro la cinta dell'Aeritalia;, attualmente prosegue nel territorio di Collegno, divenendo viale Certosa, tramite cui \u00e8 possibile raggiungere lo svincolo \"SS 24 Collegno-Pianezza\" della Tangenziale Nord e il Parco della Certosa Reale di Collegno; voltando a destra si percorre la strada della Berlia, su cui si trovano l'omonima cascina e quella detta \"delle Grange\" (grosse fattorie, per\u00f2 private dei loro terreni migliori dalla costruzione delle Officine Aeronautiche Pomilio, poi passate poi alla Fiat Velivoli).\nDi particolare rilievo la zona meridionale del Parco della Pellerina, lungo Corso Appio Claudio; gode di una vista panoramica, per la sua posizione leggermente sopraelevata, rispetto alla naturale depressione fluviale del fiume Dora Riparia.\nLe prime vie, che sorsero nel 1906, sono via Salbertrand (dal regime fascista denominata \"Via Salabertano\"), via Exilles, via Gravere.\nTutte le altre risalgono al periodo compreso tra il 1909 e il 1922.\nNel 1921 nel territorio compreso fra corso Altacomba (ora corso Svizzera), corso Francia, confine con Collegno, riva destra della Dora, vi erano poco pi\u00f9 di 900 abitanti. \nDurante gli anni '20 il quartiere ospit\u00f2 numerose attivit\u00e0 produttive, in prevalenza nel settore meccanico: esse contribuirono a stravolgere la cultura contadina della zona ed a distruggere la maggior parte delle antiche residenze rurali.\nUna specifica norma viet\u00f2 di edificare a nord delle vie Lessona e Servais, per tutelare il terrazzo morenico che sovrasta la zona dell'alveo della Dora. \nA ridosso del sotto-quartiere Campidoglio, \u00e8 degna di nota \"Villa\" o \"Palazzotto Arduino\", sorta nel 1928, su progetto dell'architetto Paolo Napione, per il Cavalier Giuseppe Arduino, gi\u00e0 proprietario di edifici della zona; \u00e8 in stile neogotico, con torrette; successivamente fu arricchita di decorazioni, a rievocazione medioevale; \u00e8 ben visibile da corso Lecce 63 (anticamente 108), all'angolo con via Lessona. \nUna 'leggenda urbana' la identifica come la casa in cui visse il celebre Macario, ma \u00e8 noto che a Torino l'attore risiedeva vicino al teatro da lui fondato, in Via Santa Teresa, 10.\nVicino a Villa Arduino, dal 1953 circa, sorsero gli edifici multipiano di corso Lecce; qualche anno pi\u00f9 tardi vennero costruiti gli edifici IACP di via Valgioie.\nOggi la borgata \u00e8, prevalentemente, a carattere residenziale, anche se non mancano fabbriche e attivit\u00e0 produttive importanti; \u00e8 considerata, da sempre, zona tranquilla, senza seri problemi di ordine pubblico o di delinquenza.\nSviluppi urbanistici.\nCorso Marche.\nNel 2006 il quartiere avrebbe dovuto essere interessato dal progetto \"corso Marche\" (nuovo collegamento tra le periferie torinesi, da nord a sud); secondo il piano d'intervento, degli architetti Augusto Cagnardi e Vittorio Gregotti, avrebbero dovuto essere realizzate varie gallerie, a pi\u00f9 livelli, anche al fine di permettere il passaggio del TAV; al 'primo livello interrato' era previsto un tratto della futura \"'tangenziale interna\" interrata', di collegamento tra lo svincolo di Savonera, della Tangenziale Nord, e lo svincolo del Drosso, della Tangenziale Sud; il gi\u00e0 esistente corso in superficie, sopra questi 2 tunnel, avrebbe dovuto essere rimodellato, in modo affine alla nuova parte del corso; tale piano \u00e8 stato rimesso in discussione, sia dalla modifica del tracciato del TAV, all'interno di Torino, sia dalla variante urbanistica sull'area, approvata dal Consiglio Comunale, nell'aprile 2016; attualmente \u00e8 funzionate un breve tunnel; collega Corso Marche, costeggiando l'Aeroporto di Torino-Aeritalia, con il ponte sulla Dora Riparia e l'innesto sulla tangenziale, all'altezza di Corso Regina Margherita; il nuovo tratto \u00e8 denominato corso Sacco e Vanzetti.\nArea \"Alenia Aeronautica\".\nAl confine con il comune di Collegno \u00e8 presente il piccolo Aeroporto di Torino-Aeritalia; fu operativo soprattutto dal '48 al '53 (prima dello spostamento delle tratte aeree torinesi all'Aeroporto di Torino-Caselle); oggi \u00e8 usato solo per esercitazioni. \nAnche alcune attivit\u00e0 industriali della vicina Alenia Aeronautica sono state spostate a Caselle Torinese.\nCollegamenti esterni.\nSito ufficiale della Circoscrizione IV"}
{"id": "1283527", "revid": "170715", "url": "https://it.wikipedia.org/wiki?curid=1283527", "title": "Captain Power", "text": ""}
{"id": "1283529", "revid": "287204", "url": "https://it.wikipedia.org/wiki?curid=1283529", "title": "Umberto Prencipe", "text": "Biografia.\nSi trasfer\u00ec a Roma con la famiglia nel 1897. Visse ad Orvieto, in Umbria, agli inizi del Novecento e, successivamente, a Lucca e di nuovo a Roma. Nel 1905 la Galleria nazionale d'arte moderna di Roma acquist\u00f2 da Prencipe una sua creazione, dal titolo \"Clausura\". Entr\u00f2 nel GRIA, il Gruppo Romano Incisori Artisti e partecip\u00f2 alle esposizioni collettive del sodalizio.\nDopo un altro lungo soggiorno ad Orvieto torn\u00f2 a Roma, nel 1926, allontanandosene nuovamente negli anni trenta, per insegnare incisione presso l'Accademia di belle arti di Napoli, dal 1932 al 1936. Tornato a Roma, nel 1936, si mosse da allora nell'ambiente artistico capitolino, imponendosi fra gli incisori del cosiddetto \"Verismo crepuscolare\" e alternando la propria attivit\u00e0 artistica con l'insegnamento, presso l'Accademia di belle arti di Roma, fino al 1949.\nSono noti i suoi paesaggi dei piccoli centri rurali e delle borgate storiche italiane, come \"Borgo toscano\", \"Tristezza maremmana\", \"Primavera orvietana\". La Galleria dell'Accademia di belle arti di Napoli possiede \"Notturno romano\", acquatinta, 57x53 cm, firmato."}
{"id": "1283533", "revid": "1431409", "url": "https://it.wikipedia.org/wiki?curid=1283533", "title": "R\u00fanar Kristinsson", "text": "Biografia.\n\u00c8 il padre del portiere R\u00fanar Alex R\u00fanarsson.\nCarriera.\nGiocatore.\nClub.\nInizi\u00f2 la sua carriera calcistica come centrocampista nella piccola squadra di Leiknir, per poi trasferirsi nel KR Reykjavik, il pi\u00f9 grande club calcistico islandese. La sua abilit\u00e0 interess\u00f2 diverse squadre straniere, e nel 1995 fu ingaggiato dall'\u00d6rgryte, nel quale milit\u00f2 per due stagioni. Kristinsson ebbe successo nelle sue tre stagioni nel Lillestr\u00f8m, dove gioc\u00f2 71 partite segnando 14 reti; nel 2000 ebbe l'occasione di passare alla squadra del Lokeren, in prima divisione belga. Gioc\u00f2 in Belgio fino al maggio 2007, dove quando, trentottenne, decise di ritornare nel KR Reykjavik. Si ritira quello stesso anno dopo una lunga carriera.\nNazionale.\nKristinsson ha partecipato a 104 partite per la sua nazionale, segnando 3 reti. Fu capitano della squadra per 11 volte, ma si ritir\u00f2 dalle competizioni internazionali nel 2004. Rimane tuttora il giocatore con pi\u00f9 presenze nella nazionale islandese.\nAllenatore.\nNel 2010 intraprende la carriera di allenatore, sulla panchina del KR Reykjav\u00edk. Il 13 novembre \u00e8 stato ufficialmente ingaggiato come nuovo allenatore del Lillestr\u00f8m, a cui si \u00e8 legato con un contratto triennale. Il 18 settembre 2016 \u00e8 stato sollevato dall'incarico di allenatore della squadra, a causa della cattiva posizione in classifica del Lillestr\u00f8m."}
{"id": "1283535", "revid": "729019", "url": "https://it.wikipedia.org/wiki?curid=1283535", "title": "Castello di Riga", "text": "Il castello di Riga () \u00e8 un castello situato su una sponda del fiume Daugava a Riga, in Lettonia.\nStoria.\nIl castello fu fondato nel 1330, dove furono costruite molte altre fortificazioni. La struttura fu ricostruita tra il 1497 e il 1515. Gli svedesi conquistarono la fortezza nel 1641, dopodich\u00e9 la distrussero. Il castello fu ricostruito nel XVII secolo e nel XIX secolo. Negli anni trenta del XX secolo, l'architetto E.Laube fece lavori di ristrutturazione al castello, aggiungendo nuove decorazioni. Divenne residenza del governatore lettone nel 1938 e poi residenza ufficiale del presidente della Lettonia.\nLa sera del 20 giugno 2013 il castello viene parzialmente distrutto da un incendio mentre erano in corso lavori di restauro."}
{"id": "1283536", "revid": "124123", "url": "https://it.wikipedia.org/wiki?curid=1283536", "title": "Hjalmar Bergman", "text": "Figlio di un banchiere, Bergman ha studiato all'Universit\u00e0 di Uppsala. Ha sposato la figlia dell'attore e produttore August Lindberg.\nTra il 1901 ed il 1907 visse a Firenze in una casa sulla cui facciata una lapide ricorda la sua permanenza.\nLa maggior parte delle sue opere sono ambientate in una piccola citt\u00e0 nella Svezia centrale e si sviluppano in un universo parallelo in modi che ricordano i romanzi di Balzac.\nI segreti vergognosi di dozzine di famiglie imparentate escono gradualmente dall'armadio mentre le vicende diventano sempre pi\u00f9 simboliche.\nLa visione pessimistica \u00e8 sempre temperata da un umore grottesco; in realt\u00e0 in un romanzo come \"Markurells i Wadk\u00f6ping\" il grottesco riesce quasi completamente a sfumare il pessimismo.\nDopo un periodo di lavoro come sceneggiatore a Hollywood senza successo, la tendenza all'alcolismo di Bergman prese il sopravvento e lo port\u00f2 ad una morte prematura."}
{"id": "1283545", "revid": "713714", "url": "https://it.wikipedia.org/wiki?curid=1283545", "title": "Bacino imbrifero montano", "text": "In Italia, il termine bacino imbrifero montano (dove \"imbrifero\" deriva dalla parola latina \"imber\" = pioggia) indica una zona che raccoglie le acque piovane che alimentano un fiume.\nL'art. 1 della legge 27 dicembre 1953 n. 959, che ebbe tra i suoi promulgatori Tarcisio Pacati, recante \"Norme modificatrici del T.U. delle leggi sulle acque e sugli impianti elettrici\" dispone che \"Il Ministero delle infrastrutture e dei trasporti (allora, il Ministero dei lavori pubblici), sentito quello per l'agricoltura e foreste, stabilisce, con proprio decreto, quali sono i \u00abbacini imbriferi montani\u00bb nel territorio nazionale e determina il perimetro di ognuno\" ... \"I Comuni che in tutto o in parte sono compresi in ciascun bacino imbrifero montano sono costituiti in consorzio obbligatorio qualora ne facciano domanda non meno di tre quinti di essi. Se il bacino imbrifero \u00e8 compreso in pi\u00f9 Province, qualora ricorrano le modalit\u00e0 di cui al precedente comma, deve costituirsi un consorzio per ogni Provincia.\"\nI concessionari di grandi derivazioni d'acqua per produzione di forza motrice le cui opere di presa siano situate in tutto o in parte, nell'ambito del perimetro imbrifero montano devono versare al consorzio un sovracanone annuo di un importo determinato nel tempo da decreti ministeriali per ogni chilowatt di potenza nominale media risultante dall'atto di concessione. Ci\u00f2 genera la disponibilit\u00e0 di ingenti somme per i comuni compresi nel bacino imbrifero di appartenenza, destinate ad opere di carattere pubblico locali o collettive.\nI consorzi dei comuni compresi nel bacino imbrifero dei singoli fiumi si sono riuniti a livello nazionale nella Federbim."}
{"id": "1283548", "revid": "101259782", "url": "https://it.wikipedia.org/wiki?curid=1283548", "title": "A Night to Remember (album Cyndi Lauper)", "text": "A Night to Remember \u00e8 il terzo album di Cyndi Lauper pubblicato nel 1989 dalla Epic Records.\nIl disco.\nProduzione.\nL'album \"A Night To Remember\" \u00e8 stato co-prodotto anche da Phil Ramone (\"A Night To Remember\", \"I Don't Want To Be Your Friend\") con la collaborazione di Eric Clapton alla chitarra e Desmond Child (\"Insecurious\").\nKindred Spirit.\nIn origine l'album \"A Night To Remember\" era stato intitolato \"Kindred Spirit\" ed aveva un artwork finale in fase di stampa esistente. Lo scarso successo ai botteghini della pellicola \"Il segreto della piramide d'oro\" (\"Vibes\"), diretta da Ken Swapis, in cui Cyndi Lauper ha anche registrato il brano \"Hole In My Heart (All The Way To China)\" per la colonna sonora, ha cambiato i piani di pubblicazione dell'album: oltre uno spostamento nell'ordine delle canzoni in scaletta, \"Hole In My Heart\" e \"Don't Look Back\" sono state sostituite da \"A Night To Remeber\", \"I Don't Want To Be Your Friend\" e \"Dancing With A Stranger\". Il titolo \"Kindred Spirit\" che riprende anche un \"Intro\" nella stesura definitiva dell'album, viene scartato e \"Hole In My Heart\", oltre a non essere inclusa nella colonna sonora del film, \u00e8 stata pubblicata solo come ultima traccia nell'edizione giapponese dell'album \"A Night To Remember\".\nPubblicazione.\nL'album \"A Night To Remember\" \u00e8 stato pubblicato nel 1989, dalla CBS Records ed Epic Records.\nNel 2008 in Giappone \u00e8 stata pubblicata dalla Sony un'edizione cartonata, insieme anche agli album \"She's So Unusual\" e \"True Colors\", con un'ulteriore versione di \"Hole In My Heart\" presente nell'album \"A Night To Remember\"."}
{"id": "1283567", "revid": "110157", "url": "https://it.wikipedia.org/wiki?curid=1283567", "title": "Cattedrale di Riga", "text": "La cattedrale di Riga (in lettone \"R\u012bgas Doms\") \u00e8 la principale cattedrale protestante della citt\u00e0 di Riga. \u00c8 stata costruita nel 1211 per volere del vescovo cattolico Alberto di Riga fondatore della citt\u00e0, su una sponda del fiume Daugava.\nDedicata a Santa Maria, . La cattedrale, \u00e8 stata abbellita con nuovi particolari nel corso della storia.\nIl vescovo Alberto di Riga inizi\u00f2 i lavori di costruzione della chiesa nel luglio del 1211 all'esterno della primitiva cinta muraria che delimitava il perimetro della citt\u00e0. Ben poco si sa sulle successive fasi di costruzione del luogo di culto ma certamente si velocizz\u00f2 nel 1215 in seguito all'incendio che distrusse la principale chiesa di Riga. In un primo tempo si utilizz\u00f2 come materiale da costruzione della pietra ma in seguito per i costi e le difficolt\u00e0 nel reperire tale materia prima si ricorse ai mattoni. Nel 1266 il vescovo Guglielmo di Modena, legato pontificio, tenne un Concilio nella nuova costruzione. Nell'edificio coesistono diversi stili architettonici come il romanico, il gotico e il barocco a testimonianza dei continui rimaneggiamenti a cui il Duomo and\u00f2 incontro nel corso dei secoli anche in seguito a incendi e distruzioni.\nL'organo.\nL'organo del duomo di Riga \u00e8 stato costruito dalla compagnia E. F. Walcker &amp; Sons negli anni 1882-1883, e fu inaugurato il 31 gennaio del 1884. A quei tempi era l'organo pi\u00f9 grande al mondo."}
{"id": "1283572", "revid": "72396", "url": "https://it.wikipedia.org/wiki?curid=1283572", "title": "Pal\u00e9o Festival", "text": ""}
{"id": "1283573", "revid": "774043", "url": "https://it.wikipedia.org/wiki?curid=1283573", "title": "18\u00ba Jamboree mondiale dello scautismo", "text": "Il 18\u00ba Jamboree mondiale dello scautismo si \u00e8 svolto a Dronten (Flevoland) in Paesi Bassi dal 1\u00ba all'11 agosto 1995. Hanno partecipato a questo evento 28960 scout e membri dello staff da 166 paesi e territori, compresi 34 paesi dove lo scautismo stava nascendo o ripartendo. Questa rappresentanza di paesi \u00e8 la pi\u00f9 grande mai avuta. L'evento fu ufficialmente aperto dalla regina Beatrice dei Paesi Bassi e da suo marito il principe Claus. Il jamboree \u00e8 stato visitato anche dal Re di Svezia, dalla principessa Basma di Giordania e da Sadako Ogata, Alto commissario delle Nazioni Unite per i Rifugiati, che inaugur\u00f2 il Global Development Village.\nIl motto del jamboree \u00e8 stato \"Il futuro \u00e8 adesso\".\nAttivit\u00e0 del campo.\nAlcune delle attivit\u00e0 furono il Jamboree Friendship Award, la cerimonia interreligiosa su violenza e pace, il secondo Global Development Village (GDV) con la partecipazione di associazioni scout, Organizzazioni non governative e agenzie delle Nazioni Unite, in particolare UNHCR e UNICEF. Si sono festeggiati i 50 anni delle nazioni unite con un Forum Scout e un collegamento via satellite con il Segretario generale Boutros Boutros-Ghali."}
{"id": "1283580", "revid": "2175", "url": "https://it.wikipedia.org/wiki?curid=1283580", "title": "Disco Jecklin", "text": ""}
{"id": "1283591", "revid": "1272592", "url": "https://it.wikipedia.org/wiki?curid=1283591", "title": "Paolo Soratini", "text": "Biografia.\nArchitetto e monaco camaldolese, assunse il nome di frate Giuseppe Antonio, quando prese i voti a 21 anni, risiedendo nel convento di Ravenna.\nVisse per molti anni tra Ravenna e Roma, dove studi\u00f2 le opere di molti suoi famosi contemporanei, quali Gian Lorenzo Bernini e Luigi Vanvitelli, ma fu soprattutto Filippo Juvara a formarne la personalit\u00e0 artistica. Suo diretto maestro fu l'architetto Giuseppe Sardi.\nLa sua fama si diffuse presto in tutta Italia, lasciando egli stesso un elenco di opere eseguite o progettate in oltre quaranta localit\u00e0.\nA Ravenna progett\u00f2 una villa sul mare per i frati Camaldolesi e la famosa sala della Biblioteca Classense. Diversi lavori fece anche nel bresciano, primi fra tutti la chiesa parrocchiale di Santa Maria Annunciata di Isorella costruita nel 1703-07. Ma sua \u00e8 anche la basilica di Lonato del Garda, iniziata nel 1738 e terminata nel 1780, la facciata della parrocchiale di Calcinatello, il campanile di Carpenedolo, la chiesa dei Santi Gervasio e Protasio di Dosolo, la ristrutturazione della chiesa di Calvisano, della parrocchiale di Montichiari e della parrocchiale di Medole, nel 1750.\nGli \u00e8 stato anche attribuito il progetto della chiesa di santa Maria della Visitazione, o chiesa del Suffragio, a Forl\u00ec, in alternativa all'assegnazione tradizionale a Giuseppe Merenda.\nNelle Marche progett\u00f2 e realizz\u00f2, dopo il terremoto del 1741, la ricostruzione della chiesa dei santi Biagio e Romualdo a Fabriano, il rifacimento della chiesa di san Francesco a Montelupone nel 1745 e l'edificio Barco Ducale ad Urbania."}
{"id": "1283600", "revid": "188116", "url": "https://it.wikipedia.org/wiki?curid=1283600", "title": "Il Mediterraneo", "text": "Il Mediterraneo \u00e8 stato un quotidiano pubblicato a Palermo dal 1995 al 2000.\nFu edito da Vinicio Boschetti, imprenditore pubblicitario di San Severo (FG), ma da anni trapiantato in Sicilia, che riteneva di coprire lo spazio lasciato vuoto a Palermo dal giornale \"L'Ora\", chiuso nel 1992. Fu diretto, tra gli altri, da Francesco Terracina, Marianna Bartoccelli, Marcello Barbaro, Nino Sunseri, Diego Landi.\nChiuse nel 2000, dopo aver lasciato senza stipendio per vari mesi giornalisti e amministrativi. Oltre che il peso dei debiti, a decretarne la fine fu anche l'assenza di un ruolo, una crisi di identit\u00e0 aggravata dalla ricerca di sostegni a destra e a sinistra sul \"mercato\" politico.\nNel 2003 proprio per le vicissitudini finanziarie de \"Il Mediterraneo\" la Guardia di Finanza arrest\u00f2 per bancarotta fraudolenta l'editore Vinicio Boschetti, per societ\u00e0 a lui riconducibili collegate al quotidiano.\nContribu\u00ec comunque, insieme a \"Oggi Sicilia\", altro quotidiano palermitano nato in quegli anni, a formare una nuova generazione di giornalisti siciliani."}
{"id": "1283603", "revid": "116944", "url": "https://it.wikipedia.org/wiki?curid=1283603", "title": "Bandiera piemontese", "text": ""}
{"id": "1283605", "revid": "767487", "url": "https://it.wikipedia.org/wiki?curid=1283605", "title": "Staatliches Museum f\u00fcr V\u00f6lkerkunde", "text": "Lo Museum F\u00fcnf Kontinente (\"Museo Etnografico Statale\") \u00e8 un museo di Monaco di Baviera nel quartiere di Lehel.\nStoria e descrizione.\nIl palazzo che oggi ospita il museo venne costruito tra il 1859 ed il 1865 su progetto di Eduard Riedel. Originariamente l'edificio doveva ospitare le collezioni del Bayerisches Nationalmuseum. Il palazzo venne realizzato in stile \"massimiliano\" e nella facciata sono incorporate otto statue che personificano le virt\u00f9 delle genti bavaresi: patriottismo, diligenza, magnanimit\u00e0, piet\u00e0, lealt\u00e0, giustizia, coraggio e saggezza. L'ingresso \u00e8 preceduto da un porticato sorretto da quattro cariatidi. Dal 1900 fino al 1923 qui ebbe sede il Deutsches Museum; il museo etnografico apr\u00ec invece nel 1926, ed \u00e8 il pi\u00f9 grande della Germania, dopo quello di Berlino.\nCollezione.\nLa collezione esposta nel museo risale in parte al 1782, quando le curiosit\u00e0 raccolte dai Wittelsbach vennero esposte nelle gallerie della Residenz. L'attuale collezione raccoglie circa 150.000 pezzi, relativi alla vita ed alla cultura delle popolazioni extraeuropee. In particolare sono importanti le testimonianze relative all'Estremo Oriente, al Sudamerica e all'Africa orientale e centrale. Vista comunque la grandezza della collezione, molti degli oggetti vengono esposti a rotazione."}
{"id": "1283606", "revid": "1910402", "url": "https://it.wikipedia.org/wiki?curid=1283606", "title": "Solo in Soho", "text": "Solo in Soho \u00e8 il primo album solista del musicista Philip Lynott, pubblicato nel 1980 come progetto esterno al suo gruppo, i Thin Lizzy.\nTracce.\nTutti i brani sono stati scritti da Phil Lynott, eccetto dove indicato"}
{"id": "1283611", "revid": "287204", "url": "https://it.wikipedia.org/wiki?curid=1283611", "title": "Giorno dei morti (romanzo)", "text": "Giorno dei morti (\"Sparkling Cyanide\") \u00e8 un romanzo poliziesco della scrittrice inglese Agatha Christie pubblicato nel 1945. La trama \u00e8 tratta dal racconto \"Iris gialli\", apparso sullo \"Strand Magazine\" del 1937, e aveva come protagonista Hercule Poirot, qui sostituito col colonnello John Race del \"Servizio Segreto\". Il racconto fu poi inserito nella raccolta \"In tre contro il delitto\".\nIl titolo inglese - \"Cianuro spumeggiante\" - fu modificato nell'edizione USA in \"Remembered Death\", ispirando la titolazione italiana dell'opera.\nTrama.\nRosemary \u00e8 morta ormai da undici mesi, ma il suo ricordo rivive, nel bene e nel male, in tutti coloro che l'hanno conosciuta. E soprattutto in coloro che erano presenti nel giorno del suo tragico suicidio, avvenuto durante una cena nell'elegante ristorante \"Luxemburg\". Proprio un anno dopo, per\u00f2, una serie di lettere anonime fa balenare il sospetto che non si sia trattato di un suicidio, bens\u00ec di un assassinio. Tutti e cinque gli invitati alla cena avevano un valido motivo per vedere Rosemary morta e nessuno \u00e8 proprio quello che dice di essere. La verit\u00e0 verr\u00e0 alla luce solamente dopo un'allucinante e fatale ricostruzione del crimine."}
{"id": "1283613", "revid": "320578", "url": "https://it.wikipedia.org/wiki?curid=1283613", "title": "Zona di Benioff", "text": ""}
{"id": "1283614", "revid": "320578", "url": "https://it.wikipedia.org/wiki?curid=1283614", "title": "Zona di Wadati-Benioff", "text": ""}
{"id": "1283630", "revid": "1910402", "url": "https://it.wikipedia.org/wiki?curid=1283630", "title": "The Philip Lynott Album", "text": "The Philip Lynott Album \u00e8 il secondo album solista del musicista Philip Lynott, pubblicato nel 1982 durante un periodo di pausa del suo gruppo, i Thin Lizzy.\nTracce.\nTutti i brani sono stati scritti da Phil Lynott, eccetto dove indicato"}
{"id": "1283633", "revid": "466539", "url": "https://it.wikipedia.org/wiki?curid=1283633", "title": "BIM del Chiese", "text": "Il termine \u00e8 una abbreviazione per il Bacino imbrifero montano del fiume Chiese.\nSi tratta della denominazione fissata nello statuto dell'ente pubblico in \"Consorzio dei comuni della provincia di Trento compresi nel bacino imbrifero montano del fiume Chiese - sede Condino.\" \nIl ministero dei lavori pubblici con decreto 14 dicembre 1954 dispose la delimitazione del bacino imbrifero montano del Chiese, comprendendo i comuni delle province di Trento e di Brescia. La costituzione del consorzio dei comuni in provincia autonoma di Trento avvenne su richiesta dei comuni con decreto del Presidente della Giunta regionale del Trentino-Alto Adige del 29 dicembre 1955 n. 127 fra i comuni di Bondone, Storo, Condino, Brione, Castel Condino, Prezzo, Pieve di Bono, Bersone, Praso, Daone, Lardaro, Roncone, che appartengono alla Valle del Chiese per l'intero territorio e Tiarno di Sopra e per la parte del loro territorio che ricade nel bacino imbrifero del Chiese. Questo ultimo comune fa parte anche del Bim del Sarca per la parte di territorio compreso nel bacino imbrifero montano del fiume Sarca. Nella prima riunione dell'assemblea generale del consorzio neocostituito tenutasi in data 11 aprile 1956 venne eletto il primo consiglio direttivo e il primo presidente.\nLo scopo sociale del consorzio \u00e8 stabilito nell'art. 2 dello statuto: \u00abIl Consorzio si prefigge lo scopo esclusivo di favorire il progresso economico e sociale delle popolazioni e del territorio del Bacino imbrifero montano del Chiese, impiegando i proventi dei sovracanoni che gli sono attribuiti in base alla Legge 27.12.1953, n. 959, nonch\u00e9 l'energia elettrica in sostituzione parziale o totale dei sovracanoni stessi. Il Consorzio assume inoltre le funzioni di Consorzio di bonifica montana ai sensi dell'art. 30 della legge 25 luglio 1952, n. 991, e successive modificazioni, per l'applicazione di ogni norma di legge riguardante la bonifica montana\u00bb."}
{"id": "1283636", "revid": "1005847", "url": "https://it.wikipedia.org/wiki?curid=1283636", "title": "Elezioni amministrative in Italia del 2005", "text": "Le elezioni amministrative in Italia del 2005 si sono tenute il 3 e 4 aprile (primo turno) e il 17 e 18 aprile (secondo turno).\nIn Sardegna, in Valle d'Aosta e in Trentino-Alto Adige le elezioni si sono tenute l'8 e 9 maggio (primo turno) e il 22 e 23 maggio (secondo turno).\nIn Sicilia le elezioni si sono tenute il 15 e 16 maggio (primo turno) e il 29 e 30 maggio (secondo turno).\nA Bolzano le elezioni comunali si sono tenute nuovamente il 6 novembre; a Messina le elezioni comunali si sono tenute il 27 novembre (primo turno) e l'11 dicembre (secondo turno)."}
{"id": "1283644", "revid": "773636", "url": "https://it.wikipedia.org/wiki?curid=1283644", "title": "Chiesa di Santa Maria Assunta (Monteriggioni)", "text": "La chiesa di Santa Maria Assunta \u00e8 il principale luogo di culto cattolico di Monteriggioni, in provincia di Siena, arcidiocesi di Siena-Colle di Val d'Elsa-Montalcino.\nStoria.\nLa storia di questa chiesa \u00e8 strettamente legata alle vicende del castello di Monteriggioni. Venne costruita tra il 1213, anno di fondazione di Monteriggioni, e il 10 giugno 1235 quando, al suo interno, i delegati dei comuni di Siena e di Poggibonsi accettarono le condizioni di pace con i Fiorentini. La nuova parrocchia che nacque dopo la sua fondazione dipendeva dalla pieve di Marmoraia e riun\u00ec i popoli della canonica di Stomennano e della chiesa di San Giovanni a Stecchi.\nLo sviluppo di Monteriggioni fece aumentare l'importanza della chiesa, tanto che alla fine del XIII secolo fu promossa a pieve, vi venne trasferito il titolo di \"Canonica Sanctae Marie Stemennano\" e vi fu posto il fonte battesimale. Aveva rendite del tutto paragonabili a quelle delle vicine pievi senesi. Fino ai primi del XIV secolo veniva usata sia per le funzioni religiose sia per quelle civili. Nel 1299 vi fu posta una nuova campana ancora oggi presente; tale campana proveniva forse dalla rocca del castello; il 12 giugno 1313 risulta che l'abate di Isola, signore dei terreni circostanti, vi sedesse abitualmente.\nNel 1360 gli statuti della repubblica di Siena stabilirono i confini del piviere di Monteriggioni: era formato da 10 chiese suffraganee.\nNella prima met\u00e0 del XIX secolo l'edificio venne in parte trasformato.\nArchitettura e patrimonio artistico.\nLa chiesa \u00e8 situata nella piazza principale del borgo e consiste in un edificio a unica navata rettangolare conclusa con una scarsella e coperto con volte.\nEsterno.\nLa facciata \u00e8 stata realizzata entro il 1235 ed \u00e8 a capanna con un'apertura a occhio posta sopra il portale. Presenta un paramento murario di travertino di tonalit\u00e0 dorata e i cui conci sono disposti su corsi orizzontali e paralleli molto regolari. Nel portale, solo l'archivolto e lo stipite sinistro sono originali. Lo stesso portale presenta un estradosso crescente di stile fiorentino e una ghiera avvolgente e modanata di gusto pisano, esattamente come nella chiesa di Talciona, realizzata nel 1234. L'occhio \u00e8 stato realizzato con pezzi di cotto scolpiti a fogliami ed \u00e8 circondato da una ghiera coordinata col portale.\nLa fiancata settentrionale \u00e8 aperta da due monofore a doppio sguancio con archivolto in mattoni e da due portali di cui uno \u00e8 tamponato. Il fianco meridionale presenta solo due monofore identiche a quelle sull'altro lato, e identico all'altro lato \u00e8 pure il coronamento realizzato mediante una serie di mensole in cotto dove sono scolpite delle testine umane come nella chiesa di San Jacopo al Tempio a San Gimignano.\nLa tribuna presenta il volume della scarsella quadrata coperta a crociera, opera appartenente alla prima fase di costruzione della chiesa visto che il coronamento \u00e8 coordinato alle mensoline delle fiancate. A una fase pi\u00f9 tarda appartengono l'ampia monofora al centro del vano e le due nicchie ai lati: questi interventi sono databili alla fine del XIII secolo quando la chiesa venne elevata a pieve.\nIl campanile, eretto utilizzando materiale antico, risale al XVIII secolo ed \u00e8 posto sullo spigolo settentrionale della tribuna.\nInterno.\nL'interno della chiesa \u00e8 coperto con volte a botte lunettate. La navata \u00e8 divisa dal presbiterio, rialzato di tre gradini, da un arcone acuto in mattoni. La scarsella \u00e8 coperta mediante una volta a crociera.\nAll'interno della chiesa si possono ammirare due tabernacoli del XV secolo, un quadro della Madonna di Lippo Vanni, un crocifisso ligneo e la campana donata alla chiesa dalla Repubblica di Siena nel 1298 e il coro ligneo risalente al XVI secolo."}
{"id": "1283645", "revid": "1494169", "url": "https://it.wikipedia.org/wiki?curid=1283645", "title": "Aksaj", "text": ""}
{"id": "1283647", "revid": "773636", "url": "https://it.wikipedia.org/wiki?curid=1283647", "title": "Eremo di San Leonardo al Lago", "text": "L'eremo di San Leonardo al Lago \u00e8 un edificio religioso situato nei pressi di Santa Colomba, nel comune di Monteriggioni, in provincia di Siena, arcidiocesi di Siena-Colle di Val d'Elsa-Montalcino.\nIl santo titolare \u00e8 Leonardo del Limosino, eremita molto venerato nel medioevo europeo e celebrato per il forte legame con la natura, in particolare alberi e boschi (festa principale 6 novembre).\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei. Nel 2016 ha fatto registrare 2\u00a0852 visitatori. L'ingresso \u00e8 gratuito.\nStoria e descrizione.\nL'eremo agostiniano, documentato dal 1119, sorse presso il lago Verano, bonificato nella seconda met\u00e0 del XVIII secolo.\nLa chiesa e i locali furono ricostruiti tra il XIII secolo e il XIV secolo, riutilizzando il lato destro dell'antica costruzione in uno stile di transizione tra romanico e gotico. Nel 1366 l'intero complesso monastico fu fortificato.\nNella facciata della chiesa si apre il portale strombato con l'arco a tutto sesto.\nL'interno \u00e8 diviso in tre campate coperte con volta a crociera. La chiesa \u00e8 stata oggetto di pesanti interventi decorativi di gusto neogotico: tuttavia, nella zona absidale si conservano affreschi di Lippo Vanni, raffiguranti \"Storie della vita della Vergine, angeli e santi\", databili tra il 1360 e il 1370.\nNell'ex refettorio, uno dei capolavori della pittura senese del Quattrocento: un frammentario ma pregevolissimo affresco con la \"Crocifissione\", opera di Giovanni di Paolo del Grazia, realizzato intorno al 1445."}
{"id": "1283649", "revid": "107568659", "url": "https://it.wikipedia.org/wiki?curid=1283649", "title": "La ricerca dell'assoluto", "text": "La ricerca dell'assoluto (in francese: \"La recherche de l'absolu\") \u00e8 un romanzo di Honor\u00e9 de Balzac, pubblicato a Parigi nel 1834 come terzo volume delle \"Scene della vita privata\" negli \"Studi di costume del XIX secolo\", poi incluso negli \"Studi filosofici\" della \"Commedia umana\". Ambientato a Douai, nella Fiandra francese all'inizio del XIX secolo, narra le vicende di Balthazar Cla\u00ebs e della sua famiglia.\nTrama.\nLa famiglia Cla\u00ebs \u00e8 una delle pi\u00f9 agiate famiglie della citt\u00e0 di Douai, il capofamiglia, il sig. Balthazar Cla\u00ebs \u00e8 sposato con Jos\u00e9phine, discendente della famiglia spagnola della Casa-Real. La delicatezza di Balthazar aveva esaltato in lei i pi\u00f9 generosi sentimenti, i due vivevano in una felicit\u00e0 scambievole. La famiglia si componeva inoltre di due figli e due figlie. La vita scorreva pressoch\u00e9 serena e armoniosa, fino al giorno in cui Balthazar dedicher\u00e0 il suo tempo alla chimica nella speranza di ricercare l'Assoluto, la sostanza comune a tutte le creazioni.\nIn questa impresa verr\u00e0 aiutato dal fedele domestico Lemulquinier il quale non lo abbandoner\u00e0 mai. Questa sua attivit\u00e0 di chimico lo assorbir\u00e0 totalmente, fino a far venire meno quella felicit\u00e0 domestica che regnava in casa Cla\u00ebs, causando inoltre non pochi problemi economici per le spese sostenute nell'acquisto delle apparecchiature.\nIl perdurare della situazione porter\u00e0 alla morte della moglie Jos\u00e9phine, la quale soffrir\u00e0 molto della mancanza di amore del marito, ma non cesser\u00e0 mai di amarlo e aiutarlo economicamente, tanto che il giorno della sua morte far\u00e0 promettere alla figlia maggiore, Margherite, di seguire il padre e di amarlo per sempre, qualsiasi cosa accada.\nLa figlia assolver\u00e0 la promessa fatta nonostante il perdurare degli sperperi economici da parte del padre, il quale in fasi alterne continuer\u00e0 a cercare l'Assoluto, sperperando sei patrimoni. La figlia Margherite si sposer\u00e0 con Emmanuel Solis, nipote dell'abate Solis, amico di famiglia da vecchia data. L'eredit\u00e0 ricevuta dalla famiglia Solis risulter\u00e0 provvidenziale per permettere a Margherite di riportare la casa e la famiglia Cla\u00ebs ai vecchi fasti. Nella conclusione del romanzo Balthazar, invecchiato e povero (ancora una volta povero) in punto di morte con il suo fedele servo Lemulquinier, accudito da sua figlia Margherite e suo marito Emmanuel, leggendo un articolo di giornale mette a conoscenza il suocero della scoperta dell'Assoluto compiuta da altri ricercatori.\nCuriosit\u00e0.\n\"La ricerca dell'assoluto\" \u00e8 il romanzo cui si appassiona Antoine Doinel, il protagonista del film \"I quattrocento colpi\" (1959) di Fran\u00e7ois Truffaut."}
{"id": "1283651", "revid": "767487", "url": "https://it.wikipedia.org/wiki?curid=1283651", "title": "Twelve Deadly Cyns...and Then Some", "text": "Twelve Deadly Cyns...and Then Some \u00e8 un album discografico della cantante statunitense Cyndi Lauper, pubblicato nel 1994 dalla etichetta discografica Sony Epic.\nIl disco.\nIl titolo dell'album cambia a seconda del formato e del paese d'uscita ma fa riferimento comunque all'inglese \"Seven Deadly Sins\": i sette peccati capitali.\n\"Cyns\" \u00e8 un diminutivo del nome Cyndi, in analogia con la parola \"sins\" (peccati). Dodici (Twelve) sono i brani tratti dagli album in studio: da She's So Unusual del 1983 a Hat Full of Stars del 1993 in aggiunta a \"The World Is Stone\", \"Come On Home\" e \"I'm Gonna Be Strong\" pubblicato da Blue Angel nel 1980 e riedito per l'occasione insieme a \"Hey Now (Girls Just Want To Have Fun)\"."}
{"id": "1283654", "revid": "77358", "url": "https://it.wikipedia.org/wiki?curid=1283654", "title": "Giardino Botanico Montano di Pratorondanino", "text": ""}
{"id": "1283662", "revid": "1543377", "url": "https://it.wikipedia.org/wiki?curid=1283662", "title": "Cobra Group", "text": "Cobra Group, anche conosciuta come Appco Group Italia, \u00e8 una multinazionale con sede a Londra specializzata in vendite dirette al pubblico, inclusa la vendita porta a porta (face to face) sia sul canale di vendita ai privati che di quello della vendita alle aziende.\nLe attivit\u00e0.\nLa Cobra Group \u00e8 presente anche a Sydney e ha un network di aziende affiliate (anche se giuridicamente indipendenti) in 20 stati di Europa e Asia. In italia \u00e8 presente con il nome di Italian Prosales.\nLa Cobra Group ha sponsorizzato vari tipi corridori di motociclismo fin dal 2003. Chris Niarchos, attraverso la Cobra Group (della quale \u00e8 fondatore) fond\u00f2 con Andrew Kirkaldy nel 2006 il team di corse conosciuto allora come \"AKA Cobra\". La partnership port\u00f2 poi alla fondazione della CRS Racing nel 2007.\nCRS Racing \u00e8 stato fondato dal pilota britannico Andrew Kirkaldy e Chris Niarchos. La squadra \u00e8 stata fondata nel 2007, ma si basa sulla vecchia squadra di Kirkaldy conosciuto come AKA Team che ha gareggiato nel campionato britannico di Formula Renault a partire dal 2004. Niarchos, fondatore del gruppo Cobra, con il patrocinio e poi collaborazione con il team di Kirkaldy, \u00e8 stata prima riformata nel 2007 al fine di espandersi oltre Formula Renault ed entrare europeo FIA GT e GT britannico.\nL'azienda si occupa anche di raccogliere le donazioni per alcune ONLUS internazionali come Save the Children.\nLe critiche.\nNegli ultimi anni Cobra Group \u00e8 stata oggetto di numerose critiche da parte di lavoratori, ma anche da parte di testate giornalistiche come la BBC e il Daily Mirror. Le critiche sono spesso riferite alle tecniche di reclutamento considerate ingannevoli, i bassi guadagni, le molte ore lavorative richieste e le invasive tecniche di persuasione. Uno dei punti pi\u00f9 controversi \u00e8 che venga decantato un sistema di promozione interno che dovrebbe portare i lavoratori all'apertura e gestione di una nuova filiale a spese dello stesso Cobra Group. Detta condizione si dovrebbe verificare mediamente entro i primi 12/24 mesi dall'inizio della collaborazione, ma diverse voci lamentano la non veridicit\u00e0 di questa affermazione. Tuttavia, sono in tanti coloro che riescono ad aprire una loro filiale con esiti positivi."}
{"id": "1283684", "revid": "287204", "url": "https://it.wikipedia.org/wiki?curid=1283684", "title": "Geoglifo", "text": "Un geoglifo \u00e8 un disegno sul terreno (generalmente pi\u00f9 ampio di sedici metri quadrati) che viene ottenuto sia tramite la disposizione di clasti, come rocce, frammenti di rocce, ghiaia o terreno (geoglifo \"positivo\"), sia tramite la rimozione di essi (geoglifo \"negativo\").\nEsempi.\nAlcuni dei pi\u00f9 famosi geoglifi negativi sono le Linee di Nazca in Per\u00f9. Altre zone che ospitano geoglifi sono l'Australia occidentale e aree del Deserto del Gran Bacino nel sud ovest degli Stati Uniti. Immagini scolpite sulle colline, labirinti nell'erba o di roccia che si trovano in Scandinavia, Islanda, Lapponia e nei paesi dell'ex Unione Sovietica, sono anch'essi geoglifi. Il pi\u00f9 grande geoglifo \u00e8 l'Uomo di Marree, nel sud dell'Australia.\nEsempi moderni.\nNon tutti i geoglifi sono antichi. Il movimento della Land Art ha creato molti nuovi geoglifi, cos\u00ec come altre strutture: l'esempio forse pi\u00f9 celebre \u00e8 l'opera \"Spiral Jetty\" di Robert Smithson. Molte citt\u00e0 dell'ovest degli Stati Uniti mostrano dei geoglifi particolari, costituiti da un monogramma creato su una collina che sovrasta l'insediamento urbano. Lo scultore contemporaneo australiano Andrew Rogers ha creato dei geoglifi denominati \"The Rhythms of Life\"."}
{"id": "1283697", "revid": "15756", "url": "https://it.wikipedia.org/wiki?curid=1283697", "title": "BH\u00c9V", "text": "BH\u00c9V \u00e8 il servizio ferroviario suburbano di Budapest. Il nome \u00e8 derivato da \"Budapesti Helyi\u00e9rdek\u0171 Vas\u00fat\". H\u00c9V in ungherese significa ogni \"ferrovia di interesse locale\". Le linee BH\u00c9V originariamente erano state costruite come diramazioni della rete ferroviaria nazionale ungherese (M\u00c1V). Oggi le linee H\u00c9V sono gestite dall'azienda di trasporto pubblico di Budapest, BKV.\nRete ferroviaria.\nLa rete BH\u00c9V si sviluppa su quattro linee per complessivi 176\u00a0km. Le quattro linee H\u00c9V collegano: Csepel (direzione sud), R\u00e1ckeve (estremo sud), G\u00f6d\u00f6ll\u0151 (direzione nordest) e Szentendre (direzione nord), con vari punti di Budapest centrale. Le linee di H\u00c9V non sono collegate fra loro e solo due si intersecano con le linee della metropolitana di Budapest.\nEssendo le linee BH\u00c9V gestite dalla BKV, la stessa societ\u00e0 che gestisce gli altri trasporti pubblici urbani di Budapest, i biglietti BKV sono validi anche sulle linee BH\u00c9V per percorsi all'interno di Budapest. Fuori di Budapest deve essere acquistato un biglietto separato (situazione alla data giugno - 2006).\nLinea Cs\u00f6m\u00f6r, G\u00f6d\u00f6ll\u0151.\nQuesta linea ha due diramazioni, una verso la citt\u00e0 di G\u00f6d\u00f6ll\u0151, l'altra verso il paese di Cs\u00f6m\u00f6r, il tratto fino a Cinkota \u00e8 in comune alle due diramazioni.\nDirezione G\u00f6d\u00f6ll\u0151 \nDirezione Cs\u00f6m\u00f6ri \nLinea Csepel.\nQuesta linea \u00e8 la pi\u00f9 corta e collega l'isola di Csepel con il centro di Budapest.\nLinea R\u00e1ckeve.\nQuesta linea \u00e8 la pi\u00f9 lunga e collega il centro di Budapest con l'estrema punta sud dell'isola di Csepel.\nLinea Szentendre.\n * lunghezza: 21\u00a0km\nTecnologia.\nLa rete BH\u00c9V \u00e8 totalmente elettrificata ed opera con 1000 V in CC. Lo scartamento ferroviario \u00e8 quello standard di 1435\u00a0mm.\nIl sistema di trasporto utilizza automotrici elettriche di vari modelli, tutti costruiti in Germania Est fra il 1970 ed il 1980.\nLa velocit\u00e0 massima raggiungibile \u00e8 di 70\u00a0km/h.\nNella citt\u00e0 di Szentendre si trova un \"Museo dei trasporti\" in cui si possono vedere vari modelli di automotrici H\u00c9V ed altro materiale rotabile.\nSviluppi previsti.\nIn futuro \u00e8 previsto che le linee H\u00c9V di Szentendre, R\u00e1ckeve e Csepel siano integrate nella prevista Linea M5 della metropolitana. \u00c8 previsto un collegamento con linea sotterranea fra le stazioni di L\u00e1gym\u00e1nyosi h\u00edd e Kasz\u00e1sd\u0171l\u0151."}
{"id": "1283698", "revid": "1718925", "url": "https://it.wikipedia.org/wiki?curid=1283698", "title": "Estate teatrale veronese", "text": "L'Estate teatrale veronese \u00e8 una rassegna di spettacoli di teatro, danza e musica che si tengono ogni estate a Verona, nella millenaria cornice del Teatro Romano. Nata nel 1948 per volont\u00e0 del Comune di Verona per rendere omaggio a William Shakespeare e sottolineare il legame fra il drammaturgo e la citt\u00e0 scaligera, presente non solo in \"Romeo e Giulietta\" ma anche ne \"La Bisbetica domata e I due gentiluomini di Verona,\" Estate Teatrale Veronese si conferma appuntamento imprescindibile nel panorama culturale nazionale. \nStoria.\nLa prima serata dell'Estate teatrale veronese si tenne la sera del 26 luglio 1948, e tra il pubblico spiccavano personalit\u00e0 come il presidente della repubblica Luigi Einaudi ed il sottosegretario Giulio Andreotti. Alla prima venne rappresentata la tragedia di Romeo e Giulietta.\nLa versione della tragedia era quella di Salvatore Quasimodo, e gli interpreti di quella prima serata furono Edda Albertini nel ruolo di \"Giulietta\", Giorgio De Lullo per \"Romeo\", Gianni Santuccio per \"Tebaldo\" e Renzo Ricci nel ruolo di \"Mercuzio\". Con un ruolo secondario era presente anche un giovane Nino Manfredi.\nDagli anni sessanta si cominciarono ad esibire famose compagnie di danza, e negli anni settanta iniziarono le serate jazz, con personalit\u00e0 famose come Miles Davis,\nElla Fitzgerald, Duke Ellington, Ornette Coleman e Keith Jarret.\nNel 2013 entra a far parte della programmazione dell'Estate Teatrale Veronese il Festival Rumors - Illazioni vocali con personalit\u00e0 famose come Tony Bennett, Patti Smith, Rufus Wainwright, Steven Wilson. Oggi sono parte del cartellone anche Verona Jazz e Venerazioni, rassegna dedicata all'universo femminile.\nLa maggior parte degli spettacoli dell'Estate Teatrale Veronese sono andati in scena al Teatro Romano. Negli anni sono per\u00f2 stati proposti spettacoli anche al Giardino Giusti, in piazza dei Signori, nel cortile di Castelvecchio e nel chiostro di San Zeno. Nel 2019 termina la lunga direzione artistica di Gian Paolo Savorelli, iniziata sul finire degli Settanta. \nDal 2020 il direttore artistico \u00e8 Carlo Mangolini.\nEventi.\nTeatro, musica e danza. Cuore degli spettacoli di prosa \u00e8 il \"Festival Shakespeariano\". Una tradizione che a Verona si rinnova dal 1948. Romeo e Giulietta, Sogno di una notte di mezza estate, Riccardo III, Macbeth, sono solo alcune delle opere del Bardo che, nel corso degli anni, sono state portate in scena. Con un filo diretto che collega Verona a Stratford upon Avon e al Globe Theatre. \nLa sezione dedicata alla danza ospita, da sempre, compagnie da tutto il mondo. Contemporanea, tango, classica, cos\u00ec come grandi performance di acrobati, sul palcoscenico del Teatro Romano sono state ospitate coreografie di tutti i generi. La danza a 360 gradi. \nLa musica prevede tre sezioni: \nArtisti famosi.\nAll'Estate teatrale veronese hanno partecipato molti artisti di grande fama, tra cui:\nCollegamenti esterni.\nSito ufficiale dell'Estate teatrale veronese "}
{"id": "1283700", "revid": "33689", "url": "https://it.wikipedia.org/wiki?curid=1283700", "title": "Marco Munazio Silla Urbano", "text": "Nel 234 fu console, avendo come collega Marco Clodio Pupieno Massimo, divenuto in seguito imperatore.\nIl nome di Urbano \u00e8 noto dal 1930, quando venne pubblicato il frammento di un'iscrizione, ; recentemente \u00e8 stato pubblicato un diploma militare che riporta il nome \"Marcus Munatius Urbanus\"; si \u00e8 dunque ricostruito il nome completo come \"Marcus Munatius Sulla Urbanus\".\nIl suo nome permette di collegarlo a Marco Munazio Silla Ceriale, console nel 215, che fu probabilmente suo padre."}
{"id": "1283703", "revid": "1442080", "url": "https://it.wikipedia.org/wiki?curid=1283703", "title": "Sante Cattaneo", "text": "Tra i suoi numerosi allievi si ricordano Domenico Vantini, Luigi Basiletti, Giovanni Ceni e Romualdo Turrini."}
{"id": "1283713", "revid": "1982", "url": "https://it.wikipedia.org/wiki?curid=1283713", "title": "Geoglifici", "text": ""}
{"id": "1283721", "revid": "106356", "url": "https://it.wikipedia.org/wiki?curid=1283721", "title": "In the cut", "text": ""}
{"id": "1283723", "revid": "6923", "url": "https://it.wikipedia.org/wiki?curid=1283723", "title": "Emilio Gnutti", "text": "\u00c8 tra i finanzieri pi\u00f9 conosciuti d'Italia, essendo stato uno dei protagonisti di varie operazioni importanti dell'economia italiana.\n\u00c8 stato presente nella lista degli uomini pi\u00f9 ricchi d'Italia, stilata dal giornale finanziario americano \"Forbes\", con un patrimonio stimato di circa 1 miliardo di dollari.\nCarriera professionale.\nDiploma di Perito Industriale e Laureato in Lettere e Filosofia, inizia la sua carriera imprenditoriale nel 1969 fondando la GI-EM, societ\u00e0 di motori elettrici, che porter\u00e0 a posizioni di leadership europea, attraverso operazioni di fusioni e acquisizioni con altre realt\u00e0 (Siber, Vemer, Molveno, Dreefs) dello stesso segmento.\nLa crescita imprenditoriale di Gnutti passa attraverso Fin-Eco, societ\u00e0 da lui costituita nel 1979, che diviene in un decennio un gruppo leader italiano nel leasing e nel factoring, nel 1990 viene acquisita dalla Banca Popolare di Brescia.\nNel 1989 Gnutti esce da Fin-Eco e con la liquidazione ricevuta e l'esperienza acquisita nel mondo parabancario costituisce nel 1995 G.P. Partecipazioni S.p.A. divenuta nel 1997 Hopa S.p.A.\nHopa diventa nel giro di pochi anni la cosiddetta bicamerale della finanza poich\u00e9 Gnutti riesce ad unire come soci Unipol e Banca Monte dei Paschi di Siena da una parte e la Fininvest di Berlusconi dall'altra.\nEmilio Gnutti conosce, nel consiglio di Banca Agricola Mantovana, Roberto Colaninno ed insieme rafforzano il sodalizio in Hopa dove raccolgono l'adesione di centinaia di imprenditori italiani, che verranno definiti giornalisticamente la \"razza padana\".\nGnutti e Colaninno acquistano la societ\u00e0 Olivetti e attraverso questa societ\u00e0 compiono la \"madre di tutte le scalate\" lanciando la famosa opa ostile su Telecom Italia, conquistandola..\nColaninno e Gnutti verranno definiti \"capitani coraggiosi\" dall'allora primo ministro Massimo D'Alema.\nUn'altra importante operazione orchestrata da Gnutti \u00e8 la vendita del Gruppo Colmark alla Rinascente della Famiglia Agnelli.\nNel 2001 la Hopa dello scalatore Gnutti vende la partecipazione di Telecom Italia alla Olimpia di Tronchetti Provera,ma pochi giorni dopo l'accordo il crollo delle torri gemelle cambia le carte in tavola e il contratto da poco firmato viene modificato sostanzialmente con un importante sconto a favore di Tronchetti.\nHopa quindi, in forza dai nuovi accordi, deve reinvestire buona parte delle plusvalenze derivanti dalla vendita della partecipazione in Telecom, nella cassaforte Olimpia che a sua volta possiede Telecom.\nDa allora Hopa rimane quindi ancora azionista (con circa il 3,4%) di Telecom ancorch\u00e9 la partecipazione diventer\u00e0 poi diretta dopo l'uscita da Olimpia.\nNel 2005 Gnutti si dimette dal consiglio Hopa e da quasi tutte le cariche ricoperte nelle societ\u00e0 fino ad allora gestite poich\u00e9 decide di ritirarsi dal mondo finanziario a seguito dei procedimenti giudiziari che lo hanno reso protagonista..\nIncarichi rilevanti.\nNel 1969 \u00e8 tra i soci fondatori della societ\u00e0 Gi-Em S.r.l., societ\u00e0 che produce piccoli motori elettrici, portando l'azienda ad una posizione di leader a livello europeo. Nel 1979 fonda la Fin-Eco e ne assume la carica di Amministratore Delegato. Fin-Eco \u00e8 un gruppo polifunzionale nell'ambito del parabancario e di servizi finanziari.\nNel 1982 assume la carica di Presidente della societ\u00e0 Fin-Eco Service S.r.l. divenuta ora Bitech S.p.A., societ\u00e0 che opera nel settore dell'information Technology. Dal 1984 al 1992 \u00e8 di Consigliere e Membro del Comitato Esecutivo della Banca Popolare di Brescia (Bipop).\nNel 1986 costituisce Fin-Eco Line S.p.A., societ\u00e0 che svolge attivit\u00e0 di organizzazione e gestione di servizi pubblicitari. Dal 1986 al 2005 \u00e8 Presidente e Amministratore di G.P. Finanziaria S.p.A. che rappresenta da sempre la cassaforte di famiglia.\nNel 1989 diviene Presidente e Amministratore Delegato di F.Leasing S.p.A. e fino al 2001 \u00e8 Amministratore di Bresciauno S.p.A. Dal 1993 al 1998 \u00e8 Amministratore di Molveno Oem S.r.l., ora facente parte di Everel S.p.A., societ\u00e0 che produce componenti per elettrodomestici.\nDal 1993 al 2003 \u00e8 Amministrazione della Siber S.p.A, ora fusa in Everel S.p.A., societ\u00e0 leader europeo nella produzione di interruttori per elettrodomestici. Dal 1994 al 1999 \u00e8 Amministratore di Colmark S.p.A., societ\u00e0 operante nel settore della Grande distribuzione (ipermercati, supermercati, cash &amp; carry).\nDal 1995 al 2002 \u00e8 sindaco effettivo nella societ\u00e0 Thassos Insurance Brokers S.r.l. Dal 1996 al 2004 \u00e8 consigliere di Banca C. Steinhauslin &amp; C. S.p.A. Dal 1996 \u00e8 Amministratore di Fingruppo S.r.l., fino al 1999 a seguito di fusione per incorporazione nella societ\u00e0 Hopa S.p.A..\nDal 1998 al 2001 \u00e8 consigliere di Olivetti S.p.A., societ\u00e0 quotata a Piazza Affari. Dal 1998 al 2001 \u00e8 consigliere di Telecom Italia S.p.A., societ\u00e0 quotata a Piazza Affari. Dal 1999 al 2005 \u00e8 Amministratore di Hopa S.p.A., Holding di partecipazioni aziendali.\nDal 1999 al 2005 \u00e8 Amministratore di Fingruppo S.p.A. Dal 1999 al 2004 \u00e8 consigliere di Snia S.p.A., societ\u00e0 quotata a Piazza Affari. Dal 2000 al 2005 \u00e8 Presidente del Consiglio di Amministrazione di Earchimede S.p.A, societ\u00e0 attiva nel private equity. Dal 2000 al 2005 \u00e8 Presidente di Holinvest S.p.A. Dal 2000 al 2003 \u00e8 Amministratore di Lloyd Adriatico S.p.A\nNel 2000 assume la carica di Amministratore in Sangemini Holding S.p.A. Nel 2001 assume la carica di Amministratore di Unipol Assicurazioni S.p.A., societ\u00e0 quotata a Piazza Affari. Nel 2002 viene nominatore Consigliere di Amministrazione dell'Universit\u00e0 degli Studi di Brescia. Nel 2002 viene nominatore Consigliere della finanziaria Finsoe S.p.A.\nDal 2003 al 2005 \u00e8 Amministratore di ASM Brescia S.p.a., societ\u00e0 quotata a Piazza Affari, ora A2A S.p.a. Dal 2003 al 2005 \u00e8 Vice Presidente della Banca Monte dei Paschi di Siena, societ\u00e0 quotata a Piazza Affari. Nel 2003 diviene Vice Presidente della Sorin S.p.A., societ\u00e0 quotata a Piazza Affari.\nLe inchieste e le relative assoluzioni.\nVicenda SHS: Assolto per non avere commesso il fatto. Corte di Appello di Brescia - Seconda Sezione Penale - Sentenza 1 ottobre 2013 n. 8125.\nLa vicenda che ha portato al fallimento della SHS multimedia, software house bresciana. L'accusa rivolta dai pm a 10 persone \u00e8 stata il depauperamento del capitale sociale fino alla bancarotta.\nI fatti si svolsero tra il 2000 e 2003, quando la SHS pass\u00f2 da Srl a Spa accogliendo nuovi soci investitori che, in seguito a una crisi di governance, secondo l'accusa decisero di far fallire l'azienda svuotandola del patrimonio sociale.\nI 10 imputati sono i soci Emilio Gnutti, Andrea Guerini, Ettore Lonati, Romano Marniga, Osvaldo Savoldi, Giancarlo Turati, Bruno Roma, il componente del collegio sindacale Matteo Bonalumi, il consulente dei nuovi soci Paolo Vavassori e quello dei vecchi soci Arrigo Bandera. Saranno davanti al giudice della seconda sezione penale del tribunale di Brescia il 22 marzo 2011. Gnutti verr\u00e0 poi assolto ad ottobre 2013 in appello per non aver commesso il fatto.\nVicenda scalata Unipol a BNL: Assolto per non avere commesso il fatto. Corte di Appello di Milano \u2013 Terza Sezione Penale \u2013 Sentenza 6 dicembre 2013 n. 8125. \nL'intera vicenda si innesta in quella pi\u00f9 ampia e con numerosi intrecci e connivenze economiche e politiche, vicenda che tenne a lungo tempo le prime pagine dei giornali. Riguarda la scalata alla Banca Antonveneta da parte della banca Popolare di Lodi (allora Presieduta da Gianpiero Fiorani), sostenuto dall'allora Governatore della Banca d'Italia, alcuni immobiliaristi (Ricucci, Coppola) ed il finanziere bresciano Emilio Gnutti (gi\u00e0 alleato di Consorte nella vicenda Telecom). L'insieme dei personaggi \u00e8 stato consegnato alle cronache con la definizione emblematica dei furbetti del quartierino.\nLe dimissioni di Giovanni Consorte sono state causate dalle accuse di aggiotaggio, associazione a delinquere e appropriazione indebita a lui rivolte in occasione dello scandalo finanziario relativo alla scalata della Banca popolare di Lodi, oggi Banca Popolare Italiana, alla Banca Antonveneta. L'aggiotaggio si concentra su 50 milioni di Euro ricevuti (insieme al proprio vice Ivano Sacchetti) dal finanziere Gnutti, per \u00abconsulenze\u00bb in proprio fatte a favore della Hopa di Gnutti. \u00abConsulenze\u00bb, per\u00f2, pagate non con fatture ma dietro lo schermo di plusvalenze artificialmente create con operazioni borsistiche \u00abblindate\u00bb.\nQuesta \u00e8 la versione che Consorte ha offerto agli inquirenti per giustificare questa consistente somma. Flussi creati con un particolare meccanismo, secondo quanto gi\u00e0 rilevato dalle indagini e spiegato da Gnutti: Consorte e Sacchetti, attraverso intermediari spesso del gruppo del banchiere Gianpiero Fiorani, investivano su titoli o prodotti derivati ritenuti \u00abpromettenti\u00bb dal punto di vista del margine di incremento prevedibile, e subito li rivendevano a Gnutti a prezzi sensibilmente pi\u00f9 alti, ricavandone quindi immediate plusvalenze a colpo sicuro, di dimensione pari all'apparente generosit\u00e0 di Gnutti.\nIn data 25 ottobre 2006, Consorte, Ivano Sacchetti (ex presidente Unipol Banca e vicepresidente di Unipol) e il finanziere Emilio Gnutti sono stati condannati a 6 mesi di reclusione dal giudice di Milano Elisabetta Meyer con l'accusa di insider trading su titoli Unipol, stabilendo in 92.500 euro i danni patrimoniali e non patrimoniali che andranno risarciti dai tre condannati, in solido tra loro, alla Consob, parte civile nel processo. \"Amareggiati e increduli\" per l'esito della sentenza del Tribunale di Milano, Consorte e Sacchetti hanno sottolineato il fatto che si tratta comunque \"solo del primo grado di giudizio\".\nIl 21 gennaio 2009 le condanne per Consorte, Sacchetti e gli altri dirigenti Unipol per insider trading vengono annullate senza rinvio dalla quinta sezione penale della Cassazione per incompetenza territoriale della procura di Milano. Gli atti vengono trasmessi a Bologna.\nNel mese di aprile del 2011 il Pubblico Ministero Luigi Orsi e Gaetano Ruta hanno chiesto l'assoluzione per Emilio Gnutti nell'ambito del processo della scalata Bnl-Unipol.\nNel mese di dicembre 2013 Emilio Gnutti verr\u00e0 assolto in appello dalla Corte di Milano per non aver commesso il fatto.\nAltri progetti.\nEmilio Gnutti, conosciuto anche come Chicco, \u00e8 noto anche per la sua passione per i motori che lo hanno portato negli anni ad entrare nel circus della Formula 1, attraverso la partecipazione azionaria nel Team \"Scuderia Italia\" poi divenuta Minardi Team, e tra i protagonisti della manifestazione Mille Miglia.\nGnutti conserva una delle pi\u00f9 belle collezioni di auto d'epoca del mondo.\nEmilio Gnutti ha dedicato molte risorse alla causa sociale, nel 1999 decisivo il suo intervento economico alla costruzione del centro bresciano per persone portatori di disabilit\u00e0 FoBAP a marchio Anffass, nel 2000 costituisce la \"Fondazione Italo Gnutti\" con scopo benefico dedicandola al padre e dal 2003 al 2005 diviene Consigliere della Fondazione Italiana Cuore e Circolazione Onlus.\nMolteplici le sue iniziative benefiche."}
{"id": "1283729", "revid": "767487", "url": "https://it.wikipedia.org/wiki?curid=1283729", "title": "Monrose", "text": "Le Monrose sono state un trio pop-R&amp;B tedesco, nato nel 2006 attraverso la quinta edizione del programma \"Popstars\" in Germania. Il gruppo canta in lingua inglese ed \u00e8 noto nell'Europa del centro-nord grazie soprattutto ai singoli \"Shame\" e \"Hot Summer\". Nel 2010 le componenti hanno annunciato lo scioglimento ufficiale del gruppo.\nBiografia.\n\"Popstars\".\nNell'agosto 2006 la rete tedesca ProSieben d\u00e0 il via alla quinta edizione di \"Popstars\". Il programma, sottotitolato \"Neue Engel braucht das Land\" (\"Il paese ha bisogno di nuovi angeli\"), ha lo scopo di cercare le degne eredi delle No Angels, il primo gruppo nato dal programma e l'unico ad aver segnato la storia del pop in Germania. Pi\u00f9 di 5000 ragazze partecipano ai provini tenuti a Francoforte, Stoccarda, Hannover, Monaco e Dortmund, giudicate dal coreografo Detlef \"D!\" Soost, il produttore Dieter Falk e la cantante Nina Hagen. Dopo varie eliminazioni, le undici ragazze rimaste si riuniscono in una casa a Pullach e prendono lezioni di canto, danza e fitness iniziando a lavorare alle loro performance live. I tre giurati continuano ad eliminare una o due ragazze a settimana. Le sei finaliste registrano varie versioni dell'album di debutto \"Temptation\" e girano tutte il video del primo singolo \"Shame\"\nIl 23 novembre 2006 nascono le Monrose. Le tre componenti del gruppo sono Mandy Capristo, Senna Guemmour e Bahar K\u0131z\u0131l.\n\"Temptation\".\nIl 1\u00ba dicembre 2006 le Monrose pubblicano il singolo \"Shame\", un brano pop prodotto da The Jiant &amp; Snowflakers che raggiunge presto la prima posizione in Germania, Austria e Svizzera ed entra alla 10 in Polonia. Il singolo conquista due riconoscimenti particolari ed importanti: \"Shame\" si rivela il singolo venduto pi\u00f9 velocemente e il pi\u00f9 scaricato legalmente da Internet nel 2006.\nL'8 dicembre viene pubblicato l'album di debutto \"Temptation\" contenente brani prodotti da Dieter Falk, Toni Cottura, Marc Mozart e J Remy. L'album raggiunge la prima posizione in Germania, Austria e Svizzera vendendo 200\u00a0000 copie in due settimane, ottenendo cos\u00ec il disco di platino. L'album ha venduto pi\u00f9 di 450\u00a0000 copie. La critica accoglie positivamente l'album e Stefan Johannesberg, critico di \"LAUT\" loda il gruppo e il team di produttori per aver trovato un sound britannico ed accattivante, definendo il trio a met\u00e0 fra le Pussycat Dolls e le Destiny's Child.\nNel gennaio 2007 il trio si qualifica per le preselezioni tedesche dell'Eurovision Song Contest, organizzate dalla rete tedesca ARD. Dopo molte apparizioni televisive, le Monrose entrano in competizione l'8 marzo con il secondo singolo \"Even Heaven Cries\", e nonostante il gruppo sia considerato favorito dai media, la band si classifica 2\u00aa, perdendo contro il cantante swing Roger Cicero. Il singolo raggiunge la numero 6 in Germania ed entra in Top 20 in Austria e Svizzera.\nIn seguito la band annuncia il \"Venus Temptation Tour\" con 17 date, la prima tenutasi il 29 aprile al \"Capitol\" di Hannover.\n\"Strictly Physical\".\nNel frattempo la band inizia a registrare alcuni brani per il secondo album, \"Strictly Physical\", che esce il 21 settembre 2007. Il primo singolo tratto dall'album, \"Hot Summer\", prodotto da Remee e Thomas Troelsen, viene pubblicato il 29 giugno e conquista la prima posizione in Germania, Austria e Svizzera, entra in classifica in Polonia, Finlandia, Slovenia e Lituania e raggiunge la 6 della U.S. \"Billboard\" European Hot 100.\nIl 1\u00ba settembre le Monrose rappresentano la Germania al \"Sopot International Song Festival\" in Polonia, al quale prendono parte artisti internazionali come Sophie Ellis-Bextor (per il Regno Unito) ed Emmanuel Moire (famoso per aver interpretato Luigi XIV, nel musical Le Roi Soleil, per la Francia).\nIl quarto singolo della band, \"Strictly Physical\", pubblicato il 14 settembre, conquista la top ten tedesca raggiungendo la sesta posizione, mentre l'album omonimo si piazza alla seconda.\nIl 20 marzo 2008 \u00e8 stato pubblicato in digitale in Germania il singolo \"We Love\" scritto per una campagna pubblicitaria del canale satellitare Pro Sieben.\n\"I Am\".\nIl terzo album \u00e8 stato pubblicato in tutti i paesi di lingua tedesca il 26 settembre 2008. Il primo singolo estratto dall'album \"Strike the Match\" \u00e8 stato pubblicato in Germania il 6 giugno 2008. Il secondo singolo estratto, intitolato \"Hit N Run\", \u00e8 stato pubblicato il 4 ottobre 2008, una settimana dopo la pubblicazione dell'album. Il 28 novembre 2008 esce invece \"Why Not Us\".\n\"Ladylike e lo scioglimento\".\nL'uscita del quarto album della band \u00e8 stata programmata per l'11 giugno 2010. Il singolo che fa da apripista ad un album dalle sonorit\u00e0 electropop \u00e8 \"Like a lady\", in rotazione nelle radio tedesche da fine aprile, e la cui uscita \u00e8 prevista per il 28 maggio 2010. La prima esibizione del nuovo singolo sar\u00e0 il 20 maggio ai COMET Awards. Inoltre, attraverso il sito dello show musicale tedesco The Dome, sono stati messi in circolazione degli ascolti di un minuto l'uno di tre brani che faranno parte dell'album (\"Catwalk\", \"Superstar DJ\", \"Definition of a Woman\"). Il pi\u00f9 votato dei tre verr\u00e0 inserito nella prossima compilation \"The Dome vol. 54\".\nNel novembre 2010 dopo quattro anni il gruppo annuncia lo scioglimento ufficiale e il singolo \"Breath you in\" sar\u00e0 l'ultimo."}
{"id": "1283732", "revid": "938", "url": "https://it.wikipedia.org/wiki?curid=1283732", "title": "Jo\u00ebl Retornaz", "text": "\u00c8 stato lo skip della nazionale di curling dell'Italia ai XX Giochi olimpici invernali di Torino 2006.\nRetornaz e tutto il movimento italiano guadagnarono un'inaspettata popolarit\u00e0 proprio durante i Giochi, quando la squadra di semi-professionisti collezion\u00f2 importanti vittorie contro nazioni di grande tradizione, quali Canada, Stati Uniti e Germania. Questi successi portarono ad una grande curiosit\u00e0 nazionale verso questo sport, fino ad allora poco conosciuto\n. Ha ricoperto tale ruolo anche a PyeongChang 2018 e Pechino 2022."}
{"id": "1283733", "revid": "287204", "url": "https://it.wikipedia.org/wiki?curid=1283733", "title": "Joel Retornaz", "text": ""}
{"id": "1283734", "revid": "57797", "url": "https://it.wikipedia.org/wiki?curid=1283734", "title": "Comazepam", "text": ""}
{"id": "1283736", "revid": "3082", "url": "https://it.wikipedia.org/wiki?curid=1283736", "title": "Fasti vindobonenses priores", "text": ""}
{"id": "1283738", "revid": "123911050", "url": "https://it.wikipedia.org/wiki?curid=1283738", "title": "Paolo Farinati", "text": "Figlio di un pittore titolare della propria bottega, la sua famiglia potrebbe avere avuto radici fiorentine tanto da ipotizzare che tra i suoi antenati ci fosse il ghibellino Farinata degli Uberti, reso celebre da Dante nella sua \"Commedia\". Contemporaneo e amico del pittore Paolo Veronese, secondo Giorgio Vasari fu istruito alla pittura dal padre e dal veronese Niccol\u00f2 Giolfino e, probabilmente, da Antonio Badile e Domenico Brusasorci, nonostante fin da giovane adott\u00f2 uno stile personale senza che questi suoi probabili maestri ne abbiano lasciato un inequivocabile segno. \nRecatosi a Mantova, il suo linguaggio pittorico venne fortemente influenzato dai lavori di Giulio Romano. La sua prima opera importate \u00e8 stata una pala d'altare per la cappella del Sacramento del Duomo di Mantova a cui lavorarono, tra gli altri anche Domenico Riccio, Battista del Moro e Paolo Veronese. Proprio quest'ultimo sar\u00e0 il pittore, il cui stile, contribuir\u00e0 maggiormente a formare quello della maturit\u00e0 di Paolo.\nVasari ebbe parole di lode verso le opere di Farinati, apprezzando in particolare le sue composizioni affollate e il valore del disegno. La sua carriera fu caratterizzata da un'intensa produzione, sia di arte sacra che di profana; che i suoi dipinti adornano palazzi e chiese non solo di Verona e Venezia ma anche a Padova e in altre localit\u00e0 all'epoca appartenenti al territorio veneziano. Tra le sue opere pi\u00f9 importanti, si possono citare quello che \u00e8 considerato il suo capolavoro, \"Moltiplicazione dei pani e dei pesci\", dipinto in et\u00e0 avanzata per la chiesa di San Giorgio in Braida, un'\"Ultima cena\" per la chiesa di Santa Maria in Organo, gli affreschi dell'abside della chiesa dei Santi Nazaro e Celso, un \"Cristo mostrato al popolo\", oggi conservato al Museo di Castelvecchio di Verona.\nMolte delle notizie su Paolo le abbiamo grazie al \"Giornale\" un diario contabile estremamente dettagliato che il pittore tenne a partire dal 1573 fino alla sua morte e che ci permette di conoscere le sue opere e l'attivit\u00e0 della sua bottega. Alla sua scomparsa, avvenuta nel 1606, la sua attivit\u00e0 venne continuata, seppur con minor fortuna, dai figli Orazio e Giambattista.\nFonti storiografiche.\nScarse sono le informazioni sulla vita del Farinati arrivate fino a noi. Una delle fonti coeve \u00e8 il celebre trattato \"Le vite de' pi\u00f9 eccellenti pittori, scultori e architettori\" di Giorgio Vasari che, seppur non dedicando un capitolo a Paolo, gli riserba pi\u00f9 di una citazione. Questa mancanza di notizie \u00e8, tuttavia, mitigata dalla redazione da parte del pittore del \"Giornale\", un preciso libro contabile iniziato nel 1573 e continuato fino alla sua morte, rivenuto all'inizio del XX secolo nell'Archivio di Stato di Verona da Luigi Simeoni e pubblicato integralmente da Lionello Puppi nel 1968. Grazie alla precisione cronologica con cui sono qui riportate le varie committenze, \u00e8 stato possibile ricostruire l'attivit\u00e0 artistica di Paolo, attribuendogli con certezza i vari lavori e venire a conoscenza delle numerose opere oramai perdute o disperse. Un'altra importante fonte storiografia sul Farinati \u00e8 il lavoro \"le meraviglie dell'arte\" scritto da Carlo Ridolfi nel 1648 a cui collabor\u00f2 il figlio Cristoforo.\nBiografia.\nGiovent\u00f9 e formazione.\nPaolo Farinati nasce in contrada San Paolo a Verona nel 1524. Il padre, Giovan Battista, a quanto risulta dagli estimi e dal gestamento Francesco Morone, svolgeva anch'egli la professione di \"pictor\" sovraintendendo ad una sua bottega. \u00c8 proprio presso l'attivit\u00e0 paterna che, si ritiene, che il giovane Paolo abbia appreso i primi rudimenti della pittura, anche se sembra che si fosse messo in proprio fin dalla giovane et\u00e0. Poco o nulla si sa della madre che mor\u00ec in giovane et\u00e0, forse proprio dando alla luce Paolo.\nVi sono poche e frammentarie notizie, nonch\u00e9 scarsamente suffragate da fonti verificabili, riguardanti la formazione di Paolo. Secondo quanto riporta lo storico cinquecentesco Giorgio Vasari, dopo aver lasciato la bottega del padre, divenne allievo allievo del pittore Nicol\u00f2 Giolfino, e probabilmente di Antonio Badile e Domenico Brusasorzi, che lo introdusse ad uno stile fortemente improntato verso l'antinaturalistica e manieristica. Un significativo aneddoto della precoce fortuna di Paolo ci viene dall'opera letteraria \"Le Maraviglie dell'arte\" di Carlo Ridolfi in cui l'autore riporta che: \"Passando Filippo II re di Spagna per Villa Franca, vie un'immagine di Nostra Donna di man del Farinato; e gli piacque s\u00ec, che nel fece acquisto\". Effettivamente Filippo II transit\u00f2 per il territorio veronese nel 1549.\nLa prima opera, in ordine cronologico, nota di Farinati \u00e8 un fregio per il salone di palazzo Verit\u00e0 ai Leoni presso la citt\u00e0 natale, raffigurante un \"Ratto della sabine\" e un \"Trionfo di Tomiri\". L'analisi di quest'opera giovanile rivela quanto essa si distacchi dallo stile del Giolfino facendo intendere che, se mai Paolo fosse mai stato suo allievo, deve essersi comunque allontanato ben presto dal suo maestro, non concedendogli alcun ricordo nelle sue opere. Piuttosto che alla scuola veronese, quindi, lo stile del fregio ricorda maggiormente i lavori di Nicol\u00f2 dell'Abate del periodo pre-bolognese nella prima met\u00e0 degli anni 1540. Tuttavia, nemmeno le influenze di dell'Abate si riscontreranno nei successivi lavori del Farinati che si avviciner\u00e0 sempre di alla scuola mantovana seguendo l'esperienza del Caliari. Secondo lo storico Luigi Antonio Lanzi, Paolo Farinati venne in da subito attratto dagli stili di Giulio Romano e del Parmigianino. Gli storici dell'arte hanno ipotizzato inoltre che farinati, in base alle contaminazioni stilistiche della sua produzione, si sia recato in Toscana tra il 1546 e il 1548. \nSuccessivamente, intorno agli anni 1550, dipinge \"No\u00e8 ebbro\" e \"Il sacrificio di Abele e Caino\", oggi entrambi conservati al museo del Louvre di Parigi. Sempre secondo Vasari, nel 1552 Farinati ricevette l'incarico da parte del cardinale Ercole Gonzaga di far parte di un gruppo di pittori impegnati nella decorazione delle pale d'altare per il Duomo di Mantova. Di questa \"squadra\" fecero parte, tra gli altri, Paolo Caliari (noto come \"Veronese\"), Domenico Brusasorzi, Battista del Moro. Per quest'occasione Paolo realizzer\u00e0 un \"San Martino\" un'opera con spiccati richiami michelangioleschi, probabilmente grazie alla mediazione dell'architetto della chiesa Giovanni Battista Bertani, in cui \"abbandonati i ritmi fluidi e lineari legati al mondo emiliano, il pittore adotta una costruzione serrata e spigolosa, con forme articolate nella breve profondit\u00e0 del piano, una resa in chiave plastica sottolineata dal chiaroscuro accentuato\".\nNonostante che gli anni '50 del XVI secolo siano ricchi di commissioni per Paolo, a differenza di altri suoi colleghi, come Domenico Brusasorzi, Battista del Moro, Paolo Caliari, Giambattista Zelotti, Bernardino India, Anselmo Canera, egli non riceve alcun incarico nei cantieri dei vari palazzi progettati dal celebre architetto Andrea Palladio. Diverse sono alle possibili spiegazioni offerte dagli storici, tuttavia la pi\u00f9 probabile \u00e8 da ricercarsi nello stile di Paolo che si distanziava dagli altri pittori di scuola veronese incaricati andando a trarre ispirazioni maggiormente verso le correnti michelangiolesche.\nGli anni dell'affermazione.\nTornato a Verona, nel 1556 lavora a due opere per il coro della chiesa di Santa Maria in Organo, la \"Strage degli Innocenti\", la sua prima opera datata dipinta sul suolo natio, e il \"Costantino che ordina la strage\", in cui dimostra la sua piena adesione alla \"maniera\", realizzando con l'uso del chiaroscuro forme possenti e complesse che si delineano su sfondi che ricordano le architetture del veronese Michele Sanmicheli. Commentando queste prime esperienze veronesi Vasari ebbe a dire che \"nelle quali opere... \u00e8 un numero grandissimo di figure fatte con disegno, studio e diligenza\". Nello stesso anno, il 29 aprile, \u00e8 testimone in occasione delle nozze tra l'amico pittore Paolo Caliari e Elena Badile (figlia di Antonio Badile, anch'egli pittore).\nDue anni pi\u00f9 tardi, oramai impegnato a consolidare la sua fortuna in terra veronese, realizza altre due tele per la stessa chiesa, una \"Cena di san Gregorio\" e un \"Cristo che cammina sulle acque\", caratterizzate da un gigantismo dei personaggi, mentre per la San Tomaso Cantuariense dipinge una pala d'altare. Sempre del 1558 una notevole prova di Paolo \u00e8 un dipinto dal soggetto estraneo al tema religioso e commissionato da una nobile locale: \"Allegoria del battesimo di Adriana Verona Ferro\", oggi facente parte di una collezione privata, in cui si esprime con tratti mutuati dallo stile di Michelangelo Buonarroti.\nNel 1560 dipinge \"La Nativit\u00e0, Dio Padre appare ai ss. Francesco e Antonio abate\" per il santuario della Madonna del Frassino di Peschiera del Garda, mentre due anni pi\u00f9 tardi, con il dipinto \"Cristo mostrato al popolo\", Paolo muta ancora una volta il suo stile rivendendo i prestiti michelangioleschi a fronte di una riscoperta della tradizione veronese. Quest'opera, esposta al Museo di Castelvecchio, rappresenta una delle sue tele pi\u00f9 celebri, \"costituendo una sorta di programma artistico a cui il Farinati si manterr\u00e0 sostanzialmente fedele\". Degno di nota \u00e8 un \"Battesimo di Cristo\" dipinto nel 1568 per la chiesa di San Giovanni in Fonte (a quell'epoca battistero per la cattedrale di Verona), mentre l'anno successivo \u00e8 la volta di una pala raffigurante i \"Santi Bartolomeo, Girolamo e Chiara\", inizialmente destinata ad un altare laterale del chiesa di Santa Chiara e, al 2018, conservato al museo di Castelvecchio. Alla met\u00e0 degli anni 1560 si pu\u00f2 attribuire anche l\"'Adorazione dei magi\" (oggi al Rijksmuseum di Amsterdam), gli affreschi nella cappella Marogna in chiesa di San Paolo in Campo Marzio, la pala d'altare del \"battesimo di Cristo\" per la chiesa di San Giovanni in Fonte e i \"Santissimi Girolamo, Bartolomeo e Anna\" oggi al Museo di Castelvecchio.\nA partire dal 1570 sappiamo che \u00e8 il titolare di una bottega situata nei pressi di palazzo del podest\u00e0 a Verona. Da quanto ci raccontano gli estimi del tempo e il suo testamento si pu\u00f2 facilmente intuire che la sua attivit\u00e0 dovette godere una pi\u00f9 che buona fortuna. La bottega del Farinati assunse sempre di pi\u00f9 i connotati di impresa familiare quando iniziarono a frequentarla anche Orazio e Giambattista, due dei suoi figli avuti dal matrimonio con Benassuta Volpini.\n\u00c8 in questo periodo che Paolo realizza quello che verr\u00e0 poi considerato il suo vero capolavoro, ovvero gli affreschi dell'abside semicircolare della chiesa dei Santi Nazaro e Celso. Qui dipinge alcune figure femminili e angeli di chiara provenienza veronesiana. Qualche anno pi\u00f9 tardi continuer\u00e0 nella decorazione della chiesa con un secondo ciclo di affreschi per la cappella Marogna: un \"Elia rapito in cielo sul carro di fuoco\" e \"Giona gettato in mare per placare la tempesta\".\nSembra che in questi anni Paolo nutrisse un discreto interesse anche verso la musica, nonostante non compaia mai in alcun documento correlato con l'Accademia Filarmonica di Verona. Pi\u00f9 probabilmente egli ebbe modo di frequentare altri circoli musicali, come quello del conte Mario Bevilacqua, suo amico personale e committente di alcuni suoi lavori.\nPiena maturit\u00e0.\nGli anni 1570 proseguono con diverse commissioni e, nel 1573, decora un trittico per la chiesa di Santa Croce del convento dei cappuccini in Cittadella Quest'opera, una tra le pi\u00f9 note del Farinati e oggi smembrata in diversi luoghi, \u00e8 considerata il sunto del suo linguaggio pittorico esprimendo la sua adesione all'arte controriformata, tipica di quegli anni, in cui il pittore abbraccia i nuovi dettami di austerit\u00e0 eliminando velleit\u00e0 ornamentali e illusioni dinamiche a favore di una certa tensione complessiva a caratterizzare le figure. Originariamente, il trittico, era composta da una \"Deposizione dalla croce con santi Francesco e Antonio da Padova\" posto al centro (oggi al museo di Grenoble) e affiancato da \"Apostoli che aprono il sepolcro\" e dalle \"Pie donne\" (oggi nella chiesa dei Santi Felino e Gratiniano di Arona). Il 1577 vede Farinati tornare ad occuparsi della chiesa dei Santi Nazaro e Celso dove decora con degli affreschi il presbiterio e realizza quattro grandi tele che narrano la passione dei due santi titolari.\nLa produzione del Farinati nel decennio successivo \u00e8 caratterizzata in massima parte dalla ricerca di nuove sontuose soluzione raffigurative, in deroga alla sobriet\u00e0 richiesta dal Concilio di Trento, che lo porteranno a dipingere una pala per la basilica di San Giovanni Battista a Lonato, uno dei suoi capolavori pi\u00f9 unanimemente riconosciuti e datata 1582. A testimoniare la sua continua alternanza tra arte sacra e arte profana, a seconda del committente che si rivolgeva di volta in volta alla sua bottega, di questo stesso anno \u00e8 la decorazione di affreschi per la dimora del mercante Simone Quanta dove spicca un fregio in cui Paolo raffigura la \"Cavalcata di Carlo V e Clemente VII\" dove celebra l'incoronamento dell'Asburgo ad imperatore.\nGli anni 1580 vedono Farinati impegnato alla realizzazione di diverse pale d'altare per le chiese della provincia, come a Villafontana, a Calcinato, Belfiore, Padenghe, mentre per la chiesa di San Bernardino di Sal\u00f2 dipinge due tele, \"Annunciazione\" e \"Adorazione dei Pastori\", di grandi dimensioni. Lo troviamo a lavorare, inoltre, a Peschiera del Garda, Arco, Ro\u00e8 Volciano e, nella sua citt\u00e0 natale, nella chiesa di san Paolo in Campo Marzio dove compie la \"Pala Falconi\". A concludere il decennio, degne di nota, la pala \"Adorazione dei Pastori\", dipinta nel 1589 per la chiesa di Madonna di Campagna, situata alla periferia di Verona e opera tarda del Michele Sanmicheli, in cui Paolo si avvale di diversi richiami allo stile del Caliari.\nUltimi anni.\nNonostante l'et\u00e0 oramai avanzata, Paolo continua a lavorare instancabilmente per soddisfare le numerose richieste alla sua bottega che gli provenivano da una committenza sempre pi\u00f9 provinciale. Tra i pi\u00f9 interessanti lavori compiuti dal Farinati all'inizio del seicento si possono annoverare una \"conversione di San Paolo\", realizzata nel 1590 per la chiesa parrocchiale di Prun di Negrar e la \"Pala Madruzzo\" conservata oggi nel castello del Buonconsiglio di Trento. Sempre in questi anni, e pi\u00f9 precisamente nel 1595, Paolo realizza dei disegni che poi serviranno ai figli Orazio e Giambattista per dipingere gli affreschi per la Villa della Torre a Mezzane di Sotto. \nNegli anni che sanciscono la fine del cinquecento, Farinati torna ad esprimersi con uno stile rinascimentale, come si pu\u00f2 notare in particolare dalla sua partecipazione alla decorazione del palazzo Bocca Trezza a Verona. Qui rappresenta ad affresco le \"Storia di Venere a Adone con Satiri, satiresse e amorini in volo\" per la loggia che immette nel giardino, dove avevano gi\u00e0 prestato la propria opera artisti come Bernardino India, Bartolomeo Ridolfi e Battista del Moro.\nIn questi ultimi anni, l'interesse principale di Paolo verter\u00e0 soprattutto verso la gestione della sua bottega, relegando la pittura ad un'attivit\u00e0 collaterale portata avanti quasi solo per inerzia. Nel 1599, Palo firma insieme al figlio Orazio le due tele per la chiesa di San Sisto di Piacenza, un \"San Benedetto resuscita un bambino\" e un \"Martirio di San Fabiano\". Gi\u00e0 da qualche anno, Orazio, aveva iniziato ad assumere sempre pi\u00f9 un ruolo di rilievo presso la bottega paterna, come si pu\u00f2 intuire dalle viarie commissioni registrate di proprio pugno sul \"Giornale\". La formazione di Orazio terminer\u00e0 poco dopo: gi\u00e0 nei primi anni del secolo successivo firmer\u00e0 le prime opere realizzate autonomamente.\nL'analisi del \"Giornale\" permette di ricostruire come avvenne il passaggio delle consegne dal vecchio Paolo al figlio Orazio e come era organizzata in quegli anni la loro attivit\u00e0. Veniamo, dunque, a sapere che i Ferinati possedevano un ricco archivio di svariati disegni che potevano essere sottoposti ai vari committenti affinch\u00e9 fossero aiutati nella scelta dei soggetti da far eseguire. Un esempio di ci\u00f2 lo possiamo trovare in alcuni disegni oggi sono conservati nella \"Biblioth\u00e8que Nationale\" di Parigi che vennero utilizzati come base per la realizzazione del fregio di Ester per i palazzi Sebastiani e Della Torre a Verona. Altri suoi disegni sono conservati al museo del Louvre all'Albertina di Vienna, nella \"Royal Library\" del Castello di Windsor e presso il British Museum di Londra.\nIl XVI secolo si chiude per Paolo Farinati con un grande cantiere relativo alla lavorazione degli affreschi per villa Nichesola a Ponton. Qui il pittore veronese, coadiuvato dai figli, realizza in monocromo diversi soggetti a carattere mitologico dai tratti che ricordano stilisticamente quelli realizzati per la villa Della Torre di Mezzane di Sotto. Oltre a questa commissione dal tema profano, per Paolo continua comunque anche la produzione di grandi tele dal soggetto religioso.\nTra le sue ultime opere \"I santissimi Giovanni Battista, Rocco ed Elisabetta\" (1598) per la parrocchiale di San Giovanni Lupatoto, \"La Madonna con i santissimi Francesco e Antonio da Padova\" (1600), \"Il matrimonio mistico di santa Caterina\" (1602) entrambe oggi al Museo di Castelvecchio di Verona, \"Il matrimonio mistico di santa Caterina con san Francesco\" al museo civico di Pavia. Nel 1603, Paolo, dipinge una \"Moltiplicazione dei pani e dei pesci\" per il presbiterio della Chiesa di San Giorgio in Braida nella citt\u00e0 natale. Contemporaneamente dichiara orgogliosamente in uno scritto la sua et\u00e0 di settantanove anni.\nNegli ultimi anni del XVI secolo, stando a quanto riportato sul \"Giornale\", si ebbe il passaggio di consegne verso il figlio Orazio. Nel 1597 sul \"Giornale\" Paolo registra la commissione del ciclo dei tre \"Miracoli di san Giacinto\" chiesa di San Giovanni in Canale di Piacenza, tuttavia un'attenta analisi dei dipinti fa trasparire che la maggior parte del lavoro pittorico venne eseguito dalla mano del figlio Orazio, segno che oramai il passaggio delle consegne verso il discendente era oramai ampiamente iniziato. Sempre a Piacenza, pochi anni dopo, Paolo e Orazio, furono nuovamente al lavoro per due tele, un \"Martirio di San Fabiano\" e un \"San Benedetto che resuscita un bambino\". Nonostante che i due dipinti furono firmati congiuntamente, il miglior risultato qualitativo raggiunto dal primo fa pensare che sia sai frutto di un contributo maggiore da parte di Paolo, rispetto al secondo che invece risulta pi\u00f9 affine alle successive opere che Orazio firmer\u00e0 sa solo.\nDa questo momento Paolo non firmer\u00e0 pi\u00f9 alcuna opera, facendo cos\u00ec presupporre che con l'et\u00e0 avanzata abbia deciso di ritirarsi lasciano cos\u00ec al figlio le redini della bottega per cui successivamente firmer\u00e0 alcuni lavori come la pala d'altare \"Madonna del Rosario\" (1604) per la chiesa parrocchiale di Mori, \"San Bartolomeo libera un'indemoniata\" (oggi al museo di Castelvecchio) e una \"Visitazione\" (1607) per la chiesa parrocchiale di Villafranca di Verona. \nNegli ultimi anni ebbe modo, Paolo, ebbe modo di modificare pi\u00f9 volte le sue ultime volont\u00e0. Se nel testamento redatto nel 1594 indicava i figli Orazio e Giambattista come \"molto inclinati\" alla pittura, solo quattro anni pi\u00f9 tardi disered\u00f2 il secondo, insieme a Cristoforo, per il loro scarso impegno, riabilitandoli tuttavia in quello redatto il 23 luglio del 1606 in cui il patrimonio familiare veniva diviso nuovamente tra tutti i suoi figli. Non sappiamo con esattezza il giorno della morte di Paolo, ma questa avvenne molto probabilmente verso la fine del 1606. Trov\u00f2 quindi sepoltura nella chiesa veronese di San Paolo in Campo Marzio in ossequio con le sue precise disposizione dettate nell'ultimo codicillo testamentario dello stesso anno. Gli sopravvissero i figli avuti da Benassuta: Orazio, Giambattista, Cristoforo e Vittoria.\nStile.\nPaolo Farinati \u00e8 considerato un pittore dotato di un linguaggio artistico ricco di acume e sensibilit\u00e0, nonostante ci\u00f2 nella sua vita si dimostrer\u00e0 alquanto restio alla sperimentazione di nuovi stili e tecniche. Eclettico nella produzione e attento al mercato dei committenti, spaziando tra progetti per architetture, incisioni, affreschi, non andr\u00e0 mai, tuttavia, oltre ad una certa \u201caccezione artigiana\u201d propria della sua personalit\u00e0 e della sua bottega.\nI suoi dipinti sono firmati con la rappresentazione di una chiocciola (chiamata \"bovolo\" in dialetto veneto), talora in forma di lumaca, che fu utilizzata anche dal figlio Orazio.\nFarinati architetto e scultore.\nNonostante non ve ne sia la certezza, molti elementi fanno pensare che Paolo Farinati si sia occupato anche di disegnare alcune architetture. In particolare, si ritiene che nel 1586, in occasione della sua permanenza a Padenghe sul Garda per la realizzazione di una pala d'altare, abbia ricevuto da parroco Gianmaria Bufino anche la commissione per progettare alcuni rinnovamenti per la chiesa parrocchiale ed in particolar modo per la sua facciata. All'epoca la chiesa era di recente realizzazione, ma alcuni problemi che imponevano continue riparazioni e la probabile volont\u00e0 del vescovo Agostino Valier aveva spinto a rimettere mano alla sua struttura incaricando Paolo. Una prova di ci\u00f2 l'abbiamo, come di consueto, dal suo \"Giornale\" in cui annota: \"fato al sopra scritto monsignor Bufino una pianta et li alciati di le faciate di la sua chiesia il mese setenbre 1586\" e successivamente descrive la committenza in una serie di circa cinque tavole in scala in grado di illustrare esauriente l'architettura dell'edificio. Tuttavia, \u00e8 assai difficile riconoscere quali indicazioni di Paolo furono poi eseguite effettivamente, anche per via dei numerosi interventi che la chiesa affront\u00f2 tra il XVII e il XVIII secolo. Sicuramente Paolo dette il suo contributo solo per quanto riguarda l'aspetto architettonico, lasciando ad altri tutte le incombenze tecniche e costruttive.\nUn altro edificio a cui molti hanno attribuito la progettazione della facciata a Paolo Farnati \u00e8 la chiesa veronese di San Giorgio in Braida, il cui architetto \u00e8 ignoto (anche se in molti l'attribuiscono a Francesco da Castello) o perlomeno vedono in Paolo un contributo sostanzioso. Per la stessa chiesa, Farinati realizz\u00f2 il dipinto \"Moltiplicazione dei pani e dei pesci\", una delle sue ultime e pi\u00f9 riuscite opere ed oggi conservata nel presbiterio, alla destra dell'altare maggiore. \nIn ogni caso, l'osservazione dei suoi appunti dimostra quantomai un tenace studio da parte di Paolo dei progetti e delle opere dei pi\u00f9 grandi architetti del suo tempo come Giulio Romano e Andrea Palladio, nonch\u00e9 una formazione basata sui modelli del suo celebre concittadino, l'architetto Michele Sanmicheli.\nOpere.\nLa sua prima opera documentata \u00e8 la pala di San Martino, dipinta nel 1552 per il duomo di Mantova. A capo di una bottega attivissima, in cui lo affiancarono i figli Orazio e Giambattista, fu impegnato in un'attivit\u00e0 intensissima per chiese e conventi, e nella decorazione di ville e palazzi. Tra questi: \nLa sua attivit\u00e0 spazi\u00f2 sui vari versanti della pittura, dell'incisione, della scultura e della decorazione architettonica. Sono oltre 500 i disegni sparsi nei principali musei del mondo, di cui il nucleo pi\u00f9 consistente \u00e8 conservato al Museo del Louvre. Molti dei suoi disegni furono acquistati in Francia e in Inghilterra dai pi\u00f9 noti collezionisti come il pittore Peter Lely e il banchiere Everhard Jabach."}
{"id": "1283739", "revid": "1776051", "url": "https://it.wikipedia.org/wiki?curid=1283739", "title": "Your Filthy Little Mouth", "text": "Your Filthy Little Mouth \u00e8 il quarto album in studio del cantante statunitense David Lee Roth, pubblicato nel marzo 1994. Questo \u00e8 il suo ultimo album distribuito dalla Warner Bros. Records.\nIl disco.\nProdotto da Nile Rodgers, l'album \u00e8 il pi\u00f9 sperimentale ed eclettico nella discografia di David Lee Roth. Le canzoni presentano una variet\u00e0 di stili che spaziano dal jazz fusion alla musica country e dall'R&amp;B alla musica dance, contestualizzati sempre in chiave rock e blues. Proprio per queste caratteristiche, l'album venne poco compreso da critica e pubblico, che ne decretarono l'insuccesso commerciale."}
{"id": "1283753", "revid": "22475", "url": "https://it.wikipedia.org/wiki?curid=1283753", "title": "Fasti vindobonenses", "text": "I Fasti vindobonenses sono notazioni annalistiche riguardanti il periodo della tarda Repubblica e dell'Impero romano, riprodotti in un codice del XIV secolo conservato a Vienna (in latino \"Vindobona\", da cui il nome), derivato da un manoscritto di epoca carolingia andato perduto.\nIl codice riporta due diverse versioni dei \"Fasti\", che prendono il nome di Fasti vindobonenses priores e Fasti vindobonenses posteriores; i primi coprono i periodi 44 a.C.-403 e 455-493, i secondi i periodi 44 a.C.-45, 77-378, 438-455 e 495-539. Vennero probabilmente composti in periodo longobardo.\nI \"Fasti vindobonenses\" appartengono a quel gruppo di opere che vanno sotto il nome di \"Consularia Italica\", la cui edizione fu curata da Theodor Mommsen."}
{"id": "1283759", "revid": "1543377", "url": "https://it.wikipedia.org/wiki?curid=1283759", "title": "Temptation (Monrose)", "text": "Temptation \u00e8 l'album di debutto del trio pop tedesco Monrose, pubblicato da Starwatch e Warner Music l'8 dicembre 2006.\nL'album ha debuttato al primo posto delle classifiche austriaca, tedesca e svizzera. L'album \u00e8 stato classificato disco di platino per aver venduto solo nella prima settimana oltre 200\u00a0000 copie. A giugno 2007 \"Temptation\" ha raggiunto lo stato di triplo platino per aver venduto oltre 400\u00a0000 copie."}
{"id": "1283760", "revid": "198277", "url": "https://it.wikipedia.org/wiki?curid=1283760", "title": "Giuliano Melosi", "text": "Carriera.\nGiocatore.\nInizi\u00f2 la propria carriera nel nel 1985-1986, giocandovi per quattro stagioni tra Serie C1 e Serie C2: in biancorosso mise insieme 92 presenze con 2 gol all'attivo. Nell'estate del 1989 pass\u00f2 alla Pro Sesto (che a fine stagione conquist\u00f2 la Serie C1), ove milit\u00f2 fino al maggio 1994, con 155 presenze e 13 gol.\nNell'estate del 1994 approd\u00f2 in Serie B, ingaggiato dal neopromosso dalla Serie C1; gioc\u00f2 in giallobl\u00f9 fino al 1998, con 123 presenze e 4 gol.\nA 31 anni, nell'estate 1998, venne ingaggiato dal Vicenza, squadra con cui esord\u00ec in Serie A il 18 ottobre in occasione dell'incontro Vicenza- (1-1). Dopo 6 presenze in biancorosso, nel gennaio del 1999 torn\u00f2 tra i cadetti, a , ove rimase fino a settembre; pass\u00f2 quindi alla , con cui disput\u00f2 il campionato 1999-2000, marcando 29 presenze e 2 reti. Al termine della stagione ritorn\u00f2 a Pescara.\nAi primi del 2001 milit\u00f2 di nuovo nella Salernitana; tra il 2001 e il 2006 vest\u00ec inoltre le casacche di Lecco, ancora Pro Sesto e Bellinzona. Nel 2006-2007 si accas\u00f2 al Turate, in Serie D, seguitando a giocarvi fino alla stagione 2007-2008.\nChiuse la carriera da giocatore nella stagione successiva (ricoprendo anche il ruolo di allenatore dopo l'esonero di Domenico Zilio) nelle file della , all'epoca militante nel campionato lombardo di Eccellenza.\nAllenatore.\nNella stagione 2009-2010 allen\u00f2 l'Insubria di Gazzada Schianno; nel marzo 2011 pass\u00f2 ad allenare la Nuova Pro Sesto in Promozione.\nNel dicembre 2012 si trasfer\u00ec al Darfo Boario, in Serie D, guidando il club camuno alla salvezza all'ultima giornata della stagione regolare.\nNelle due stagioni successive allen\u00f2 dapprima il Borgomanero e poi l'Inveruno, sempre in Serie D.\nNel luglio 2015 viene chiamato alla guida del , appena fallito, rifondato e ripartito dal campionato di Eccellenza Lombardia: la squadra biancorossa vince con ampio margine il proprio girone e ottiene la promozione in Serie D. Inizialmente confermato anche per la stagione seguente, il 30 giugno 2016 viene esonerato a seguito di screzi con alcuni giocatori e di divergenze coi vertici societari sulle strategie di calciomercato. Successivamente viene ingaggiato dai bergamaschi della , sempre in Serie D dove centra nella prima stagione la salvezza, ma venendo successivamente esonerato il 7 novembre 2017 dopo un avvio sottotono."}
{"id": "1283765", "revid": "110157", "url": "https://it.wikipedia.org/wiki?curid=1283765", "title": "Circondario di Aue-Schwarzenberg", "text": "Il circondario di Aue-Schwarzenberg (in tedesco Landkreis Aue-Schwarzenberg) era un circondario della Sassonia di 129.246 abitanti, che aveva come capoluogo Aue.\nIl 1\u00ba agosto 2008 \u00e8 stato unito ai circondari di Annaberg, Monti Metalliferi Centrali e Stollberg per formare il nuovo circondario dei Monti Metalliferi."}
{"id": "1283778", "revid": "767487", "url": "https://it.wikipedia.org/wiki?curid=1283778", "title": "Northern Rage", "text": "Northern Rage \u00e8 il secondo album in studio della speed metal band StormWarrior. Anche questo album \u00e8 stato prodotto dal cantante e chitarrista dei Gamma Ray Kai Hansen. La versione giapponese di questo album contiene un'undicesima traccia: \"Turn The Cross Upside Down\", cover degli Oz."}
{"id": "1283780", "revid": "110157", "url": "https://it.wikipedia.org/wiki?curid=1283780", "title": "Circondario del Chemnitzer Land", "text": "Il Chemnitzer Land era un circondario della Sassonia di 133.014 abitanti, che aveva come capoluogo Glauchau.\nIl 1\u00ba agosto 2008 il circondario \u00e8 stato unito alla citt\u00e0 extracircondariale di Zwickau e al circondario della Zwickauer Land per formare il nuovo circondario di Zwickau."}
{"id": "1283783", "revid": "122512113", "url": "https://it.wikipedia.org/wiki?curid=1283783", "title": "Casa delle Teste nere", "text": "La casa delle Teste nere (in lettone \"Melngalvju nams\") \u00e8 un edificio di origine medievale situato nella piazza del Municipio della citt\u00e0 vecchia di Riga, la capitale della Lettonia. Sebbene completamente ricostruita dopo la seconda guerra mondiale, \u00e8 una delle principali attrattive della citt\u00e0, un tempo sede delle corporazioni cittadine.\nStoria.\nL'edificio, gi\u00e0 citato dalla met\u00e0 del Trecento, \u00e8 stato eretto nella prima met\u00e0 del XIV secolo e decorato nel 1580. Nel 1886 ha subito un pesante restauro che lo ha trasformato in uno stravagante palazzo barocco con rimanenze del gotico baltico, ricco di eleganti rifiniture bianche dalle curve sinuose.\nIl nome della casa \u00e8 dovuto alla Confraternita delle Teste nere (per via dei copricapi dei membri), nata in citt\u00e0 nel 1416 come gilda dei mercanti lettoni, che qui discutevano e passavano il tempo.\nIl 28 giugno 1941, durante la Seconda guerra mondiale, la casa delle Teste nere fu bombardata dai tedeschi e demolita in epoca sovietica nel 1948. I lavori per riportare l'edificio al suo originale splendore furono eseguiti dal 1995 al 1999, sulla base dei documenti e delle descrizioni negli archivi.\nAttualmente ospita alcuni uffici amministrativi comunali, l'Ufficio del Turismo ed un Caff\u00e8. Nella parte vecchia della citt\u00e0 si trova un edificio molto particolare chiamato \u2018La Casa delle teste nere\u2018: si tratta di una struttura medievale situata nel palazzo del municipio che durante la seconda guerra mondiale venne completamente distrutto dalle armate sovietiche e ricostruito dopo il conflitto bellico."}
{"id": "1283786", "revid": "123814313", "url": "https://it.wikipedia.org/wiki?curid=1283786", "title": "Telemolise", "text": "Telemolise \u00e8 la prima emittente televisiva privata del Molise, sia per anzianit\u00e0 che per ascolti, per copertura della popolazione e per dimensioni d'impresa. La costituzione di Radio Tele Molise s.r.l. avvenne nel 1978. Ha la sede centrale a Campobasso e sedi locali a Isernia, Termoli, Venafro.\nL'emittente \u00e8 certificata Auditel per il controllo dell'indice di ascolto, con 223.773 contatti netti (numero di spettatori diversi tra loro, sintonizzati per almeno un minuto sull'emittente nel mese considerato).\nL\u2019editore, Quintino Pallante, \u00e8 lo stesso della tv locale abruzzese TV6, della radio locale molisana RADIO LUNA, del Giornale del Molise, e di altre emittenti tv.\nStoria.\nLa nascita.\nL'emittente, prima della regione, viene fondata a Ferrazzano nel 1978 (anche se ci furono precedenti sperimentazioni), da un gruppo di piccoli commercianti di Campobasso tutti attivi nel settore dell'elettronica: Lello De Capoa, Michele De Nigris, Pietro Fatica, Raffaele Ciarlariello, Nicola Pirone. La prima sede \u00e8 a Ferrazzano in Palazzo Chiarulli, l'emittente irradia i suoi programmi dal canale UHF 55, la prima denominazione \u00e8 Telemolise, la societ\u00e0 viene fondata poco pi\u00f9 tardi col nome Radio Tele Molise s.r.l., anche se in realt\u00e0 all'inizio non esiste un'emanazione radiofonica, ma ci si limita ad un accordo di cooperazione con Radio Luna di Campobasso, che per\u00f2 inizialmente non coinvolge la propriet\u00e0. I programmi sono irradiati attraverso il ripetitore di Ferrazzano che \u00e8 condizione di accendere solo il 26% della popolazione molisana, Il 6 novembre 1978 Radio Tele Molise s.r.l. viene registrata alla Camera di Commercio, ma gi\u00e0 nel luglio 1977 andava in onda il primo Videogiornale, il 13 luglio 1977 entra la prima pubblicit\u00e0 in Telemolise. Le imprese di Campobasso comprendono la potenzialit\u00e0 del nuovo mezzo: entra nelle case, parla alle famiglie riunite, incanta attraverso il movimento, la parola, la musica ed il colore. Con il passare degli anni Telemolise allarga il suo raggio d'azione ed arriva a coprire tutta la Regione, \u00e8 la prima emittente locale del Molise ed in base a ci\u00f2 viene coniato il motto: \"Telemolise, una Regione diventa tv\". Il 1\u00ba settembre 1977 hanno inizio le prime rubriche sportive. Nel 1978 l'emittente trasferisce la propria sede a Campobasso in via Colle delle Api, il primo direttore di Telemolise \u00e8 Lucio Zampino (poi in Rai, oggi in pensione), il palinsesto propone un videogiornale, rubriche di approfondimento (\"Il Molise che lavora\", \"Sala TLM\", \"Gi\u00f9 la tessera\"), programmi condotti dal direttore Lucio Zampino, una trasmissione di cucina, un programma culturale condotto da un professore ipovedente, il quiz \"Gran Premio\", incontri di calcio delle squadre molisane, rubriche sportive, il programma per bambini \"Il Giocoliere\", film, telefilm, documentari, e il programma di Maurizio Seymandi \"Superclassifica Show\", un altro programma cult delle tv locali del periodo che va in onda anche su Telemolise \u00e8 la trasmissione sportiva \"Caccia al tredici\" condotto da Roberto Bettega.\nGli anni '80 e l'acquisizione da parte di Lelio Pallante.\nNel 1981 nuovo trasloco sempre nel capoluogo di regione, in via Labanca. Il 23 ottobre 1981 con una semplice e spontanea cerimonia viene inaugurata la redazione di Isernia, la redazione viene aperta in via Kennedy per iniziativa di Franco Cristicini. Il 12 settembre 1983 i soci fondatori allargano la societ\u00e0 ad altri imprenditori fra i quali vi \u00e8 Lelio Pallante, imprenditore e politico, allora presidente del consiglio regionale, poi assessore, e per molti anni sindaco di Frosolone. Il 18 gennaio 1984 viene inaugurata la nuova sede di Isernia in via Giovanni XXIII, nel 1984 arriva la prima sponsorizzazione del Videogiornale che da allora diventa il punto forte dell'emittente, nel gennaio 1985 viene effettuata una diretta dal Teatro Savoia per \"Lo sportivo 85\". Il 13 marzo 1985 viene inaugurata la sede di Termoli in corso Nazionale, nella societ\u00e0 entrano nuovi azionisti. Nel gennaio 1986 Telemolise si afferma anche fuori Regione aprendo tre redazioni a Cassino, Castel di Sangro e Pescara grazie all'acquisto di Video Sole.\nNel 1986 la maggioranza azionaria di Telemolise viene rilevata da Lelio Pallante che amplia l'area di copertura irradiando i programmi anche dai canali UHF 39, 40, 43, 55 e 64, e costituisce una seconda rete (Telemolise 2, UHF 64). Sempre nella seconda met\u00e0 degli anni '80 Marinella Lembo, una giornalista di Telemolise, riesce ad intervistare Vasco Rossi che, ancora poco noto sulla scena nazionale, tenne un concerto a Campobasso. Fra i programmi del periodo si ricorda \"7 giorni di cronaca\" in onda la domenica a cura di Fausto Siconolfi. L'editore Lelio Pallante mette subito in pratica l'idea di televisione di qualit\u00e0. Dal 1\u00ba gennaio 1987 Telemolise aumenta i suoi investimenti ed in conseguenza la sua struttura.\nDirettori negli anni '80 e '90 sono Antonio Sordo, Salvatore Daddario e Antonio Di Lallo, Nicola Magri \u00e8 il direttore dei servizi giornalistici. All'inizio degli anni '80 Telemolise ha fatto parte del circuito di reti cattoliche Rete Blu, nel 1988 si affilia a Cinquestelle, ed in seguito anche a Junior Tv.\nGli anni '90.\nNel 1993 la programmazione di Cinquestelle \u00e8 dirottata su Telemolise 2. Antonio di Lallo cos\u00ec spiegher\u00e0 a Millecanali le ragioni di ci\u00f2: \"per noi \u00e8 molto pi\u00f9 producente e redditizio un filo diretto su problemi locali piuttosto che la replica de \"La piovra\"\". Nel 1994 Telemolise lascia la sede di Via Labanca e si trasferisce in quella attuale nella zona industriale di Campobasso. Dal 1998 Telemolise, tra le prime in Italia, \u00e8 visibile anche in streaming su www.telemolise.com 24 ore al giorno.\nLavora nella redazione di Isernia di Telemolise Mario Rizzi (poi a LA7, MTV e Rai 1), collaborano con l'emittente anche Roberto Ruta (futuro parlamentare molisano in entrambe la Camere per il centro-sinistra), Mauro Carafa e Sergio Pucci (poi in Rai), Mariolina Simone (poi LA7).\nGli anni 2000.\nNel 2002 un terremoto colpisce duramente San Giuliano di Puglia, le telecamere di Telemolise immediatamente riprendono in diretta le immagini durante le scosse ed effettuano una diretta durata oltre 40 ore a scopo informativo; i collaboratori dell'emittente lavorano gratuitamente e la direttrice Manuela Petescia non abbandona la sua postazione, neanche durante le scosse di terremoto, fino a quando l'ultimo bambino non viene estratto. Le immagini vengono richieste dalle maggiori emittenti mondiali e nazionali e la rete le offre gratuitamente. Tutti i collaboratori dell'emittente si adoperarono per realizzare la diretta con le aree colpite, riuscendo ad intervistare anche il Presidente della Repubblica Carlo Azeglio Ciampi arrivato sul luogo.\nLa copertura di tale tragico evento riceve gli elogi del critico televisivo Aldo Grasso: \nAllo stesso modo ha dato grande copertura al terremoto dell'Aquila del 2009 che pure ha coinvolto molti molisani ivi presenti.\nNel 2004 il gruppo ha acquistato Radio Luna; con l'acquisto di questa storica emittente, che ha da sempre operato in sinergia con Telemolise, l'emittente \u00e8 presente ogni anno con propri inviati al Festival di Sanremo presenti nella sala stampa del Teatro Ariston.\nL'11 gennaio 2008 muore improvvisamente l'editore Lelio Pallante. Gli succede il figlio Quintino, allora ventisettenne, che fin dall'inizio ha apportato innovazioni in campo tecnologico e informativo.\nStruttura.\nL'emittente pu\u00f2 contare su un centinaio di collaboratori, fra giornalisti, tecnici, amministrativi, operatori web (grazie alla redazione internet le immagini passano in streaming e ondemand anche sulla rete sul proprio sito), e professionisti.\nTelemolise ha sviluppato in modo particolare il settore dell'informazione, con tre edizioni in diretta del telegiornale (tutte seguite dal Tg Sport), lo spazio \"Buongiorno Molise\" con la rassegna stampa, un'edizione flash alle ore 15 ed una edizione da 100 secondi (TG100) che va in onda ogni ora dalle 16 in poi.\nDal primo semestre 2013 \u00e8 diffusa anche in tutto l'Abruzzo sul canale LCN 96 inizialmente tramite l'operatore di rete Telemax; da agosto 2017 invece tramite la rete di Tvsei (altra emittente di propriet\u00e0 di Quintino Pallante).\nDal 30 agosto 2013 la rete trasmette totalmente in formato panoramico 16:9, precedendo molti canali nazionali tra cui RAI 1.\nDa novembre 2013 a dicembre 2015, ha trasmesso anche su tutto il territorio della regione Lazio, Roma compresa, sul canale LCN 749, tramite l'operatore di rete TVR Voxon, condividendo il segnale con Telesirio. \nIn seguito, nel 2014 e 2015 ha prodotto la trasmissione \"Molisani a Roma\", con due appuntamenti settimanali, dedicata ai molisani che sono emigrati a Roma dal dopoguerra ad oggi.\nIl 14 maggio 2014, il gruppo editoriale si allarga acquisendo la tv abruzzese TV6, a cui fornir\u00e0 alcuni suoi programmi.\nL'11 dicembre 2014, la trasmissione sportiva \"Domenica Sport\" raggiunge le 1000 puntate, in oltre 27 anni continuativi, confermandosi una delle trasmissioni pi\u00f9 longeve nel panorama dell'emittenza televisiva sportiva italiana. Per l'occasione viene prodotta la puntata evento, da un locale di Ripalimosani. L'evento si \u00e8 poi trasformato in una serata di gala annuale, che si svolge durante la prima met\u00e0 di dicembre, chiamata \"Telemolise nel cuore\".\nDa febbraio 2016 torna a trasmettere nel Lazio sul nuovo canale LCN 880 (Telemolise), attraverso la rete di Telemontegiove.\nDal 2018 trasmette anche in alta definizione.\nTrasmissioni.\nLo sport.\nMolto spazio \u00e8 dedicato allo sport. La redazione sportiva realizza un TG sportivo quotidiano che segue quello principale, e numerosi programmi sportivi tra cui: "}
{"id": "1283793", "revid": "123608832", "url": "https://it.wikipedia.org/wiki?curid=1283793", "title": "Ultra (gruppo musicale)", "text": "Gli Ultra (chiamati anche Rider) sono un gruppo pop maschile britannico particolarmente attivo alla fine degli anni '90. Il gruppo originale era composto da James Hearn (cantante), nato il 19 giugno 1976, Michael Harwood (chitarrista), nato il 12 dicembre 1975, Jon O'Mahony (batterista), nato il 10 agosto 1973, e Nick Keynes (bassista), nato il 3 maggio 1972.\nStoria musicale.\nSebbene qualche volta siano stati descritti come una boy band costruita, gli Ultra originariamente erano composti da James Hearn e Michael Harwood, che erano compagni di scuola nello Buckinghamshire (Regno Unito) e compagni di studio alla University of Leeds a met\u00e0 degli anni '90; si unirono poi a Jon O'Mahony, che era di un paio di anni pi\u00f9 grande e frequentava la stessa universit\u00e0. Dopo essersi laureati formarono un gruppo musicale che decisero di chiamare Ultra, (prendendo spunto dall'omonimo disco dei Depeche Mode), dopo aver utilizzato diversi altri nomi, tra cui Stepping Stoned, Decade e Suburban Surfers. L'anno seguente si un\u00ec agli Ultra Nick Keynes come bassista.\nSuccesso in classifica.\nIl loro demo tape finalmente arriv\u00f2 all'attenzione di Ian Stanley (ex-Tears for Fears), che li fece firmare per l'etichetta EastWest di Warner. Nel 1998 realizzarono il loro primo singolo, \"Say You Do\", scritto da tutti i membri del gruppo, numero 11 nel Regno Unito (UK). Il loro singolo successivo, \"Say it Once\", fu solo numero 16 in classifica in UK, ma raggiunse il numero 5 in Italia. Nel corso dei due anni successivi diversi loro singoli sono stati per molto tempo nelle top 20 UK, Italiana e Spagnola, e nel 1999, il loro album di debutto, \"Ultra\", entr\u00f2 nella UK top 40 al numero 37.\nIl gruppo divenne molto popolare tra il pubblico giovane femminile, sebbene gli Ultra insistessero nel dire che il loro successo derivava principalmente dalle loro canzoni, non dal loro aspetto. Gli Ultra si sono esibiti live e hanno anche fatto da sostenitori a un gran numero di altri artisti pop, inclusa la boy band irlandese Boyzone nel 1997, l'ex-Eternal Louise Nurding per una performance a Wembley, e la boyband 911. Sono stati particolarmente popolari nel Sud Est Asiatico e in Italia (dove si accalcarono intorno a loro pi\u00f9 di 3000 ragazze adolescenti alla registrazione delle canzoni a Milano).\nDivisione della band.\nNonostante avessero venduto pi\u00f9 di un milione di dischi in tutto il mondo, il gruppo perse il contratto prima ancora di registrare il secondo album, poich\u00e9 la loro Casa di produzione aveva difficolt\u00e0 finanziarie. Dopo aver lasciato Warners furono loro offerti molti altri contratti con altre Case discografiche, ma non si concretizz\u00f2 mai nulla di adatto. La band si divise nel 2001, dopo che James Hearn, disilluso riguardo al business musicale, decise di lasciare. In un'intervista concessa al Daily Telegraph James raccont\u00f2 riguardo al suo periodo negli Ultra: \n\"La mia carriera musicale \u00e8 stata molto divertente e, poich\u00e9 un gruppo di ragazzi si radunava alla Leeds University per cercare di dar inizio a un grande periodo di musica, ci siamo divertiti.\" \nFormazione dei Rider e carriere successive.\nGli altri membri del gruppo ne formarono un altro nuovo con un diversi cantanti di breve durata, tra cui anche Ryan Molloy. I cantanti Alistair Griffin e James Fox sono stati entrambi membri del gruppo per un breve periodo in tempi diversi, anche se non si sono mai incontrati.\nNel 2002 molti membri degli Ultra scrissero e registrarono, come progetto straordinario per celebrare la Coppa del Mondo, una canzone intitolata \"England Crazy\" (registrato come 'Rider' con Terry Venables). Il brano raggiunse il numero 46 nella classifica britannica, e da allora \u00e8 stato incluso in un certo numero di compilation a tema calcistico.\nO'Mahony, Harwood e Keynes in seguito hanno fondato una casa di produzione, Goldust, che attualmente scrive e produce per artisti come Bryan Adams, Kylie Minogue, Natasha Bedingfield, Phixx e Liberty X. Hanno anche scritto musica per alcuni film, come The Magic Roundabout o la title track del film di Andy Garc\u00eda \"Modigliani\".\nJames Hearn inizialmente ha lasciato il business musicale per lavorare come geometra a Slough, ma nel 2004 \u00e8 ritornato all'universit\u00e0. Ha continuato a scrivere e a produrre tracce per altri artisti.\nSecondo album.\nNel 2005 i quattro originali membri del gruppo si sono riuniti per scrivere e per registrare il loro secondo album in uno studio, \"The Sun Shines Brighter\", che contiene anche canzoni scritte dal precedente membro Alistair Griffin (che ha fornito un contributo vocale straordinario in una delle tracce). I Producer credits sull'album includono Ian Stanley (che ha prodotto il loro primo album), Claudio Guidetti (Laura Pausini, Eros Ramazzotti, Max Pezzali) e Ash Howes (Texas, Blue). Il disco \u00e8 stato pubblicato il 2 ottobre 2006 per la Goldust label.\nDiscografia.\nSingoli.\nSingoli entrati nelle classifiche europee."}
{"id": "1283796", "revid": "110157", "url": "https://it.wikipedia.org/wiki?curid=1283796", "title": "Circondario di Freiberg", "text": "Il circondario di Freiberg (in tedesco Landkreis Freiberg) era un circondario della Sassonia di 143.343 abitanti, che aveva come capoluogo Freiberg.\nIl 1\u00ba agosto 2008 \u00e8 stato unito con i circondari di D\u00f6beln e Mittweida, a formare il nuovo circondario della Sassonia centrale."}
{"id": "1283798", "revid": "773636", "url": "https://it.wikipedia.org/wiki?curid=1283798", "title": "Chiesa dei Santi Andrea e Donato", "text": "La chiesa dei Santi Andrea e Donato si trova a Savignano, nel comune di Vaiano in provincia di Prato.\nEsistente dal XIII secolo, ha struttura in pietra alberese (il calcare chiaro tipico della Toscana) e coro sette\u2013ottocentesco. Sull'altare laterale sinistro \u00e8 una venerata \"Madonna del Buonconsiglio\", opera settecentesca, con baldacchino dipinto da Giacinto Fabbroni."}
{"id": "1283802", "revid": "124742046", "url": "https://it.wikipedia.org/wiki?curid=1283802", "title": "Chiesa di San Pietro (Riga)", "text": "La chiesa di San Pietro, in Lettone Sv\u0113t\u0101 P\u0113tera bazn\u012bca, \u00e8 una grande chiesa gotica situata a Riga, la capitale della Lettonia. La sua torre \u00e8 una delle pi\u00f9 alte d'Europa.\nStoria e descrizione.\nNel 1209 fu costruita una prima chiesa per la preghiera popolare, successivamente ingrandita nel corso del XV secolo.\nI lavori, eseguiti su progetto e direttive dell'architetto Johann Rumeschottel, cominciarono nel 1406. Tuttavia, interrotti pi\u00f9 volte, terminarono solo a fine secolo. Nel 1491 venne eretta un'altissima torre, che croll\u00f2 nel 1666 e ricostruita nel 1690. Colpita da un fulmine nel 1721, il campanile attuale fu terminato con il complicato coronamento barocco, invece, nel 1746. Nel 1973 quest'ultimo fu ristrutturato. Prima della seconda guerra mondiale, con i suoi 123,25 metri era il pi\u00f9 alto edificio d'Europa.\nDurante la guerra il campanile sub\u00ec un incendio. Negli anni 1970 fu restaurato (esattamente, i lavori di restauro finirono nel 1973), e fu aggiunto un ascensore, per consentire ai turisti, ma anche ai cittadini, di godere il panorama della citt\u00e0 e dei campi coltivati oltre Riga da un'altezza di 70 metri. Recentemente la chiesa \u00e8 stata battezzata con l'attuale nome, cio\u00e8 chiesa di San Pietro."}
{"id": "1283804", "revid": "22475", "url": "https://it.wikipedia.org/wiki?curid=1283804", "title": "Chiesa di Santo Stefano a Parmigno", "text": "La chiesa di Santo Stefano a Parmigno si trova nell'omonimo borgo abbandonato sulle pendici della Calvana, nel comune di Vaiano.\nConserva forme del tardo XII secolo, ma la zona posteriore fu trasformata per un crollo. All'interno si trova un affresco con la \"Madonna, il Bambino e Santi\", di Antonio di Miniato (1438)."}
{"id": "1283811", "revid": "1305772", "url": "https://it.wikipedia.org/wiki?curid=1283811", "title": "Do You Really Want to Hurt Me", "text": "Do You Really Want to Hurt Me, terzo singolo in assoluto pubblicato dall'allora emergente gruppo musicale britannico dei Culture Club, entrato nella classifica britannica verso la fine di settembre, raggiunge la vetta nel mese di ottobre del 1982, stazionandovi per 3 settimane.\nLo stile dolce del brano, improntato su una struttura reggae appena accennata, ma solidamente costruita, preceduto da una lenta introduzione e scandito da ritornelli, cadenzati e ben distribuiti, principalmente ricavati dalla ripetizione del titolo (espediente che diventer\u00e0 uno dei pi\u00f9 caratteristici marchi di fabbrica della band), passando per le due strofe, niente affatto banali e dal testo tanto criptico quanto interessante, culmina poi nella parte centrale dell'inciso, il cosiddetto \u00ab\"middle\"\u00bb, in cui la voce dell'androgino cantante, Boy George, calda e avvolgente sin dall'inizio, ma a tratti potente e tagliente al tempo stesso, si rivela uno strumento versatile e accattivante, presentando anche una notevole estensione (poi perduta nel corso degli anni, soprattutto a causa dell'abuso di droghe pesanti quali cocaina ed eroina).\nIl brano dimostra finalmente il potenziale commerciale del gruppo agli esordi, dopo il flop ottenuto dai due singoli precedenti: la ballabile \"White Boy\", dove ritmi tribali e percussioni la fanno da padrone, ma la ripetizione \u00e8 un po' esagerata e meno incisiva, e la filastrocca caraibica \"I'm Afraid of Me\", che permette s\u00ec al cantante di provare a chi lo ascolta la potenza e la resistenza delle sue corde vocali, ma soffoca l'allegria apparente di una melodia gi\u00e0 di per s\u00e9 poco definita e piatta, in un testo urlato e tendente al paranoico, mentre la ripetizione ossessiva del ritornello non \u00e8 altrettanto efficace come avverr\u00e0 invece successivamente. Dopo il doppio naufragio, la lenta risalita.\n, , la prima Numero 1 britannica e internazionale dei Culture Club, dopo essere riuscita a fatica a farsi posto come ultimo brano in chiusura dell'album, vince prima le resistenze dello stesso George, che inizialmente considera il pezzo troppo personale per un singolo da commercializzare, e in breve tempo conquista i DJ del secondo canale radiofonico della BBC, BBC Radio 2. Grazie poi a una serie di fortunati eventi, ultimo e pi\u00f9 importante la rinuncia dell'indisposto Shakin' Stevens a partecipare a una seguitissima trasmissione, i Culture Club debuttano sul piccolo schermo, con una memorabile esibizione su \"Top of the Pops\", programma storico, recentemente approdato anche in Italia e in altri paesi del mondo, in diversi adattamenti. La comparsa di una figura senza precedenti quale Boy George nel popolare programma produce un vero e proprio shock culturale, dando vita al fenomeno dei cosiddetti \"gender-benders\" (vedi \"Colour by Numbers\") e occupando le prime pagine di quotidiani e riviste, per i successivi giorni, mesi ed anni a venire.\nIl terzo singolo del gruppo britannico rappresenta ben presto il biglietto d'ingresso della band anche per il mercato statunitense, raggiungendo il Numero 2 della Billboard Hot 100 dei singoli negli Stati Uniti, nel mese di marzo del 1983. Il singolo diventa Numero 1 anche in Australia e, uno dopo l'altro, in cos\u00ec tanti paesi del mondo, che diventa difficile tenerne il conto ufficiale; \nIl lato B.\nIn origine, il lato B del singolo Numero 1, in molti paesi, \u00e8 una versione dub del brano posto sul Lato A. Negli USA, invece, \u00e8 una traccia del primo album, intitolata \"You Know I'm Not Crazy\". Sul maxi singolo 12\", extra lato B \u00e8 l'inedita \"Love Is Cold (You Were Never No Good)\", la quale (gi\u00e0 comparsa, assieme al suddetto dub, nella prima raccolta di remix, \"Culture Club Collect - 12\" Mixes Plus\"), a partire dal 2003, \u00e8 inserita tra le quattro bonus tracks aggiunte alla ristampa rimasterizzata in CD del primo album, \"Kissing to Be Clever\" (dove non \u00e8 compresa per\u00f2 la \u00abdub version\u00bb).\nLa popolare versione dub (rarissima esecuzione, ormai reperibile soltanto sul lato B del maxi singolo 12\", menzionato sopra, e sulla citata collection di mix), priva della lenta introduzione del singolo e con un toastin' aggiuntivo, eseguito dal rapper giamaicano Pappa Weasel, fu al centro di un lungo contenzioso, durante il quale il toaster, dapprima restio ad associare il suo nome con le ambigue tendenze sessuali e l'immagine oltraggiosa di Boy George, dopo il clamoroso e inaspettato successo mondiale del brano, pretese il pagamento di una parte delle royalties, insoddisfatto del saldo da turnista da lui gi\u00e0 ricevuto \u2013 inutile dire che la causa si risolse in favore dei Culture Club, e in un nulla di fatto per il performer della Giamaica, il quale non ottenne altro che pubblicizzare ulteriormente l'apparentemente sgradita associazione con l'androgino artista britannico, che invece tanto aveva a cuore mantenere nascosta o almeno in una rassicurante ombra.\nVideoclip.\nNel video promozionale che accompagna la prima Numero 1 dei Culture Club, il primo in assoluto girato dal gruppo per un proprio brano, il leader Boy George indossa una T-shirt con su scritto il nome del gruppo, nelle lettere dell'alfabeto ebraico. La clip \u00e8 ambientata in due set principali: un club degli anni trenta, il Gargoyle, e in un centro di benessere degli anni cinquanta, il Dolphins, con il cantante che gira e balla tra i tavoli affollati nel primo ambiente, e lungo i bordi di una piscina nel secondo, denominatore comune la reazione scioccata della gente, che sembra dire con gli occhi quello che riporteranno i giornali il giorno dopo la \"performance\" su \"Top of the Pops\": \"\u00c8 un lui? \u00c8 una lei? O non \u00e8 nessuno dei due?\". L'ambientazione si sposta poi in un terzo set (i passaggi da un ambiente all'altro avvengono attraverso gli occhiali a specchio di Boy), costituito da un tribunale (su cui si apriva, in realt\u00e0, l'intro), dove il personaggio interpretato da George nel videoclip viene condannato al carcere.\nQuesta situazione era gi\u00e0 stata suggerita all'inizio, durante la parte lenta introduttiva, in cui il testo recita: \"Dammi tempo di realizzare il mio crimine, lasciami amare e rubare\" (\"Give me time to realize my crime, let me love and steal\"). Come in un altalenante gioco di rimandi, l'ambigua interpretazione di \"realize\" \u2013 \"realizzare\" (sia \"perpetrare, compiere\" che \"rendersi conto, accorgersi\") riporta invece alla conclusione, dove il Boy comprende invece che la porta della sua prigione \u00e8 sempre stata aperta, cos\u00ec ne esce quasi stupito, e ricomincia a danzare \"negli occhi della gente\" (riprendendo di nuovo le parole dell'intro, \"I have danced inside your eyes, how can I be real?\", cio\u00e8 \"Ho danzato dentro ai tuoi occhi, come posso essere reale?\"), con la band che gli suona festosamente accanto. Mikey Craig, dormiglione e ritardatario cronico, mancando l'appuntamento con la sveglia proprio il giorno della registrazione, non compare nel famoso video di debutto, nel quale viene sostituito dal vagamente somigliante fratello Greg.\nAltre notizie.\nIl terzo singolo dei Culture Club rappresenta la canzone che ha collocato il gruppo britannico sulla mappa musicale internazionale e che ha reso il cantante leader Boy George un nome familiare in tutto il mondo.\n\u00c8 stato anche il primo singolo della band pubblicato negli Stati Uniti e nel Canada.\nLa traccia \u00e8 stata di nuovo un successo da Top 10 nell'estate del 2005, ripubblicata in una versione remix in stile reggaeton in Francia, uno dei pochi paesi in cui il brano non raggiunse nel 1982-1983 le primissime posizioni, arenandosi al Numero 16 (un altro fu il Giappone, dove il singolo non and\u00f2 oltre il Numero 23). La nuova versione, sottotitolata \u00abDJ LBR Ragga Mix\u00bb, \u00e8 inserita in quella che costituisce finora l'ultima fatica discografica (parziale) dei Culture Club, la raccolta intitolata \"Culture Club 2005 - Singles and Remixes\", con 19 brani tra vecchi singoli di successo e versioni alternative, inclusi 5 nuovi remix. Di questi ultimi, 6 in totale, solo il \u00abDance Mix\u00bb del primissimo singolo \"White Boy\" \u00e8 edito, trattandosi del brano di apertura dell'album \"Kissing to Be Clever\", originariamente chiuso proprio dal brano che sarebbe poi diventato la prima Numero 1 dei Culture Club (anche se esistono ristampe americane del long playing di debutto, in cui la Numero 1 internazionale \u00e8 invece il primo brano del lato 2 del vinile).\nCuriosit\u00e0.\nIl gioco \"Press Your Luck\" presentava un'animazione che faceva la parodia di Boy George."}
{"id": "1283817", "revid": "1632387", "url": "https://it.wikipedia.org/wiki?curid=1283817", "title": "Tunes of War", "text": "Tunes of War \u00e8 il settimo album in studio del gruppo musicale power metal tedesco Grave Digger, uscito nel 1996 per la GUN Records.\nIl disco.\n\u00c8 considerato l'album capolavoro del gruppo, in quanto ebbe molto successo tra i fan e la critica. L'album \u00e8 centrato sulla lotta per l'indipendenza scozzese e sulle figure storiche di quel periodo. \nTracce.\nSpecial Edition.\nLa special edition di questo cd \u00e8 in formato Digipack o Picture LP e possiede tre bonustracks:"}
{"id": "1283820", "revid": "767487", "url": "https://it.wikipedia.org/wiki?curid=1283820", "title": "Piccolo grande amore", "text": "Piccolo grande amore \u00e8 un film italiano del 1993 diretto da Carlo Vanzina.\nTrama.\nSofia, principessa del Liechtenhaus, piccolo paese immaginario dell'Europa centrale, figlia del principe Massimiliano e orfana di madre, viene obbligata a sposare il principe Frederick di Sassonia per far fronte ai problemi finanziari del principato. Contraria a un matrimonio senza amore, la ragazza fugge e arriva in un villaggio turistico in Sardegna dove, in incognito sotto il nome di Lisa, viene assunta come barista e incontra Marco, di cui si innamora.\nL'investigatore del principato sta cercando Sofia e, dopo varie indagini, la rintraccia al villaggio dal quale \u00e8 appena scomparsa. Infatti, una coppia di malviventi l'ha appena rapita a scopo di estorsione. Marco inizia subito le ricerche e, con un po' di fortuna, riesce a trovare il nascondiglio dei rapitori e a liberare Sofia che, per\u00f2, scappa credendolo uno dei rapitori. Tornata dal padre, accetta di sposare il principe Frederick per il bene del principato. Nel frattempo, Marco scopre che gli organizzatori del rapimento sono proprio il conte zio e la contessa sua moglie e tenta di avvertire Sofia. Arrivato al castello, per\u00f2, viene arrestato e rinchiuso in prigione. Grazie all'aiuto di Ursula, riesce a evadere e raggiungere Sofia che sta per sposarsi. Alla cerimonia di nozze, la sposa arriva con il padre, che fa arrestare conte e contessa, e con Marco che la accompagna all'altare come nuovo sposo.\nProduzione.\nCome per altri film dei Vanzina esiste anche una versione televisiva pi\u00f9 lunga, in onda per la prima volta il 6 gennaio 1998 alle 20:45 su Italia 1. Tra le scene aggiuntive: un dialogo tra la protagonista e la sua tata e l'incontro notturno con i ragazzi ecologisti sulla spiaggia, interpretati da Chiara Sani e Jimmy Ghione, e una scena in cui la contessa von Dix rivela a suo fratello, principe Massimiliano, il suo tradimento. Quest'ultima versione \u00e8 disponibile in DVD distribuita da Medusa nel 2010 e da Mustang Entertainment nel 2013.\nLuoghi delle riprese.\nIl film \u00e8 stato girato principalmente in Sardegna; altre scene sono state girate a Vienna. Il castello utilizzato come residenza della principessa, pi\u00f9 volte inquadrato nel corso del film soprattutto con inquadrature panoramiche, \u00e8 il Castello di Neuschwanstein, in Baviera.\nAccoglienza.\nIl film ha incassato 3.538.303.000 di lire."}
{"id": "1283823", "revid": "767487", "url": "https://it.wikipedia.org/wiki?curid=1283823", "title": "Marco Nicoletti (calciatore)", "text": "Carriera.\nGiocatore.\nClub.\nInizia la carriera nel . Con lui la squadra lariana centrer\u00e0, alla fine degli anni settanta, la doppia promozione in Serie B e poi in Serie A.\nDebutta nel Como nel torneo 1977-1978, in Serie B. Disputa 15 gare segnando 3 gol e la squadra, allenata per un breve periodo da Luis Su\u00e1rez, non evita la retrocessione in Serie C1. Nel 1978-1979 il Como guida il torneo e si piazza quasi subito al primo posto, restandoci fino alla fine. Nicoletti realizza 5 gol in 21 gare e l'anno successivo, con 13 gol in 36 gare, \u00e8 capocannoniere della Serie B, con la sua squadra di nuovo prima. Forma il reparto d'attacco della squadra con Ezio Cavagnetto. A 21 anni gioca in Serie A: con 28 presenze e 6 reti centra la salvezza con il Como.\nNel 1981-1982 il Como si classifica ultimo, con Nicoletti a segno 4 volte; il giocatore disputa quindi anche un campionato tra i cadetti, l'ultimo con la maglia dei lariani, concluso con la mancata promozione agli spareggi, sempre con 4 gol all'attivo.\nNel giugno del 1983 lascia le rive del Lario, dopo sei campionati, 151 presenze e 35 gol. \u00c8 la Cremonese a richiederlo, e in grigiorosso disputa cinque tornei, uno in Serie A e quattro in Serie B, sommando 155 gare e 37 gol, contribuendo, con 9 realizzazioni, al ritorno dei grigiorossi in Serie A, dopo oltre cinquant'anni, nella stagione 1983-1984. Nel 1984-1985 realizza 5 reti in Serie A, rivelatesi non sufficienti per la salvezze dei lombardi, e nel 1986-1987 segna 14 reti in Serie B, stabilendo il suo record personale di realizzazioni (anche in questo caso l'obiettivo della promozione viene fallito agli spareggi).\nNel 1988-1989 \u00e8 in Serie C1, nell'allora Lanerossi Vicenza. Colleziona 15 gare e 4 gol in un torneo concluso un punto sopra la zona retrocessione. Giocher\u00e0 successivamente a Voghera in Serie D. Dopo il campionato 1989-1990 con la Vogherese, nel giugno dello stesso anno firma un contratto con i North York Rockets, squadra del campionato canadese, con i quali raggiunger\u00e0 i quarti di finale dei play-off, persi contro i ; in quell'esperienza Nicoletti si ritrover\u00e0 in squadra con l'ex compagno del Como Enrico Todesco.\nConclude l'attivit\u00e0 agonistica con 78 presenze e 15 reti in Serie A.\nNazionale.\nConta 3 presenze nella Nazionale Under-21 (2 con l'Under propriamente detta e una con l'Olimpica), senza reti, oltre a svariate presenze e gol nelle Nazionali minori.\nAllenatore.\nNella stagione 2008/2009 allena il Brera in Prima Categoria. Dal 2010 al 2012 allena i Giovanissimi nazionali della . Nella stagione 2012-2013 ha allenato in Terza categoria la Grumulus di Grumello Cremonese."}
{"id": "1283824", "revid": "228587", "url": "https://it.wikipedia.org/wiki?curid=1283824", "title": "Southeastern League", "text": "La Southeastern League \u00e8 un ex lega minore di baseball USA, attiva negli stati del Sud e del Sud-Est, con membri non affiliati alla Major League Baseball.\nLa lega nacque nel 2002 dopo la dismissione della All-American Association. Nella stagione inaugurale parteciparono squadre di Montgomery, Ozark, Selma, Pensacola, Americus e Baton Rouge. Le franchigie di Ozark e Americus fallirono a met\u00e0 stagione, mentre i Pensacola Pelicans vinsero il campionato.\nNel 2003 arrivarono due nuove franchigie: Macon e Houma. Per\u00f2 i Selma Cloverleafs fallirono dopo solo due partite, mettendo in difficolt\u00e0 la lega per il resto della stagione. Inoltre i Macon Peaches andarono molto meno bene delle attese. In finale Baton Rouge batt\u00e9 Pensacola 3 partite a 1.\nInfine la lega non riusc\u00ec a sopravvivere all'arrivo di un team affiliato a Montgomery. Gli Orlando Rays della Southern League, che avevano giocato a Walt Disney World per quattro anni, divennero i Montgomery Biscuits e presero il sopravvento in citt\u00e0. Inoltre gli Springfield Ozark Mountain Ducks della Central Baseball League si spostarono a Pensacola. La lega fall\u00ec prima della stagione 2004.\nSquadre(2003):"}
{"id": "1283827", "revid": "1573940", "url": "https://it.wikipedia.org/wiki?curid=1283827", "title": "Pieve dei Santi Vito e Modesto a Sofignano", "text": "La pieve dei Santi Vito e Modesto a Sofignano si trova nel comune di Vaiano.\nLe notevoli trasformazioni hanno conferito alla pieve, documentata dal 1024 e un tempo molto importante, un aspetto modesto.\nLa facciata, ornata da fasce bicrome dipinte, \u00e8 preceduta da un portico su colonne tuscaniche, ristrutturato nell'Ottocento, che unifica chiesa, compagnia della Santa Croce e sacrestia; dalla zona posteriore emerge il robusto campanile a torre (trasformato nel 1806). La contigua compagnia conserva parte dei pancali settecenteschi."}
{"id": "1283844", "revid": "162271", "url": "https://it.wikipedia.org/wiki?curid=1283844", "title": "Decini e Destini", "text": ""}
{"id": "1283846", "revid": "1573940", "url": "https://it.wikipedia.org/wiki?curid=1283846", "title": "Chiesa di San Martino (Schignano)", "text": "La chiesa di San Martino \u00e8 un edificio religioso situato a Schignano, nel comune di Vaiano.\nStoria e descrizione.\nEsistente dal XII secolo, fu ristrutturata nel 1760 \u2013 1770 nella attuale, aggraziata veste barocchetta . L'interno presenta una intelaiatura di lesene con specchiature a finti marmi e trabeazione in stucco; eleganti lesene concave raccordano le pareti laterali al presbiterio e fanno da base all'arco trionfale. Anche altari e confessionali si ornano di raffinati stucchi. Sul fondo del coro \u00e8 una modesta tela con \"San Martino e il povero\", della prima met\u00e0 del Settecento."}
{"id": "1283848", "revid": "729019", "url": "https://it.wikipedia.org/wiki?curid=1283848", "title": "Gianfranco Gazzana Priaroggia", "text": "Biografia.\nDopo essere stato allievo dell'Accademia Navale di Livorno dal 1931, conseguendo nel gennaio 1935 la nomina a guardiamarina e nel gennaio 1936 la promozione a sottotenente di vascello ed avere effettuato un periodo di imbarco sugli incrociatori pesanti \"Trento\" e \"Trieste\", nel 1937 entr\u00f2 a far parte dei sommergibilisti partecipando a due missioni speciali nelle acque spagnole durante la guerra civile, a bordo del \"Millelire\" un sommergibile della Classe Balilla, per assumere nell'ottobre del 1938 il comando del \"Malachite\" un sommergibile della Classe Perla a bordo del quale inizi\u00f2 le operazioni militari nella seconda guerra mondiale. Dopo aver conseguito la promozione a tenente di vascello si imbarc\u00f2 con l'incarico di ufficiale in seconda, prima sul \"Durbo\" e successivamente sul \"Tazzoli\", sul quale imbarc\u00f2 il 5 aprile 1941 quando ad assumere il comando del battello fu il capitano di corvetta Carlo Fecia di Cossato, e a bordo del quale contribu\u00ec all'affondamento di dodici navi per complessive 68.000 tonnellate.\nLasciato il \"Tazzoli\" per assumere il comando del sommergibile \"Archimede\", dal 10 agosto 1942 assunse il comando del sommergibile \"Leonardo da Vinci\", dislocato come il \"Tazzoli\" nella Base Atlantica di Betasom a Bordeaux, contribuendo alla fama del battello. I due sommergibili \"Tazzoli\" e \"Leonardo Da Vinci\" stabilirono due primati: il primo quello del maggior numero di navi nemiche affondate, il secondo quello del maggior tonnellaggio di naviglio nemico affondato.\nNella missione effettuata nelle acque dell'Oceano Indiano dal 7 ottobre al 6 dicembre 1942, consegu\u00ec l'affondamento di 4 navi mercantili, per complessive 26.042 tsl.\nNel corso di una missione iniziata il 20 febbraio 1943, incontr\u00f2 il 14 marzo il transatlantico britannico \"Empress of Canada\" (21.517 tsl), 330 miglia a sud-ovest di Capo Palmas (Liberia): lanci\u00f2 tre siluri con i tubi di poppa e due delle armi colpirono la nave, che and\u00f2 a fondo; si tratt\u00f2 del maggior successo mai conseguito da un sommergibile italiano. Il 20 Marzo 1943 il comandante Mario Rossetto alla guida del sommergibile Finzi rifornisce il Leonardo Da Vinci. Nella navigazione di rientro alla base, il 23 maggio 1943, il \"Leonardo da Vinci\" venne affondato a circa 300 miglia a ovest di Cabo Fisterra al largo delle coste spagnole, dal cacciatorpediniere \"Active\" e dalla fregata \"Ness\" della Royal Navy, inabissandosi con tutto l'equipaggio. In quella seconda missione aveva affondato sei navi per 58.973 tsl .\nComplessivamente sotto il comando di Gazzana Piraroggia furono affondate 90.601 tonnellate di naviglio, classificandosi al 42\u00ba posto (primo tra gli italiani e quarto tra i non tedeschi) tra gli assi del sommergibilismo della seconda guerra mondiale. Pochi giorni prima, per il coraggio e il valore dimostrato, il 6 maggio 1943, era stato promosso \"per merito di guerra\", al grado di capitano di corvetta.\nPer il suo sacrificio a Gianfranco Gazzana-Priaroggia venne conferita la Medaglia d'oro al valor militare alla memoria.\nSommergibili.\nDue sommergibili della Marina Militare hanno preso il loro nome da questo comandante. La prima unit\u00e0, la cui matricola era S 502, \u00e8 stata in servizio dal 1972 al 1982 ed era un sommergibile oceanico ex-USA.\nLa seconda unit\u00e0, realizzata nei cantieri di Monfalcone, impostata il 12 novembre 1992 e varata il 26 giugno 1993, \u00e8 stata consegnata alla MMI il 12 aprile 1995, ricevendo la bandiera di combattimento il 4 maggio 1996 a Napoli. Tale unit\u00e0, il , fa parte della 4\u00aa serie della classe Sauro ed \u00e8 in servizio presso la base di Taranto."}
{"id": "1283849", "revid": "775372", "url": "https://it.wikipedia.org/wiki?curid=1283849", "title": "Governo Rop", "text": "Anton Rop \u00e8 stato Primo Ministro della Slovenia dal 19 dicembre 2002 al 3 dicembre 2004. Il Governo Rop comprende il Primo Ministro, 14 ministri e 2 ministri senza portafoglio. I ministri sono gli stessi del precedente governo Drnov\u0161ek IV.\nComposizione"}
{"id": "1283853", "revid": "767487", "url": "https://it.wikipedia.org/wiki?curid=1283853", "title": "Lucio Calpurnio Pisone (console 15 a.C.)", "text": "Biografia.\nEra figlio di Lucio Calpurnio Pisone Cesonino (console nel 58 a.C.), della famiglia plebea dei Pisoni, appartenente alla \"gens\" Calpurnia.\nOttimo statista, cominci\u00f2 la sua carriera di magistrato, come questore nel 23 a.C. Negli anni successivi fu proquestore di Augusto in Sicilia ed Asia, per diventare pretore nel 18 a.C. Due anni pi\u00f9 tardi, nel 16 a.C., si trovava a Milano, in qualit\u00e0 di proconsole della Gallia traspadana\nSegnalatosi come uno dei pi\u00f9 i pi\u00f9 validi collaboratori dell'imperatore, potrebbe essersi recato da lui a Lugdunum (l'attuale Lione), in Gallia, sempre nel 16 a.C., mentre l'anno successivo fu nominato console (15 a.C.).\nNel 13 a.C. fu inviato a governare la provincia di Galazia e Pamphilia, per soggiogare le trib\u00f9 del Tauro (gli Omonadensi), tra la Cilicia Tracheia e la Pisidia. Nell'11 a.C., un'insurrezione di genti trace, richiese un suo immediato intervento in Tracia. E quando i Bessi vennero a sapere del sopraggiungere del governatore romano, iniziarono a ritirarsi, ma Pisone entr\u00f2 nei loro territori e, nonostante una prima sconfitta, li vinse e devast\u00f2 i loro territori e quelli delle popolazioni limitrofe che erano insorte insieme a loro. Accompagnato da un paio di legioni, vi rimase per tre anni di guerre ininterrotte (dall'11 al 9 a.C.), al termine delle quali sottomise tutte quante le popolazioni traciche, imponendosi su alcune con il loro consenso, terrorizzandone altre, scendendo a patti con altre ancora dopo aspri combattimenti. Per questi motivi gli vennero tributati delle \"supplicationes\" e gli \"ornamenta triumphalia\". Le operazioni in Tracia costituivano il logico completamento, alle pi\u00f9 vaste operazioni per la conquista di tutta l'area illirico-balcanica, iniziate da Agrippa nel 13 a.C. e portate a termine da Tiberio tra il 12 ed il 9 a.C.\nPotrebbe riferirsi proprio a lui il famoso frammento di Tivoli, in cui il personaggio \"ignotus\" in questione, combatteva una guerra collegata ad un re (forse quello trace, Remetalce I), sottomettendo una popolazione indigena (forse quella dei Bessi) e ricevendone per questo gli \"ornamenta triumphalia\" (10 a.C.); governava l'Asia come Proconsole (tra l'8 e il 5 a.C.); e poi la Siria (tra il 4 e l'1 a.C.\nAlcuni anni pi\u00f9 tardi ricopriva la carica di proconsole d'Asia, e dal 12 fu nominato \"praefectus urbi\", carica che ricopr\u00ec fino alla morte, avvenuta nel 32 d.C., e meritandosi alte lodi per la sua moderazione e dedizione al dovere."}
{"id": "1283857", "revid": "110157", "url": "https://it.wikipedia.org/wiki?curid=1283857", "title": "Chiesa dei Santi Giusto e Clemente a Faltugnano", "text": "La chiesa dei Santi Giusto e Clemente a Faltugnano si trova nel comune di Vaiano.\nLa chiesa mostra murature medievali nella composita facciata e nel campanile a torre. Internamente \u00e8 collegata alla Compagnia del Santissimo Sacramento, dove si conserva una cinquecentesca \"Madonna col Bambino e Santi\", vicina a Michele delle Colombe."}
{"id": "1283860", "revid": "129019", "url": "https://it.wikipedia.org/wiki?curid=1283860", "title": "Porto franco (economia)", "text": "Un porto franco, zona franca, o anche zona economica libera o extra-doganale \u00e8 un territorio delimitato di un paese dove si gode di alcuni benefici tributari, come il non pagare dazi di importazione di merci o l'assenza di imposte. Sono inoltre da considerarsi zone extra-doganali gli spazi terrestri compresi fra due dogane dove a volte sorgono dei \"duty-free shop\". Si distingue tra \"zona franca extra-doganale\" (esempio Livigno, e fino al 1 gennaio 2020 anche Campione, in Italia) e \"zona franca di diritto comunitario\" (esempio in Italia: porto franco di Trieste e porto franco Venezia)\nStoria.\nMontesquieu riteneva che i porti franchi fossero un fenomeno repubblicano, poich\u00e9 i \"costi della monarchia\" non permettevano uno sgravo delle imposizioni.\nLa riflessione tardomercantilista poi riteneva che togliere la barriera daziaria non facesse un porto franco, anche se tutti i porti franchi tolgono la barriera. Per questo ritenne che nella definizione di porto franco dovesse rientrare non solo il fattore dell'economia (poich\u00e9 defiscalizzazioni sono provenute anche da porti non franchi), ma anche la politica di libert\u00e0: porto franco non sarebbe libert\u00e0 di importare ed esportare beni liberi da dazi, ma una gestione non militare degli affari, senza ufficiali supportati dalla forza militare, bens\u00ec rappresentanti civili che pensano secondo gli stessi interessi dei mercanti, senza intromissioni. Questa giustizia dolce garantirebbe il possesso delle merci al proprietario, e attirerebbe flotte di gente per sottrarsi da terrori e persecuzioni.\nMolti governi stabiliscono zone franche in regioni appartate o estreme con il fine di attrarre capitale e promuovere lo sviluppo economico della regione. Nelle zone franche avviene solitamente la creazione di grandi centri commerciali e si installano con frequenza anche industrie di cosmetici o magazzini speciali per le merci in transito.\nUtilizzo del termine.\nL'analogia del nome \"zona franca\", utilizzata peraltro anche per definire la zona extradoganale, con porto franco deriva da alcuni porti liberi conosciuti da moltissimo tempo: i porti liberi da dazi doganali o con regolamentazione dei tassi favorevoli; ad esempio, il Il Porto Franco di Trieste. Spesso i porti franchi fanno parte delle zone economiche libere.\nIn passato molti porti italiani godettero di franchigie doganali sulle merci transitanti per favorirne lo sviluppo economico della citt\u00e0 portuale. Con l'Unit\u00e0 italiana, una legge di stato abol\u00ec i porti franchi nel 1868, per eliminare le sperequazioni tra i cittadini italiani abitanti nelle citt\u00e0 franche e quelli residenti fuori di esse.\nElenco di porti franchi e zone franche per paese.\nAmeriche.\nStati Uniti d'America.\nLa normativa statunitense esclude dall'imposizione fiscale le attivit\u00e0 di importazione, produzione, trasporto e stoccaggio, riesportazione di prodotti realizzati entro il perimetro dell'area extra-doganale. Per le attivit\u00e0 di stoccaggio, non sono previsti limiti temporali di permanenza."}
{"id": "1283861", "revid": "125017983", "url": "https://it.wikipedia.org/wiki?curid=1283861", "title": "Opera Nazionale Lettone", "text": "L'Opera Nazionale Lettone (Latvijas Nacion\u0101l\u0101 opera, abbreviata in LNO) \u00e8 il principale teatro della citt\u00e0 di Riga, la capitale della Lettonia. Attorno all'edificio si estende un parco.\nIl teatro \u00e8 la sede dell'Opera e del Balletto Nazionale. La compagnia stabile si form\u00f2 poco dopo l'indipendenza della nazione, nel 1918, e due anni pi\u00f9 tardi vi si cre\u00f2 la compagnia di danza, tutt'oggi l'unica compagnia professionistica della nazione.\nStoria.\nProgettato dall'architetto Ludwig Bohnstedt, apr\u00ec i battenti nel 1863 con il nome di Teatro Tedesco di Riga. Distrutto da un incendio nel 1882, venne ricostruito sulla base del progetto originario da Reinholds Schmaeling: i lavori terminarono nel 1887.\nNegli anni settanta del Novecento il teatro, che nel frattempo aveva subito diversi lavori di ammodernamento, necessitava di una seria ristrutturazione e nel 1990, sotto il progetto di Imants J\u0101kobsons, proseguito poi da Juris Gertmanis causa morte di J\u0101kobsons nel 1993, il teatro venne riprogettato e riaperto nel 1995. Un ulteriore complesso annesso, capace di accogliere uffici e una sala da 300 posti, \u00e8 stato completato nel 2001.\nDal 2003 al 2007 \u00e8 stata diretta da Andris Nelsons."}
