{"id": "1247028", "revid": "15756", "url": "https://it.wikipedia.org/wiki?curid=1247028", "title": "Joey Barton", "text": "A causa del suo temperamento particolarmente aggressivo e degli episodi controversi che hanno caratterizzato la sua vita dentro e fuori dal campo, \u00e8 considerato uno dei giocatori pi\u00f9 violenti degli anni duemila e, all'epoca della sua militanza, dell'intera Premier League.\nCresciuto a Liverpool, passa dalle giovanili dell'Everton a quelle del Liverpool, infine a quelle del Manchester City, dove approda in prima squadra nel 2002, riuscendo a totalizzare pi\u00f9 di 150 presenze complessive con la maglia dei \"Citizens\" nel corso degli anni. Nel 2007 esordisce anche nella Nazionale inglese, nonostante i suoi toni critici verso alcuni giocatori della Nazionale stessa. Nel luglio del 2007 si trasferisce al Newcastle in cambio di 5,8 milioni di sterline. Dopo quattro stagioni passa al QPR, club londinese che lo cede in prestito all'Olympique Marsiglia. Tornato a Londra, Barton contribuisce alla promozione del QPR dalla Championship alla Premier, ma al termine della stagione successiva, culminata con la retrocessione in seconda divisione, Barton viene svincolato, vestendo le maglie di Burnley e Rangers di Glasgow negli ultimi anni di carriera.\nBiografia.\nProveniente da Huyton \u2014 agglomerato urbano vicino a Liverpool \u2014 primo di quattro fratelli, i suoi genitori si separano quando lui ha 14 anni e nello stesso periodo viene escluso dalle giovanili dell'Everton, squadra per cui tifava, perch\u00e9 non era un giocatore tecnico o con un buon fisico. Cresce insieme al padre, che ha giocato a livelli semi-professionistici con il Northwich Victoria, e alla nonna, che in seguito ringrazier\u00e0 per averlo fatto crescere e tenuto lontano dalle droghe.\nDopo il diploma alla St Thomas Becket Catholic High School, nonostante fosse una promessa del rugby, decide di scegliere la via del calcio. Intorno ai 21-22 anni, a causa della forte pressione durante il suo periodo al Manchester City, durante il quale temeva d'esser escluso dalla prima squadra da un giorno all'altro, comincia a bere. In passato ha frequentato un centro di riabilitazione per risolvere i problemi legati all'alcolismo.\nNel 2005 il fratello Michael \u00e8 stato arrestato per esser stato coinvolto nell'omicidio a sfondo razzista dello studente Anthony Walker, venendo poi condannato a 18 anni di carcere. Porta avanti da tempo una campagna contro l'omofobia, soprannominata \"Rainbow laces\" e consistente nel mettere dei lacci color arcobaleno alle scarpette da calcio.\nIl 28 dicembre 2011 Barton diventa padre di Cassius, avuto con Georgia McNeil. Il 6 giugno 2014 nasce Piet\u00e0, seconda figlia della coppia.\nCaratteristiche tecniche.\nBarton nasce come difensore centrale, ruolo che ha ricoperto a inizio carriera con un gioco basato soprattutto sui contrasti e sul proteggere la difesa. Nel corso degli anni, matura un gioco pi\u00f9 offensivo, che gli consente di andare a rete e realizzare assist in diverse occasioni: pur giocando da centrocampista, al termine della stagione 2006-2007 risulta essere il miglior marcatore del City, sia in campionato sia in tutte le competizioni.\nIncontrista, pur non essendo un giocatore estremamente tecnico, \u00e8 in grado di impostare rapidamente l'azione. Bravo nei passaggi, dalla stagione 2005-2006 ha cominciato a rinunciare ai lanci lunghi, preferendo gestire la sfera con passaggi pi\u00f9 semplici, e a questa nuova scelta di gioco si pu\u00f2 attribuire il suo miglioramento nella media di passaggi riusciti. Spesso schierato come mediano, \u00e8 abile nel contrastare gli avversari e nel recuperare palloni.\nGiocatore dal temperamento aggressivo, descritto anche come il pi\u00f9 violento giocatore della Premier League, in carriera si \u00e8 spesso reso soggetto di atti di violenza che lo hanno portato a numerose squalifiche. Ha ricevuto 36 cartellini gialli e 3 rossi durante il suo periodo al Manchester City. Questo tipo di comportamento troppo fisico \u00e8 stato pi\u00f9 volte criticato da Kevin Keegan.\nCarriera.\nGiocatore.\nGiovanili e Manchester City.\nMuove i suoi primi passi nel settore giovanile dell', ma a 14 anni gioca anche nelle giovanili dei cugini del Liverpool. Successivamente svolge un provino per il , che per\u00f2 d\u00e0 esito negativo: secondo il club di Nottingham, Barton \u00e8 troppo piccolo per giocare a calcio.\nIn seguito Barton dir\u00e0 che il rifiuto da parte dei vari club l'ha solo reso pi\u00f9 determinato ad avere successo come calciatore e a dimostrare ai suoi detrattori che si sbagliavano. Nel 1997 entra nel vivaio del Manchester City, ma al termine della stagione 2000-2001, che Barton passa per la maggior parte in panchina nella squadra riserve dei \"Citizens\", la societ\u00e0 pensa inizialmente di cederlo, salvo poi riconsiderarlo facendogli firmare il suo primo contratto da professionista. Nei successivi due anni, riesce a trovare un posto nell'under-19 del club, prima di entrare definitivamente in prima squadra durante la stagione 2002-2003. Esordisce con i \"Citiziens\" il 5 aprile 2003 contro il . Avrebbe dovuto esordire in prima squadra il 23 novembre 2002 nel corso della ripresa di Manchester City-, ma il giocatore perde la maglietta \u2014 lasciata sulla panchina \u2014 nel corso dell'intervallo, rimandando l'esordio.\nDebutta in prima squadra circa sei mesi pi\u00f9 tardi, il 5 aprile 2003, contro il Segna il suo primo gol due settimane pi\u00f9 tardi in un match vinto 2\u20130 contro il . Finisce la sua prima stagione da professionista giocando 7 incontri e segnando 1 gol in Premier.\nNell'aprile 2003 il centrocampista firma il rinnovo annuale offertogli dal nuovo allenatore del City, Kevin Keegan. Durante una sfida di FA Cup contro il Tottenham, Barton si fa espellere al termine del primo tempo, sul punteggio di 3-0 per gli avversari e in un momento in cui non si stava giocando: \u00e8 la sua prima espulsione in carriera. Nonostante l'inferiorit\u00e0 numerica, il City rimonta e vince 4-3. Al termine dell'annata conta 39 presenze e 1 gol in tutte le competizioni, aggiudicandosi anche il premio come miglior giovane calciatore dell'anno assegnato dai tifosi del Manchester City.\nCon i \"Citiziens\" ha modo di esordire in Coppa UEFA. L'esordio \u00e8 datato 14 agosto 2003, contro il , societ\u00e0 gallese. Il 25 luglio 2004, in una partita amichevole contro il Doncaster Rovers, Barton provoca una rissa facendosi anche espellere: \u00e8 il primo episodio di uno dei tanti che lo porter\u00e0 all'esclusione dal club. Nonostante Barton si accordi coi \"Citizens\" firmando un nuovo contratto triennale il 22 settembre 2004 fino al 2007, la societ\u00e0 inglese lo considera escluso dall'organico dopo l'incidente avvenuto durante la festa di Natale del dicembre 2004: Barton spegne un sigaro acceso sull'occhio di Jamie Tandy, un giocatore delle giovanili del City, dopo aver catturato Tandy nel tentativo di dare fuoco ai suoi vestiti. In seguito a questo episodio, Barton si \u00e8 scusato per le sue azioni e il suo stipendio \u00e8 stato bloccato per sei mesi (60.000 sterline).\nNel maggio del 2005 Barton rompe la gamba di un pedone trentacinquenne mentre guidava la sua auto nel centro di Liverpool intorno alle 2 di notte. Nell'estate del 2005 viene rimandato a casa da un torneo pre-stagionale in Thailandia dopo aver aggredito un tifoso dell'Everton quindicenne, che ha provocato il calciatore verbalmente e con dei calci. Barton \u00e8 stato trattenuto dall'infierire sul ragazzino dal compagno di squadra Richard Dunne. Il nuovo manager del City Stuart Pearce obbliga il giocatore a partecipare ad una terapia per la gestione della rabbia e a pagare 120.000 sterline di multa alla societ\u00e0. Nell'autunno del 2005 inizia un programma di sette giorni per la gestione del comportamento alla clinica Sporting Chance, un ente di beneficenza nato per aiutare gli sportivi e le donne.\nNel gennaio 2006 Barton scrive e consegna una richiesta di trasferimento, ma il club la respinge. Il 25 luglio 2006 firma un rinnovo quadriennale con il City. Dopo aver frequentato la clinica Sporting Chance, il comportamento di Barton sembra migliorare. Tuttavia, il 30 settembre 2006, la prova tv incastra Barton mentre fa vedere il posteriore ai tifosi dell'Everton immediatamente dopo il pareggio del Manchester City a Goodison Park arrivato nei minuti di recupero: il gesto passa quasi in secondo piano, ma la FA decide ugualmente di multare Barton con 2.000 sterline e con un avvertimento sulla sua condotta futura.\nIl 13 marzo 2007 Barton \u00e8 arrestato a Liverpool con l'accusa di aggressione e danni in seguito a una presunta discussione con un tassista mentre stava andando nel suo albergo dopo aver giocato una partita. \u00c8 stato scagionato da questa accusa nel maggio 2008. Il 22 aprile successivo, in seguito a una partita del City, Barton ha criticato negativamente le prestazioni di alcuni suoi compagni di squadra: in seguito a questo intervento, il suo allenatore Stuart Pearce gli ha vietato di parlare con i media.\nIl primo maggio 2007, Barton \u00e8 stato multato di \u00a3 100.000 e sospeso dal Manchester City fino al termine della stagione 2006-2007, in seguito all'incidente occorso durante la seduta di allenamento tra lui e il suo compagno di squadra Ousmane Dabo: Dabo ha riferito d'esser stato colpito pi\u00f9 volte, lasciato a terra ancora incosciente e che \u00e8 dovuto andare all'ospedale, dove ha sofferto di dolori alla testa e dove si sospetta anche un distaccamento della retina. Subito dopo, Dabo ha sporto denuncia contro Barton, che \u00e8 stato nuovamente arrestato e interrogato dalla Polizia di Greater Manchester. Con quest'ultimo, grave, episodio, si conclude l'avventura di Barton al Manchester City, anche se in seguito il motivo dell'esclusione dall'organico di Barton \u00e8 attribuita ad una \"rottura\" tra lui e il tecnico Pierce: dopo 153 partite, 17 gol e due cartellini rossi in partite ufficiali, il centrocampista lascia i \"Citizens\". Barton \u00e8 coperto da ogni accusa fino ad agosto, dopo \u00e8 accusato di aggressione, e inizialmente si dichiara non colpevole. Solo quasi un anno dopo, il primo luglio 2008, Barton cambia idea e si dichiara colpevole venendo condannato a 4 mesi di prigione con pena sospesa, pi\u00f9 di 200 ore di lavori sociali, condannato a pagare anche 3.000 sterline di compenso e le spese processuali di Dabo.\nNewcastle.\nFortemente voluto da Sam Allardyce, il 14 giugno 2007 si trasferisce al Newcastle in cambio di 5,8 milioni di sterline. Le trattative contrattuali si protraggono a causa del rifiuto da parte del Manchester City di pagare una tassa pari a \u00a3 300.000 a Barton, che aveva diritto a richiederla per essere stato ceduto senza aver fatto una richiesta di trasferimento. Il Newcastle decide di pagare di tasca propria la tassa alzando il valore dell'offerta per Barton da \u00a3 5,5 a \u00a3 5,8 milioni e la trattativa si conclude. Durante un'amichevole precampionato, si frattura il quinto metatarso del piede sinistro, restando fermo inizialmente per quasi due mesi Dopo esser rimasto ai box anche ad ottobre, torna in campo per fare il suo debutto con i bianconeri il 22 ottobre 2007 contro il Tottenham (vittoria per 3-1), subentrando al 26' della ripresa al posto di Emre Bel\u00f6zo\u011flu. Durante il suo primo derby contro il , nel corso di un'azione di gioco, Barton passa il pallone e subito dopo alza pericolosamente il suo piede nei confronti dell'avversario Dickson Etuhu, causando il titolo del \"News of the World\" \"Ban Him\" (\"Banditelo\"). Nonostante ci\u00f2, la FA non ha potuto agire nei confronti di Barton perch\u00e9 l'incidente era stato visto dal direttore di gara Martin Atkinson, che aveva fatto proseguire il gioco senza prendere provvedimenti. Il regolamento della FIFA prevede infatti che la prova tv per condotta violenta sia attuabile solamente nel caso in cui l'arbitro non abbia notato l'incidente. Il centrocampista in seguito si scusa per l'intervento. Verso i primi di dicembre, riesce a inimicarsi anche i tifosi della propria squadra, per via di alcune critiche nei confronti dell'allenatore Sam Allardyce, ma in seguito afferma che le sue parole sono state male interpretate.\nIl 27 dicembre 2007, \u00e8 arrestato con l'accusa di aggressione nel centro di Liverpool in seguito a un incidente avvenuto intorno alle 5:30 di mattina. Il 28 dicembre \u00e8 tenuto in custodia cautelare in quanto ha commesso un reato mentre era in libert\u00e0 provvisoria per i suoi due reati precedenti. La CCTV ha mostrato Barton mentre prendeva a pugni un uomo venti volte, causandogli la perdita di conoscenza e subito dopo aggrediva un ragazzo, rompendogli alcuni denti. Il 20 maggio 2008 \u00e8 condannato a scontare sei mesi di prigione dopo essersi dichiarato colpevole per il reato commesso il 27 dicembre 2007. Anche il cugino di Barton, Nadine Wilson, e suo fratello, Andrew Barton, si sono confessati colpevoli dell'aggressione e hanno ricevuto delle pene sospese. Successivamente, Barton ha ammesso anche di avere un problema con l'alcool e di voler raggiungere l'\u00abastinenza totale\u00bb per migliorare il suo comportamento. Dopo aver scontato 77 giorni dietro le sbarre, il 28 luglio 2008 \u00e8 rilasciato.\nLa condanna successiva di Barton, quattro mesi di sospensione della pena per la sua precedente aggressione contro Ousmane Dabo ai tempi del Manchester City \u00e8 scontata con questa sentenza: dei sei mesi di prigione infatti Barton ne passa \"solo\" 77. Torna in campo il 30 agosto 2008, sei giorni prima di una sua audizione alla FA, giocando contro l'Arsenal in una sfida persa 3-0: il suo ingresso sul terreno di gioco nella ripresa \u00e8 accolto con un coro di fischi da parte dei sostenitori dei \"Gunners\". Dopo questa breve parentesi, Barton \u00e8 anche accusato di condotta violenta dalla FA per l'episodio su Dabo: dichiaratosi anche in questo caso colpevole, \u00e8 costretto a saltare sei partite di campionato dal primo settembre 2008, alle quali la FA aggiunge un'altra sospensione per altre sei partite in caso di recidivit\u00e0 di Barton nei prossimi due anni. Inoltre, \u00e8 condannato dalla FA a pagare 25.000 sterline di multa.\nIn seguito alla sua sospensione, gioca 75 minuti con la squadra riserve per ritrovare la forma, dicendo anche di voler cambiare la sua immagine fino a diventare un \"giocatore modello\". Nelle settimane seguenti, il centrocampista inglese torna a giocare in prima squadra, tentando di risollevare il Newcastle dalla zona retrocessione: al contrario delle aspettative, Barton rischia nuovamente di essere sospeso dalla FA per un suo confronto con l'attaccante dell' Gabriel Agbonlahor, ma la FA decide di graziare il calciatore dei \"Magpies\". La sospensione \u00e8 rimandata solo di qualche giorno: la FA torna sui suoi passi per via dell'accusa razzista lanciata da Barton nei confronti di Agbonlahor e perci\u00f2 viene sospeso per altri sei match. Il 15 novembre 2008, in una partita contro il (2-2), Lee Cattermole interviene in un contrasto con Barton: quest'ultimo rimedia un infortunio al legamento mediale e deve restare fermo per un paio di mesi. Ritorna a giocare in prima squadra a fine gennaio 2009, giocando un paio di match prima di rompersi nuovamente il metatarso in un incontro col suo ex Manchester City (2-1).\nAlla sua prima partita dopo pi\u00f9 di tre mesi d'assenza, il 3 maggio 2009, si fa espellere contro il Liverpool, partita di Premier persa 3-0: il rosso costa al giocatore altre tre giornate di squalifica, perdendosi quindi le ultime partite di stagione per cercare di salvare dalla retrocessione il Newcastle e attirandosi le critiche da parte del tecnico del Newcastle Alan Shearer. Due giorni dopo, il Newcastle annuncia ufficialmente la sospensione indeterminata di Barton dal club, invitando il giocatore a lasciare il Newcastle: la sospensione arriva, non per il cartellino rosso rimediato contro il Liverpool, bens\u00ec per un duro confronto avuto nel post-partita tra Barton, Shearer e l'assistente allenatore Iain Dowie.\nNonostante il futuro di Barton coi \"Magpies\" sia ormai compromesso, il centrocampista resta al Newcastle anche nella stagione seguente in Football League Championship, dove gioca inizialmente la maggior parte degli incontri stagionali: il 19 settembre 2009 s'infortuna nel match contro il Plymouth Argyle (3-1), saltando praticamente tutta la stagione. Torna nell'aprile 2010, giocando le rimanenti partite di campionato e contribuendo all'immediata promozione in Premier League del Newcastle anche con un gol, arrivato su calcio di punizione contro il . A causa della condizione di forma di Danny Guthrie e Kevin Nolan, al suo ritorno Barton ha giocato come ala sinistra.\nBarton ritrova un posto da titolare anche in Premier League. Il 10 novembre 2010, durante una partita contro il , a gioco fermo, Barton sferra un pugno senza motivo sul petto di Morten Gamst Pedersen: l'arbitro, coperto da diversi giocatori, non vede l'episodio, ma dopo aver esaminato le prove, la FA punisce nuovamente Barton per condotta violenta. L'inglese si scusa per il gesto ed \u00e8 squalificato per tre giornate.\nI comportamenti controversi di Barton proseguono: l'11 dicembre seguente, in una sconfitta patita 3-1 contro il Liverpool, a gioco fermo, lancia accuse omofobiche e fa un gesto osceno nei confronti di Fernando Torres. Il 5 febbraio 2011 realizza due rigori contro l'Arsenal che consentono al Newcastle di raggiungere il 4-4 negli ultimi 20 minuti di gioco, dopo esser stati sotto per 4-0 per buona parte dell'incontro. Nella medesima sfida, Barton al 50', sul punteggio di 0-4, provoca l'espulsione del centrocampista avversario Abou Diaby: in seguito a un contrasto violento effettuato da Barton, Diaby reagisce prendendolo per il collo e buttandolo a terra e l'arbitro espelle Diaby; in superiorit\u00e0 numerica il Newcastle riuscir\u00e0 a raggiungere il pareggio.\nIl 1\u00ba agosto 2011 il Newcastle inserisce Barton tra i giocatori in vendita e il 13 agosto successivo, nella sfida contro l'Arsenal (0-0), Barton prima scalcia Alexandre Song durante un'azione, provocando la reazione di Song che gli pesta un polpaccio, gesto che costa al \"Gunners\" tre giornate di squalifica, poi se la prende anche con Gervinho, riuscendo a farlo espellere alla sua prima partita in Premier, nuovamente per reazione. In seguito a questi episodi, Barton dir\u00e0 anche che sarebbe dovuto approdare all'Arsenal, ma a causa di questi due episodi il trasferimento era saltato e aveva riparato per il passaggio al QPR, con i quali si accorda il 24 agosto seguente.\nQPR, il prestito al Marsiglia, Burnley e Rangers.\nIl 26 agosto 2011, arrivato a parametro zero, firma un contratto quadriennale con il . Al suo arrivo nel club, l'allenatore Neil Warnock lo nomina capitano della squadra, ruolo che Barton non vuole e sa di non meritare. Esordisce con gli \"Hoops\" da titolare il 12 settembre in QPR-Newcastle (0-0). La settimana successiva segna una rete nello 0-3 imposto ai danni del Wolverhampton. Subito dopo aver realizzato la rete, Barton \u00e8 coinvolto in uno scontro fisico con l'avversario Karl Henry, con il quale aveva gi\u00e0 avuto dei dissapori nell'agosto 2010, quando giocava nel Newcastle.\nIl 2 gennaio 2012, Barton realizza la sua seconda rete stagionale in QPR- (1-2), prima di farsi espellere per aver dato una testata al centrocampista Bradley Johnson: \u00e8 il primo rosso che Barton rimedia da maggio 2009. Nel gennaio 2012 Warnock \u00e8 sostituito sulla panchina londinese da Mark Hughes, che conferma Barton capitano della squadra. Il 13 maggio 2012, all'ultima partita di campionato contro il suo ex Manchester City, al QPR serve una vittoria o un pareggio per restare in Premier League o al limite sperare nella sconfitta o nel pareggio del : al 55', sul punteggio di 1-1, Barton si fa espellere per condotta violenta dopo aver dato una gomitata sul volto di Carlos T\u00e9vez a palla lontana e subito dopo esser stato espulso, tira una ginocchiata sulla gamba di Sergio Ag\u00fcero alle spalle, tentando anche di dare una testata a Vincent Kompany, episodi che sono fuori dalla giurisdizione dell'arbitro. Dopo la sua espulsione, il QPR, pur perdendo per 3-2 nel finale, si \u00e8 salvato dalla retrocessione grazie al 2-2 tra Bolton e .\nIn seguito a questo episodio la FA ha emesso due sanzioni per condotta violenta contro Barton, per il calcio ad Aguero e il tentativo di testa a testa con Kompany, oltre al fallo iniziale su Tevez che era gi\u00e0 considerato condotta violenta. Il centrocampista ha accettato la sanzione per il calcio ad Aguero, ma ha negato di aver tentato il testa a testa con Kompany. Il QPR comunica che avvier\u00e0 un'indagine interna sul comportamento di Barton, con la possibilit\u00e0 di togliergli la fascia di capitano, multarlo, eventualmente cacciarlo dal club, svincolarlo, cederlo a costo zero o risolvergli il contratto per grave condotta.\nIl 23 maggio seguente Barton partecipa a un'audizione della FA, che lo punisce per tutti e tre gli interventi di condotta violenta durante la partita contro il Manchester City, sospendendolo per dodici partite e multandolo con \u00a3 75.000. Il 25 giugno il QPR annuncia l'avvio dell'indagine interna: Barton perde la fascia di capitano e il suo stipendio viene bloccato per sei mesi (si stima mezzo milione di sterline). Inoltre, il giocatore \u00e8 escluso dal ritiro pre-stagionale in Asia e in una dichiarazione, il club ha aggiunto che \u00abha anche trovato un accordo con Barton che, se viola gravemente le procedure disciplinari della squadra un'altra volta, il club si riserva il diritto di risolvere il suo contratto\u00bb; Barton ha accettato le sanzioni che gli sono state imposte.\nEssendo stato escluso dal tour asiatico del QPR, il centrocampista inglese decide di allenarsi con il , squadra di Football League Two con la quale gioca anche un'amichevole contro il Kilmarnock (4-0). Il Fleetwood Town tenta di acquistare in prestito il cartellino del giocatore, ma il QPR rifiuta l'offerta. All'alba della nuova stagione Barton non riceve il numero di squadra da parte del QPR. In seguito alla retrocessione del QPR in Football League Championship, la cessione di Barton verr\u00e0 rimpianta dal presidente del club, Tony Fernandes.\nIl 31 agosto 2012 \u00e8 ceduto in prestito all' in uno scambio di prestiti che porta St\u00e9phane M'Bia al QPR. Ancora sotto squalifica dalla precedente stagione, non ha modo di esordire in campionato fino a novembre. Esordisce con i francesi il 22 settembre contro il , incontro valido per la fase a gironi di UEFA Europa League. Esordisce in Ligue 1 il 25 novembre contro il , in cui viene sostituito al 74' da Lo\u00efc R\u00e9my. Nel corso della stagione segna una sola rete, direttamente da calcio d'angolo nella partita di UEFA Europa League contro il (2-2). In un'intervista rilasciata a \"ESPN\", Barton dichiara che non sarebbe tornato al QPR alla fine del prestito e di essere andato al club londinese solamente per una questione economica, poich\u00e9 la compagna stava aspettando un bambino. Il 6 maggio 2013, l'inglese incombe in una sospensione per due partite per aver descritto in modo offensivo il difensore Thiago Silva del su Twitter.\nContrariamente a quanto detto, a fine stagione torna al Queens Park Rangers, che nel frattempo \u00e8 retrocesso in Championship. Voluto dal tecnico Harry Redknapp, viene confermato dai londinesi, coi quali disputa un'ottima stagione, culminata \u2014 grazie al successo sul nella finale play-off \u2014 con il ritorno in Premier League. Il 21 dicembre 2013, all'83' Barton si fa espellere nella gara contro il (0-1). Dalla stagione 2014-2015 torna a essere capitano degli \"Hoops\". Il 21 febbraio 2015, Barton riceve l'ennesimo rosso della carriera, nella sfida contro l'. Chris Ramsey, tecnico del QPR, dichiara che Barton, squalificato per le successive tre partite, torner\u00e0 a fare la terapia di gestione della rabbia dopo l'incidente con l'Hull City. Nel maggio 2015 la societ\u00e0 annuncia la rescissione del contratto del centrocampista inglese.\nIl 27 agosto 2015 sottoscrive un contratto annuale con il . Il 24 maggio 2016, dopo aver collezionato 40 presenze complessive con i \"Claret\", con tre reti segnate, ed aver conquistato la promozione in Premier League, in scadenza di contratto firma un biennale con i Glasgow Rangers.\nIl 19 luglio del 2016 fa il suo esordio con la nuova maglia, nella partita di Scottish League Cup vinta per 2-0 contro l'Annan Athletic. Il 10 novembre successivo rescinde il suo contratto con i \"Gers\".\nDi nuovo Burnley, la squalifica e il ritiro.\nIl 2 gennaio 2017 firma nuovamente, fino al termine della stagione, per il Burnley. Dopo aver collezionato 14 presenze con la squadra inglese, con una rete segnata, il 26 aprile viene squalificato per diciotto mesi dalla FA, e condannato a 30.000 sterline di multa, per aver violato il regolamento sulle scommesse, avendone effettuate ben 1.260 nei precedenti dieci anni. Nella stessa mattinata il giocatore, tramite una lettera pubblicata sul proprio sito, annuncia il ritiro dal calcio giocato, ammettendo di essere malato di ludopatia ed imputando la situazione al suo background culturale.\nNazionale.\nL'ottima stagione con il Manchester City gli vale la convocazione nell'Under-21 per gli incontri di qualificazione all'Europeo Under-21 in Germania. Prende parte a due incontri, contro Macedonia e il Portogallo. Mette tra l'altro a segno una rete contro i lusitani.\nIl 2 febbraio 2007 viene incluso dal tecnico Steve McClaren tra i convocati che prenderanno parte all'amichevole contro la . Esordisce quindi in Nazionale 5 giorni dopo, subentrando a Frank Lampard al 33' della seconda met\u00e0 di gioco. La partita verr\u00e0 vinta dalle \"Furie Rosse\" per 1-0. Sar\u00e0 la sua unica presenza con la maglia della nazionale.\nAllenatore.\nIl 18 aprile 2018 firma un contratto triennale con il , diventando il nuovo allenatore del club inglese dalla stagione successiva. Il 13 aprile 2019, in seguito a una sconfitta in trasferta con il , la polizia del South Yorkshire ha iniziato un'indagine dopo che Barton avrebbe attaccato l'allenatore avversario Daniel Stendel nel tunnel degli spogliatoi. Nel luglio successivo, Barton \u00e8 stato accusato di aver causato lesioni facciali a Stendel ed \u00e8 tornato in libert\u00e0 su cauzione fino al 9 ottobre.\nIl 4 gennaio 2021 si dimette dall'incarico.\nIl 22 febbraio seguente si lega fino al 2023 con il .\nControversie.\nBarton non si \u00e8 contraddistinto solo per le capacit\u00e0 tecniche e sportive, ma anche per il suo comportamento al di fuori delle regole, nonch\u00e9 per il carattere a volte particolarmente violento. Nel 2004, nel corso di una cena con la squadra (ai tempi il giocatore militava al Manchester City), spense una sigaretta sull'occhio sinistro di Jamie Tandy, un giocatore del settore giovanile. Verr\u00e0 sanzionato dalla societ\u00e0 con una multa di 60.000 sterline.\nNel luglio 2005 viene rispedito a casa dalla societ\u00e0 dal ritiro in Thailandia per aver aggredito un quindicenne tifoso dell'. Questo episodio gli coster\u00e0 una multa di 120.000 sterline.\nIl 13 marzo 2007 viene accusato di aggressione e danni a propriet\u00e0 altrui nei confronti di un tassista di Liverpool. Qualche mese dopo aggredisce il compagno di squadra Ousmane Dabo, causandogli il distaccamento della retina. Il calciatore viene condannato a 4 mesi di carcere e 200 ore di servizi sociali.\nIl 27 dicembre 2007 il giocatore picchia violentemente un sedicenne. Il 20 maggio 2008 \u00e8 condannato a sei mesi di reclusione per aggressione e rissa a causa di un suo coinvolgimento in un incidente nel centro di Liverpool., venendo rilasciato il 28 luglio seguente, dopo 77 giorni di detenzione. Il primo luglio 2008 gli \u00e8 sospesa la condizionale per aver ammesso d'aver aggredito il suo ex compagno di squadra Ousmane Dabo durante un allenamento disputato il primo maggio 2007: questo episodio segna la fine della sua carriera nei \"Citizens\".\nInoltre, in tre occasioni Barton \u00e8 stato accusato di condotta violenta da parte della Football Association: oltre che per l'aggressione a Dabo, anche per aver tirato un pugno allo stomaco di Morten Gamst Pedersen e per aver attaccato tre giocatori diversi nell'ultima partita della Premier League 2011-2012, giocata e persa contro il Manchester City (3-2), durante la quale Barton si guadagna l'espulsione per una gomitata a gioco fermo ai danni di Carlos T\u00e9vez, per poi, dopo esser stato appena espulso, tirare una ginocchiata alle spalle di Sergio Ag\u00fcero e tentare di dare una testata a Vincent Kompany.\nStatistiche.\nPresenze e reti nei club.\n\"Statistiche aggiornate al 26 aprile 2017.\"\nStatistiche da allenatore.\n\"Statistiche aggiornate al 18 luglio 2020.\" In grassetto le competizioni vinte."}
{"id": "1247029", "revid": "484362", "url": "https://it.wikipedia.org/wiki?curid=1247029", "title": "Pomigliano", "text": ""}
{"id": "1247030", "revid": "767487", "url": "https://it.wikipedia.org/wiki?curid=1247030", "title": "Undoing Ruin", "text": "Undoing Ruin \u00e8 il quarto album del gruppo metalcore statunitense Darkest Hour, pubblicato nel 2005 dalla Victory Records. \u00c8 il primo album della band ad entrare nella Billboard 200 debuttando alla 138\u00aa posizione."}
{"id": "1247031", "revid": "10024153", "url": "https://it.wikipedia.org/wiki?curid=1247031", "title": "Pomigliano d'Atella", "text": ""}
{"id": "1247035", "revid": "339392", "url": "https://it.wikipedia.org/wiki?curid=1247035", "title": "Reichskammergericht", "text": ""}
{"id": "1247037", "revid": "767487", "url": "https://it.wikipedia.org/wiki?curid=1247037", "title": "Roitham am Traunfall", "text": "Roitham am Traunfall \u00e8 un comune austriaco di 2 002 abitanti nel distretto di Gmunden, in Alta Austria."}
{"id": "1247039", "revid": "1709158", "url": "https://it.wikipedia.org/wiki?curid=1247039", "title": "Bolliger &amp; Mabillard", "text": "Bolliger &amp; Mabillard Consulting Engineers, Inc. (conosciuta anche come B&amp;M) \u00e8 una ditta costruttrice di montagne russe in acciaio, con sede legale a Monthey, Svizzera.\nStoria.\nLa compagnia venne fondata nel 1988 dagli ingegneri Walter Bolliger e Claude Mabillard che, prima dipendenti della ditta Intamin, si misero in proprio fondando la \"B&amp;M\". Nel 1970 Walter Bolliger e Claude Mabillard iniziarono a lavorare per la Giovanola, una societ\u00e0 di produzione fornitrice per Intamin. In Giovanola hanno contribuito al progetto del primo ottovolante stand-up della societ\u00e0, lo \"Shockwave\" situato a Six Flags Magic Mountain. Hanno lavorato anche su altri progetti, come la \"Z-Force\" al Six Flags Great America. Giovanola ha comunque continuato ad usare le piste da loro progettate e il design anche dopo che i due ingegneri hanno lasciato l'azienda, difatti le montagne russe della societ\u00e0 (il \"Titan\" al Six Flags Over Texas e il \"Golia\" a Six Flags Magic Mountain) hanno un circuito nello stile B&amp;M.\nNel 1987, a causa di un cambio di gestione della Giovanola, Bolliger &amp; Mabillard decisero di interrompere la collaborazione. In quel periodo la B&amp;M impiegava quattro persone: due disegnatori e gli stessi Bolliger e Mabillard. Quando venne creata la B&amp;M i due ingegneri decisero di non realizzare pi\u00f9 attrazioni per il divertimento. Tuttavia, Six Flags contatt\u00f2 la nuova societ\u00e0 e commission\u00f2 loro un ottovolante. La B&amp;M accett\u00f2 l'offerta assumendo due disegnatori, ma avevano il problema di come e dove produrre le parti per il tracciato delle montagne russe. Conoscendo il lavoro svolto dalla Clermont Steel Fabricators sul \"Vortex\" a Kings Island e su \"Shockwave\" a Six Flags Great America, Walter Bolliger propose all'azienda la produzione del tracciato.\nClermont Steel Fabricators accett\u00f2 e, almeno fino al 2012, produsse tutte le parti del tracciato delle montagne russe. Anche la societ\u00e0 italiana Gipponi produsse componenti per le attrazioni B&amp;M.\nUna volta individuata la societ\u00e0 di costruzione, B&amp;M costruisce nel 1990 al Six Flag Great America il suo primo \"roller coaster\" stand-up. Due anni pi\u00f9 tardi, Bolliger &amp; Mabillard costruisce un altro progetto per il Six Flags Great America, \"Batman, The Ride\", il primo inverted coaster al mondo, che li ha condotti alla ribalta nel settore. Bolliger &amp; Mabillard hanno anche sviluppato due ottovolanti di nuova concezione, il \"Floorless coaster\" ed il \"Dive coaster\". L'azienda inoltre ha inoltre costruito il suo primo launched coaster chiamato \"Incredibile Hulk\", situato all'Universal's Islands of Adventure. Anche se L\"'Incredibile Hulk\" utilizza un sistema di lancio, B&amp;M lo classifica come \"Sitting coaster\".\nSuccessivamente, nel 2002 dopo la Vekoma, anche la B&amp;M propone il proprio modello di \"Flying coaster\". Nel 2010 svelano a Gardaland, e in anteprima, il prototipo del Wing Coaster \"Raptor\" ufficialmente disponibile nel 2011. Il \"Raptor\" \u00e8 dotato di due posti su ogni lato della vettura, e questo d\u00e0 al pubblico la sensazione che si stia veramente volando sulle ali di una creatura alata. Attualmente ve ne sono solo cinque in funzione.\nNel 2012 la B&amp;M costruisce il \"Leviathan\" presso il Canada's Wonderland. Nel 2010, la B&amp;M impiega dodici ingegneri e quattordici disegnatori. Presso Six Flags Magic Mountain costruisce anche i treni per il \"Psyclone\", una montagna russa di legno ormai demolita. I treni sono attualmente utilizzati sul Colossus Wooden Roller Coaster e utilizzati solo nel mese di ottobre.\nNel 2013, la B&amp;M ha fornito nuovi treni per lo \"Steel Dragon 2000\", costruito dalla DH Morgan e prodotto nel 2000. Nel 2015, la B&amp;M costruisce \u201cFury 325\u201d, il roller coaster pi\u00f9 alto, pi\u00f9 veloce e pi\u00f9 lungo tra quelli costruiti dalla ditta. A partire dal 2012, la Bolliger &amp; Mabillard ha al suo attivo 85 \"roller coaster\" operativi in tutto il mondo, di cui ventidue sono elencati nel Amusement Today Golden Ticket Awards Top 50 Steel Coasters List for 2012, e cinque sono nella Top 10. L'azienda ha costruito pi\u00f9 montagne russe di qualsiasi altro produttore.\nAttualmente ha all'attivo pi\u00f9 di 70 \"roller coaster\" realizzati in tutto il mondo. Ricche di una serie di accorgimenti tecnici che le rendono anche le pi\u00f9 costose, le montagne russe B&amp;M sono immediatamente riconoscibili sia per i 4 posti per fila dei treni, che per la pre-drop, un breve tratto del percorso pressoch\u00e9 pianeggiante subito dopo la salita iniziale che introduce poi alla ripida discesa; questa caratteristica consente di ridurre notevolmente la tensione nella catena di traino della salita iniziale.\nParticolare significativo \u00e8 il fatto che la ditta non produce modelli in serie (come la \"Vekoma\"), questo vuol dire che ogni nuova realizzazione ha bisogno di un proprio progetto esecutivo strutturale.\nLift hills.\nMolte montagne russe B&amp;M presentano un elemento noto come \"pre-drop\", una discesa breve dopo la cima del lift hill e prima dell'inizio della prima discesa, progettato per ridurre la tensione sulla catena di sollevamento. La sezione piatta tra la pre-drop e la prima discesa serve come una mensola per sostenere il peso del treno, riducendo le sollecitazioni correlate sulla catena. Sulla maggior parte delle montagne russe senza pre-drop, il peso del treno tende a tirare la catena di sollevamento quando inizia la sua discesa perch\u00e9 la seconda met\u00e0 del treno \u00e8 ancora sostenuta dalla catena. I Pre-drop non sono stati utilizzati sui Dive Coaster, Flying Coaster o su Hyper Coaster costruiti dopo il 1999. Recentemente, il pre-drop \u00e8 utilizzato solo su montagne russe con discese curve, mentre per montagne russe con discese dritte \u2013 come \"Hydra the Revenge\" al Dorney Park &amp; Wildwater Kingdom, \"Banshee\" a Kings Island e \"Goliath\" a Six Flags Over Georgia \u2013 non hanno un pre-drop. \"OzIris\" a Parc Ast\u00e9rix \u00e8 stato il primo inverte coaster B&amp;M che non dispone di un pre-drop.\nTreni.\nLa maggior parte dei treni B&amp;M sono composti da 4 posti a sedere. Ogni treno ha 4 posti, mentre la lunghezza del treno pu\u00f2 variare in base al coaster. Tutti i modelli di montagne russe della societ\u00e0, ad eccezione del Dive Coaster e Wing Coaster, usano questa configurazione. Il Dive Coaster utilizza sei, otto o dieci posti a sedere, con due o tre file di sedili. Per esempio \"Griffon\" a Busch Gardens Williamsburg utilizza dieci posti su tre file, mentre \"Krake\" a Heide Park utilizza sei posti a sedere in tre file. In recenti progetti di hyper coaster, B&amp;M ha utilizzato un nuovo design del treno che ha due file di due posti; i due sedili posteriori della macchina sono spinti fuori dalla linea centrale in modo che i quattro posti formino una formazione a V. Questa formazione \u00e8 stato utilizzato solo su Behemoth al Canada Wonderland \"Diamondback\" a Kings Island, \"Intimidator\" a Carowinds e \"\" a PortAventura Park. Nel 2013, B&amp;M ha introdotto un nuovo design del treno che ha due file di due sedili, tuttavia non sono in una formazione V. Tutti gli hyper coasters usano un tipo di restrizione chiamato T-bar; questo tipo di restrizione in generale non utilizza la cintura di sicurezza, ma le cinture di sicurezza sono state aggiunte alla \"Behemoth\" al Canada Wonderland Diamondback a Kings Island e \"Intimidator\" a Carowinds, che hanno tutti i posti a sedere in stile stadio.\nIl parco europeo con il maggior numero di montagne russe B&amp;M \u00e8 Alton Towers in Inghilterra con \"Nemesis, \"il primo inverted coaster costruito in Europa nel 1994, \"Oblivion\", la prima diving machine al mondo, del 1998, e \"Galactica\", il primo flying coaster in Europa, del 2002.\nTracciato.\nUna caratteristica delle montagne russe B&amp;M sta nell'innovativo tracciato (denominato box-section track).\nFreni.\nFreni ad attrito.\nQuando B&amp;M fu fondata, il Freno magnetico lineare era ancora da sviluppare; all'epoca il sistema frenante principale era composto da freni ad attrito. Sul treno le pastiglie dei freni sono montate sotto i posti a sedere; mentre sui freni pastiglie simili sono collegate ai supporti in acciaio. Quando le pastiglie sul treno entrano in contatto con i freni si viene a creare un attrito che rallenta il treno. Cominciando con Kumba nel 1993, i freni ad attrito sono stati utilizzati anche come freni di assetto che regolano la velocit\u00e0 del treno mentre esso \u00e8 ancora lungo il percorso.\nFreni magnetici.\nI freni magnetici sono stati introdotti su Nitro al Six Flags Great Adventure nel 2001. I freni magnetici rallentano i treni molto pi\u00f9 velocemente rispetto ai freni ad attrito; molte montagne russe B&amp;M costruite dopo il 2001 hanno almeno un set di freni magnetici.\nWater brakes.\nI freni ad acqua sono stati introdotti sul SheiKra al Busch Gardens Tampa nel 2005. Quando il treno viene a contatto con l'acqua circostante esso rallenta e l'acqua \u00e8 spruzzata in aria per diversi metri."}
{"id": "1247040", "revid": "186563", "url": "https://it.wikipedia.org/wiki?curid=1247040", "title": "Kylix (linguaggio)", "text": ""}
{"id": "1247045", "revid": "105201080", "url": "https://it.wikipedia.org/wiki?curid=1247045", "title": "Delahaye 235", "text": "La 235 era un'autovettura di lusso prodotta dal 1951 al 1954 dalla Casa automobilistica francese Delahaye.\nProfilo.\nFu l'ultimo modello Delahaye, introdotto per proporre una versione rinnovata della vecchia e gloriosa 135. Tuttavia quest'ultima rimase in listino nella versione MS, mentre le restanti versioni furono rimpiazzate dalla 235. Il telaio era lo stesso della 135 e cos\u00ec pure la meccanica, il cui cuore consisteva nel classico 6 cilindri in linea da 3557 cm\u00b3, che sulla 235 erogava 152 CV di potenza massima, 7 CV in pi\u00f9 rispetto alla versione di punta della 135 ancora in listino.\nNonostante la validit\u00e0 del progetto e della vettura da esso scaturita, la 235 incontr\u00f2 scarso successo e mise definitivamente in ginocchio la Casa francese, presto rilevata dalla Hotchkiss nel 1954, anno in cui anche la 235 fu pensionata.\nDella 235 fu creata una versione speciale realizzata dal designer Felice Boano per la carrozzeria Ghia."}
{"id": "1247048", "revid": "963244", "url": "https://it.wikipedia.org/wiki?curid=1247048", "title": "Misericordia", "text": "La misericordia \u00e8 un sentimento generato dalla compassione per la miseria altrui (morale o spirituale). Tale termine deriva dal latino \"misericors\" (genitivo \"misericordis\") e da \"misereor\" (ho piet\u00e0) e \"cor\" -\"cordis\" (cuore); cfr. \"miser\u00e8re\": abbi misericordia. \u00c8 una virt\u00f9 morale tenuta in grande considerazione dall'etica cristiana e si concretizza in opere di piet\u00e0 o, appunto, di misericordia.\nInfluenza culturale.\n\"Misericordia\" \u00e8 il nome di numerose confraternite e arciconfraternite cattoliche derivate da quella fiorentina e dedite all'assistenza dei bisognosi. Tra queste, la Venerabile Arciconfraternita della Misericordia fu fondata a Firenze nel secolo XIII durante l'epidemia di peste, ed \u00e8 ancora esistente.\nSono numerose le congregazioni della Misericordia: i Preti della Misericordia, le Suore della Misericordia d'Irlanda, delle Americhe, d'Australia, di Billom, di Bordeaux, di San Carlo Borromeo di Wez, di San Carlo Borromeo di Praga, di San Carlo Borromeo di Miko\u0142\u00f3w, di S\u00e9es, di Verona, le Figlie della Misericordia, le Figlie della Misericordia e della Croce, le Canonichesse Regolari Ospedaliere della Misericordia di Ges\u00f9, le Figlie della Misericordia Francescane, le Suore Francescane della Misericordia di Lussemburgo e Opava, le Figlie di Nostra Signora della Misericordia, le Suore della Beata Vergine Maria della Misericordia, le Suore di Carit\u00e0 di Nostra Signora, Madre della Misericordia, le Suore Francescane Figlie della Misericordia, le Suore di Nostra Signora della Misericordia, le Suore Ospedaliere della Misericordia, i Fratelli della Beata Maria Vergine Madre della Misericordia, i Fratelli della Misericordia di Montabaur e di Maria Ausiliatrice, i Fratelli di Nostra Signora della Misericordia, le Ancelle e i Figli dell'Amore Misericordioso di Collevalenza.\nMisericordia \u00e8 il nome di una daga corta, con lama robusta a doppio filo, adatta a penetrare le maglie della corazza per finire il nemico ferito o agonizzante, diffusa dal XIV al XVII secolo.\nLa \"Madonna della Misericordia\" nell'iconografia dal XIII secolo \u00e8 rappresentata in piedi, nell'atto di accogliere sotto il suo ampio manto i fedeli o i religiosi a lei devoti, di solito inginocchiati in preghiera.\nNel parlare comune \"Misericordia!\" \u00e8 un grido di meraviglia o di dolore. Altri modi di dire sono: \"avere viscere di misericordia\" (essere portati a esercitare opere di bene, avere indole caritatevole); \"largo come la misericordia di Dio\" (larghissimo, sconfinato); \"per misericordia\" (per carit\u00e0, per generosit\u00e0, oppure: a malapena, a stento); \"uscire di misericordia\" (perdere il controllo di s\u00e9)."}
{"id": "1247049", "revid": "1534511", "url": "https://it.wikipedia.org/wiki?curid=1247049", "title": "Stato monastico dei Cavalieri Teutonici", "text": "Lo Stato monastico dei cavalieri teutonici, conosciuto anche con il nome tedesco Ordenstaat (IPA ) o, per esteso, Deutschordenstaat, fu un'entit\u00e0 statale nata durante la conquista da parte dei cavalieri teutonici dell'Antica Prussia nel XIII secolo. Fondato dal suddetto ordine militare nel 1230 con l'elezione del primo Gran maestro con potere temporale Hermann von Salza, nel corso delle Crociate del Nord, lo Stato monastico cess\u00f2 di esistere come realt\u00e0 autonoma e venne secolarizzato nel 1525, quando abbracci\u00f2 la riforma protestante e gli subentr\u00f2 il ducato di Prussia, subordinato al Regno di Polonia.\nInizialmente concentrato nella regione che si estendeva dalla costa sud-orientale del Baltico alla Terra dei laghi della Masuria, nel momento della sua massima estensione aveva annesso gran parte del territorio degli odierni Paesi baltici, l'isola di Gotland e una discreta sezione dell'attuale costa polacca.\nA differenza dei tentativi falliti effettuati degli altri grandi ordini cavallereschi di stabilire un punto d'appoggio permanente o di dare vita a una vera e propria entit\u00e0 statale in Terra Santa, l'ordine teutonico, fondato relativamente tardi, percorse una strada diversa. In principio, si comport\u00f2 in maniera simile al modus operandi dei templari e degli ospitalieri in campo militare e organizzativo, ma la vera ascesa dei cavalieri inizi\u00f2 solo con il declino degli stati crociati. Concentrandosi in seguito sull'Europa nord-orientale, l'ordine assunse un ruolo di primo piano nella cristianizzazione e colonizzazione di tale regione geografica. Sotto la guida dei teutonici, prese forma uno Stato molto pi\u00f9 organizzato delle formazioni territoriali contemporanee e, grazie alle politiche messe in atto dagli organi amministrativi locali, riusc\u00ec a sopravvivere per diversi secoli.\nStoria.\nInsediamento dei teutonici in Polonia.\nL'idea di fondare lo Stato teutonico lontano dalla Terra Santa pu\u00f2 essere ascritta al quarto \"Hochmeister\", Hermann von Salza. Abile politico e influente consigliere dell'imperatore Federico II, poco dopo il suo insediamento, avvenuto nel 1210, tent\u00f2 di circoscrivere i confini di un territorio entro cui l'ordine avrebbe potuto operare. Il tentativo di stabilire strutture statali in quella che allora era la Transilvania ungherese (\"Burzenland\") fall\u00ec nel 1225 a causa dell'opposizione del clero locale e della monarchia ungherese.\nLa richiesta del duca Corrado di Masovia ai cavalieri di assistenza nella lotta contro i prussiani pagani intorno al 1225 offr\u00ec nuove prospettive a Hermann von Salza. In realt\u00e0, al di l\u00e0 della questione religiosa, Corrado aveva mire espansionistiche sulle terre a est e cerc\u00f2 di cogliere l\u2019opportunit\u00e0 a suo vantaggio: per questo, consegn\u00f2 parte della Kulmerland all'ordine come punto d'appoggio per le loro operazioni belliche. Prima che tale prospettiva potesse effettivamente concretizzarsi, von Salza cerc\u00f2 di assicurarsi una garanzia affinch\u00e9 potesse operare liberamente e il primo passo fu ottenere una conferma dei compiti da eseguire in Prussia grazie alla bolla d'oro di Rimini dell'imperatore Federico II. Quest'ultimo assicurava inoltre che tutte le conquiste sarebbero andate al gruppo religioso e il Gran maestro fu altres\u00ec elevato allo status di principe imperiale. La cartolarizzazione di quanto acquisito, anche se giuridicamente nata in circostanze controverse, fu un punto di svolta essenziale per l'istituzione di una successiva entit\u00e0 statale. Secondo le ultime ricerche della storica britannica Mary Fischer, la bolla d'oro di Rimini non \u00e8 anteriore al 1235, per cui \u00e8 stata messa in dubbio la suddetta legittimazione temporanea.\nNel 1230, nel trattato di Kruschwitz, Corrado di Masovia conferm\u00f2 le prerogative dei cavalieri, anche se l'autenticit\u00e0 di un simile atto \u00e8 oggetto di dibattito storiografico. Dopo che gran parte della regione polacca pass\u00f2 in mano ai cavalieri dell'ordine, Papa Gregorio IX incoraggi\u00f2 i cavalieri a proseguire nelle loro operazioni: nel 1234, la bolla di Rieti sanciva ufficialmente che le aree conquistate appartenessero alla Chiesa, rientrando dunque nel \"Patrimonium Petri\".\nInizio dell'espansione.\nDopo aver ricevuto (o falsificato) l'autorizzazione ad inserirsi in Kulmerland nel 1230, Hermann sped\u00ec Corrado di Landsberg come suo inviato con una piccola forza di sette cavalieri teutonici e 70-100 scudieri e sergenti in Masovia in avanscoperta. Questi presero possesso di Vogelsang (espressione in lingua tedesca la quale sta per \"canto degli uccelli\"), un castello costruito da Corrado di fronte alla futura Thorn (Toru\u0144); altre fonti indicano che due cavalieri gettarono le fondamenta di Vogelsang nel 1229, finendo per\u00f2 poi presto uccisi dai prussiani. Questa regione, sita a sud della Vistola, poteva ritenersi relativamente sicura: pur essendo la popolazione ancora un misto tra cristiani e pagani, Corrado di Landsberg si sent\u00ec fiducioso e ordin\u00f2 di effettuare una piccola incursione attraversando la Vistola. I rinforzi guidati da Hermann Balk ammontavano a venti cavalieri e 200 sergenti, giunti a Vogelsang nel 1230, dopo il completamento della struttura difensiva. Hermann von Salza non poteva inviare pi\u00f9 unit\u00e0, essendo le due basi operative principali dell'ordine localizzate nello Stato crociato e in Armenia. In breve tempo, fu sottomessa gran parte della regione e gli abitati convertiti con la forza o uccisi: al contempo, videro la luce numerosi nuovi insediamenti.\nNell'estate del 1233, la propaganda crociata si intensific\u00f2 e i crociati arrivarono a toccare i uomini. Oltre a Corrado di Masovia, si unirono ai crociati anche altri sovrani locali. La Pomesania cadde un anno pi\u00f9 tardi, nel 1234.\nL'afflusso costante di coloni della Germania settentrionale consolid\u00f2 in modo esponenziale il dominio dei cavalieri dell'ordine: nonostante varie battute d'arresto, come la prima rivolta prussiana scoppiata nel 1242, o la grande ribellione esplosa a seguito della battaglia di Durbe vinta dai lituani a scapito dei cristiani, l'ordine fu in grado di sconfiggere i prussiani in una serie di cruenti scontri dal 1261 al 1271.\nDal 1202, i cavalieri portaspada si erano impossessati della Livonia per conto dell'arcivescovo di Riga Alberto, un uomo ambizioso che riusc\u00ec a espandersi in Curlandia, Estonia e a sud del Golfo di Riga. Nel 1237, a seguito della cocente sconfitta riportata nella battaglia di \u0160iauliai, i superstiti dei portaspada confluirono nell'ordine teutonico e divennero una branca nota come ordine di Livonia. Tuttavia, nonostante l'unione, i livoniani riuscirono sempre una mantenere un certo grado di autonomia, tanto che Prussia e Terra Mariana rimasero sempre de facto domini separati.\nApice.\nNegli anni successivi, il territorio dell'ordine teutonico si accrebbe ulteriormente, incorporando la Pomerelia e Danzica nel 1308.\nIl Gran maestro (\"Hochmeister\"), il quale risiedeva a Venezia dal 1291, trasfer\u00ec la sua sede a Marienburg nel 1309 e assunse in tale modo le principali funzioni governative. Tale sede non mut\u00f2 fino al 1466, anno in cui la capitale venne trasferita a K\u00f6nigsberg. L'ordine teutonico acquis\u00ec un ruolo di spessore a livello economico nella regione del mar Baltico. Grazie alla costruzione di una solida rete economica e allo scambio di tante merci diverse, citt\u00e0 quali Braunsberg, Elbing, Danzica, Kulm, Thorn e K\u00f6nigsberg, annoverate nella Lega Anseatica, vissero un notevole periodo di splendore. \nDa un punto di vista militare, quando la cristianizzazione della popolazione prussiana si cristalizz\u00f2 alla fine del XIII secolo, lo Stato religioso entr\u00f2 sempre pi\u00f9 in conflitto, dal 1325, con il confinante Regno di Polonia. La conquista di Danzica e della Pomerelia nel 1308 aveva invero gi\u00e0 inasprito le relazioni diplomatiche con Cracovia. Il momento di maggior crisi si verific\u00f2 tra il 1326 e il 1332, in corrispondenza con la guerra polacco-teutonica, che si stabilizz\u00f2 solo con la pace di Kalisz del 1343. Quest'ultima vedeva uscire lo Stato monastico come potenza rafforzata, in quanto la corona polacca rinunci\u00f2 alle rivendicazioni sulla Pomerania e su Danzica. La nobilt\u00e0 regionale, compresa quelle presente nelle citt\u00e0 definitivamente sottratte ai polacchi, fu in grado di competere per ottenere un proprio ruolo nell'ordine relativamente presto. Cos\u00ec, dagli anni 1370 circa, in Prussia si ritenne opportuno tenere delle diete (\"Landst\u00e4nde\"): pur non essendoci una verbalizzazione delle sedute, \u00e8 lecito supporre che si discutesse di tasse, regolamento degli scambi economici e tutela delle rotte commerciali. I latifondisti riuscirono ad ottenere una posizione di rilievo nella gerarchia cetuale, ma non si form\u00f2 una classe governativa: al contrario i sudditi dello Stato monastico, pi\u00f9 che rendere omaggio all'ordine, rispondevano al Gran maestro o al \"Landmeister\". \nNel frattempo, proseguiva la secolare crociata contro la Lituania. Il mandato del Gran maestro Winrich von Kniprode (1351-1382) coincise per lo stato religioso con periodo di massimo splendore: nel 1370 questi sconfisse il Granducato nella battaglia di Rudau. A seguito dell'unione di Krewo nel 1385, la Polonia entr\u00f2 in un'unione personale con la Lituania, raddoppiando per l'ordine teutonico i pericoli rappresentati da minacce esterne. Con il matrimonio tra il granduca lituano Jogaila (da allora in poi divenuto noto come Ladislao II Jagellone) e la regina polacca Edvige, i due pi\u00f9 potenti oppositori dell'ordine divennero alleati nel 1386. I principali dignitari dell'ordine si dimostrarono molto scettici e incerti sul comportamento da tenere in seguito alla scelta di Jogaila di accettare la corona, alla cristianizzazione e a pi\u00f9 stretti legami, anche bellici, tra la Lituania e la Polonia. Si vennero dunque a creare problemi ideologici e militari: innanzitutto, la conversione poneva il problema della lotta al paganesimo, tanto sbandierata nei decenni precedenti e ora venuta meno. A ci\u00f2 i teutonici reagirono sostenendo che il suo battesimo fosse avvenuto solo a scopo politico e che la maggior parte dei lituani ancora rimaneva fedele al credo tradizionale.\nSotto il Gran maestro Konrad von Jungingen (1393-1407) avvennero degli accadimenti importanti che mutarono i confini del \"Deutschenordenstaat\". Nel 1398, i teutonici assediarono l'isola di Gotland sottraendola al controllo dei pirati che l'avevano espugnata; nel 1401, la medesima sorte tocc\u00f2 alla Nuova Marca di Brandenburgo, mentre nel 1404 l'autorit\u00e0 di Marienburg sulla Samogizia veniva confermata nel 1404 a scapito della Lituania.\nDeclino.\nPer assicurarsi le conquiste sopra menzionate, lo Stato monastico si era indebitato in maniera esorbitante. Gotland era stata conquistata al costo folle di pi\u00f9 di 20.000 marchi, evento che comport\u00f2 un rincaro netto delle imposte. Alla fine, l'isola dovette essere venduta nel 1408 alla regina danese in cambio di 9.000 nobili che si sarebbero dovuti trasferire in Danimarca e un trattato di \"assistenza eterna\".\nRestava inoltre da definire la questione spinosa del futuro dei samogiti, popolo di fede pagana, e della tutela dei diritti dei nobili locali dopo l'acquisizione teutonica. Sebbene anche la bolla ufficiale del pontefice del 1403 prevedesse delle concessioni ai feudatari della regione, nella prassi l'ordine non si dimostr\u00f2 molto caritatevole. Il malcontento delle comunit\u00e0 samogitiche lituane crebbe col tempo, per via della continua riscossione delle salate decime ecclesiastiche e del regime particolarmente restrittivo imposto ai mercanti dallo Stato monastico. Tali condizioni gettarono le basi affinch\u00e9, intorno al 1409, si giungesse al punto di non ritorno: quando si impose il pagamento di un nuovo tributo a seguito di una carestia generata da un inverno particolarmente freddo, si scaten\u00f2 una grande sommossa popolare nella regione. Quando essa esplose, i teutonici si trovarono incredibilmente impreparati, con le postazioni difensive lasciate in modo relativamente sguarnito. A giudizio di William Urban, le ribellioni dovevano essere cos\u00ec frequenti da non destare particolari preoccupazioni rispetto a quelle passate nella mente del maestro Michael K\u00fcchmeister von Sternberg. Vitoldo, granduca di Lituania che segretamente fomentava le ribellioni per riprendersi la Samogizia, ruppe gli indugi e, constatate le condizioni favorevoli, sostenne apertamente una seconda insurrezione, cos\u00ec come fece Ladislao II dalla Polonia. L'aperto appoggio alla ribellione in un territorio rivendicato dall'ordine spinse l\"'hochmeister\" Ulrich von Jungingen a chiedere di risolvere la questione sul campo di battaglia.\nContrariamente alle aspettative di chi non riteneva si potesse giungere a un grande conflitto, il 15 luglio 1410 si svolse uno scontro di grandi proporzioni passato alla storia come battaglia di Grunwald. I cavalieri teutonici uscirono sonoramente sconfitti dallo scontro e da allora entrarono in una lenta ma irreversibile crisi. Malgrado la grande posizione di vantaggio, Ladislao II esit\u00f2 e non sferr\u00f2 il colpo decisivo a Marienburg in maniera tempestiva, dando il tempo agli avversari di potersi difendere nella propria roccaforte.\nCon il trattato di Toru\u0144 del 1411, che poneva fine alla guerra, l'ordine teutonico dovette rinunciare alla Samogizia, oltre a dover effettuare ingenti risarcimenti (44.000 libbre d'argento) per ricostruire le fortificazioni rase al suolo. In ultimo, lo Stato monastico rinunciava a effettuare nuove incursioni in Lituania, nel frattempo ampiamente convertitasi al cristianesimo a causa dell'influenza polacca: i teutonici riuscirono grazie a Sigismondo d'Ungheria a ottenere condizioni meno gravose del previsto. Proprio per via degli effetti dirompenti causati dalla sconfitta dei tedeschi, alcuni autori considerano conclusa la crociata dopo la battaglia di Grunwald.\nNei decenni successivi, le controversie interne compromisero sempre di pi\u00f9 lo stabilit\u00e0 interna dello Stato monastico, mentre nel frattempo la Polonia e la Lituania vivevano un periodo di rinnovato vigore sotto Ladislao II Jagellone e Vitoldo. I membri dell'ordine si frammentarono in fazioni basate sulla regione d'origine e diedero luogo a manovre politiche per il potere nell'ordine: una situazione non dissimile coinvolse dopo il primo ventennio del XV secolo anche la Confederazione livoniana. L'impossibilit\u00e0 di badare agli affari statali e la necessit\u00e0 invece di preoccuparsi dei nemici interni min\u00f2 l'autorit\u00e0 del Gran maestro.\nIn tema di politica estera, quando l'ordine tent\u00f2 di intervenire in una disputa di successione lituana allo scopo di allontanare di nuovo tra loro i sovrani di Polonia e Lituania, scoppi\u00f2 un conflitto noto come guerra di Gollub. Un nuovo trattato di pace venne firmato molti anni dopo, quando nel 1431 i crociati tentarono per l'ultima volta di assediare Brze\u015b\u0107 Kujawski.\nPer poter sopperire ai risarcimenti da elargire ai sensi del trattato di Toru\u0144, l'ordine cerc\u00f2 di tassare ancor di pi\u00f9 i suoi sudditi. Di conseguenza, le citt\u00e0 e la nobilt\u00e0 che volevano sfuggire alle elevate imposte chiesero a gran voce l'istituzione di una regolare assemblea dal 1422 affinch\u00e9 potessero avere voce in capitolo. Circa un ventennio pi\u00f9 tardi, nel 1440, un gruppo di 53 possidenti e uomini di chiesa e 19 citt\u00e0 confluirono nella Confederazione Prussiana. Nel 1453, quest'ultima si dimostr\u00f2 disponibile a rispondere all'autorit\u00e0 di Casimiro IV di Polonia per conquistarlo come alleato. Scoppiata per tale ragione la guerra dei tredici anni che vide la Confederazione Prussiana e la Polonia da un lato e l'ordine dall'altro, il gi\u00e0 compromesso erario dei teutonici sub\u00ec ulteriori passivit\u00e0.\nCon la seconda pace di Toru\u0144 del 19 ottobre 1466, con cui termin\u00f2 il conflitto sopraccitato, l'ordine dovette cedere la Pomerelia, la Terra di Che\u0142mno, Marienburg, Elbing e la Varmia alla corona polacca. Inoltre, l'ordine riconobbe anche i diritti della corona polacca sulla met\u00e0 occidentale della Prussia, in seguito conosciuta come Prussia reale. L'accordo non ebbe il benestare n\u00e9 del Papa n\u00e9 dell'imperatore del Sacro Romano Impero.\nXVI secolo.\nDurante la riforma protestante, si verificarono conflitti religiosi e sollevazioni, e, nel 1525, dopo la guerra polacco-teutonica del 1519-1521, l'ultimo Gran maestro sovrano Alberto (1510-1525), membro del ramo cadetto degli Hohenzollern, si dimise, adottando la fede luterana, assumendo il titolo di duca di Prussia e sottomettendosi pubblicamente nel corso del cosiddetto omaggio prussiano all'autorit\u00e0 del re polacco. In una situazione parzialmente sostenuta da Martin Lutero, il ducato di Prussia divenne il primo Stato protestante al mondo. Nel 1618 il ducato prussiano pass\u00f2 al ramo Hohenzollern primogenito, composto dai margravi regnanti del Brandeburgo, i cui discendenti diventeranno i sovrani di Prussia nel XVIII secolo.\nLa Confederazione livoniana continu\u00f2 dal canto suo ad esistere fino al 1561, anno in cui Gottardo Kettler convert\u00ec lo Stato nel Ducato di Curlandia e Semigallia quando decise anch'egli di abbracciare il protestantesimo.\nPolitica.\nOrdinamento dello Stato.\nLa posizione dell'ordine religioso in riferimento al Sacro Romano Impero \u00e8 oggetto di dibattito storiografico. La bolla pontificia di Rieti dichiarava la regione in mano ai teutonici come \"libera propriet\u00e0 dell'ordine e sottoposta alla sola autorit\u00e0 della Santa Sede\".\nNella bolla di Rimini, l'imperatore Federico II garant\u00ec al Gran maestro e ai suoi successori la sovranit\u00e0 dello Stato monastico, la quale \"avrebbe consentito di esercitare il potere nei paesi sotto la loro gestione meglio di qualsiasi principe imperiale\". Nei registri ufficiali, importanti fonti d'informazione per quanto riguarda la gestione amministrativa del Sacro Romano Impero, figurano solo il baliato tedesco sudoccidentale e il maestro tedesco responsabili dei possedimenti locali.\nAllo stesso modo della Livonia, anche in Prussia le funzioni politiche vennero inizialmente esercitate da un \"Landmeister\" della branca dei teutonici nominato da un consiglio dell'ordine religioso. Dopo che la sede del Gran maestro fu trasferita a Marienburg nel 1309 e poi divenuta stabile nel 1324, il Gran maestro divenne di fatto la figura principale nel quadro gerarchico della Prussia.\nAllo stesso tempo, la nobilt\u00e0 terriera di discendenza prussiana, tedesca e polacca rivest\u00ec un ruolo di spessore. Insieme ai commercianti delle citt\u00e0, essa combatt\u00e9 per un parlamento statale regolare e per la partecipazione al governo dello stato nel 1422.\nOrganizzazione interna.\nLo scopo originale dell'ordine risiedeva nel fornire servizio ospedaliero ai cristiani, un aspetto a sua volta derivato dal monachesimo e intensificato dalla congregazione cluniacense: inoltre, non mancava il voto alla rinuncia e alla povert\u00e0.\nPer quanto riguarda la struttura gerarchica, i membri dell'ordine e conseguentemente dello Stato monastico si dividevano sostanzialmente in laici e uomini di chiesa:\nAd eccezione di alcuni specifici uffici, le strutture organizzative dell'ordine teutonico e dello Stato monastico erano identiche:\nSuddivisioni amministrative.\nLa celere espansione dell'ordine avvenuta durante la prima met\u00e0 del XIII secolo lo rese bisognevole di una struttura statale stabile. La scelta ricadde sulla suddivisione di quanto acquisito in regioni per larga parte indipendenti. I tre distretti disegnati furono cos\u00ec ripartiti: uno rest\u00f2 in mano all'ordine di Livonia, uno in mano ai teutonici in Prussia (circa in due), mentre l'ultimo raggrupp\u00f2 tutti i numerosi possedimenti sparsi su tutto il Sacro Romano Impero e presso le coste mediterranee.\nIn Germania, cos\u00ec come nell'Europa occidentale e meridionale, l'ordine contava svariati enti e funzionari pubblici, oltre a ospedali facenti capo nominalmente a un maestro, solitamente tedesco, eletto dal capitolo dell'ordine. Tale figura, attiva nelle odierne Francia e Germania, era nota come \"Magister Germaniae\". La sede del maestro tedesco era inizialmente il castello di Horneck, dal 1526 Mergentheim.\nPer gestire al meglio le aree in mano ai cavalieri, si suddivisero diversi baliati tutti presidiati da un commendatore (\"Landkomtur\"):\nNel corso del XIV secolo i bailati pi\u00f9 ricchi furono sottratti dal controllo dei \"Deutschmeisters\" di turno e posti direttamente sotto l'autorit\u00e0 del gran maestro. Ci\u00f2 avvenne nel 1324 (con riguardo alla Boemia-Moravia, Adige e Monti, Coblenza e Austria) e nel 1388 (Alsazia-Borgogna).\nConfederazione livoniana.\nLa struttura della Confederazione livoniana, formata da cinque suddivisioni amministrative, risaliva ai trattati firmati dall'arcidiocesi di Riga e i cavalieri portaspada e fu poi di poco modificata dall'ordine teutonico. L'ordine di Livonia condivideva con il clero delle odierne Lettonia ed Estonia il potere su e su circa abitanti (popolazione stimata nel XVI secolo). La sede del Landmeister, principale autorit\u00e0 dell'ordine religioso cavalleresco, operava a Wenden (oggi C\u0113sis).\nPossedimenti in Prussia.\nIn contrasto con la Livonia, che era praticamente del tutto autonoma, la Prussia fu soggetta a maggiori cambiamenti territoriali nel corso dei suoi tre secoli di storia dell'ordine:\nDal 1230 al 1309 e dal 1317 al 1324 la Prussia ebbe una sua autorit\u00e0 amministrativa centrale, il \"Magister Pruscie\". La sua sede ufficiale fu prima a Thorn, poi a Elbing. In futuro, tale figura fu sostituita direttamente da quella del Gran maestro e la regione divenne sede del governo centrale.\nEsattamente come nella Confederazione livoniana, il territorio era ripartito nelle cosiddette commende, chiamate variamente negli atti \"Komtureibezirke\" o \"Kommenden\". Le sezioni pi\u00f9 grandi risultavano suddivise ulteriormente in distretti giudiziari e ospedalieri. Non mancarono nel corso degli anni varie modifiche, tra cui si segnala tra le pi\u00f9 importanti la soppressione dei distretti giudiziari, incorporati alle commende.\nCitt\u00e0.\nLe citt\u00e0 dell'ordine, per lo pi\u00f9 colonizzate da tedeschi, godevano di un ampio regime di autogoverno. Gran parte delle facolt\u00e0 di cui potevano vantare gli insediamenti derivava dall'elasticit\u00e0 del diritto di Kulm. L'ordine stesso, accettata la situazione sedimentatasi, di solito si limitava a esercitare la sua influenza sulla chiesa cittadina. Anche gli insediamenti in cui erano presenti le principali sedi episcopali preferirono seguire il diritto di Kulm (si pensi a Braunsberg, Elbing, Danzica, Thorn e la stessa Kulm).\nAlcune localit\u00e0 ricevettero gi\u00e0 lo status di citt\u00e0 quando ancora in fase di costruzione. L'atto di fondazione della citt\u00e0 di Preussisch Holland, oggi Pas\u0142\u0119k, riferisce di un gran numero di lotti e propriet\u00e0 vacanti che facevano parte di un precedente villaggio. Esattamente come accadeva in Germania, talvolta venivano fondati nuovi insediamenti di piccola dimensione nei pressi delle grandi citt\u00e0 gi\u00e0 esistenti.\nInteressante \u00e8 segnalare l'estensione degli insediamenti. K\u00f6nigsberg, situata tra Burg e Pregel, occupava 500\u00d7200 metri pur godendo dello status di citt\u00e0. Nel 1300 L\u00f6benicht, non lontana dal castello orientale di K\u00f6nigsberg, copriva 6 ettari (300\u00d7200 metri); Kneiphof, anch'essa citt\u00e0 a sud di K\u00f6nigsberg sulla Pregelinsel, coprendo 8,4 ettari (280\u00d7300 metri). Le dimensioni appena segnalate non sono frutto del caso, poich\u00e9 spesso queste citt\u00e0 venivano progettate per avere una pianta pi\u00f9 o meno rettangolare. Va inoltre notato che esistevano centri abitati nell'ordine teutonico senza mura di fortezza, quale ad esempio Neustadt (215x430). Tuttavia, non si superarono mai i residenti.\nL'ordine supervisionava da vicino la crescita delle sue citt\u00e0 e l'elevazione \"urbana\" delle periferie aveva ragioni economiche. Mentre le vecchie citt\u00e0 pagavano a malapena le tasse, alle citt\u00e0 di recente fondazione veniva imposto di pagarle. La citt\u00e0 di Elbing pagava solo 3 marchi, 1 libbra di cera e 3 pfennig all'anno: quando una nuova localit\u00e0 si separ\u00f2 da essa, il costo sal\u00ec a 151 marchi. I nuovi insediamenti dovevano per altro acquisire documenti di concessione per edifici e strutture, come il pagamento delle tasse per la costruzione di negozi e bancarelle.\nSuddivisioni ecclesiastiche.\nIn termini di diritto canonico, il territorio dello Stato dell'ordine riprendeva in gran parte la suddivisione operata da Alberto di Riga e dai suoi successori nelle odierne Lettonia ed Estonia:\nLe grandi libert\u00e0 di cui godeva l'arcivescovo di Riga e il desiderio di affermare il proprio potere in Livonia generarono aspre contese con l'ordine e con gli abitanti dell'odierna capitale lettone, i quali godevano di una sorta di status particolare nella Confederazione. I contrasti si placarono solo quando l'ordine di Livonia, seguendo l'esempio dei teutonici per quanto concerneva le diocesi prussiane, incorpor\u00f2 a s\u00e9 l'arcivescovado nel 1384, rendendo di fatto il rappresentante della chiesa un uomo al servizio del gruppo cavalleresco.\nCorrispondenza postale.\nI cavalieri dell'ordine, come gli altri gruppi religiosi e secolari, facevano inizialmente affidamento sui monaci erranti e sugli araldi per inviare missive alle diverse sedi diocesane e alla Santa Sede a Roma: l'alternativa erano i cavalieri stessi o gli scudieri in casi di particolare urgenza. La rapida espansione del territorio dell'ordine e la necessit\u00e0 di comunicare in maniera pi\u00f9 celere e sicura tra l'edificio principale e le commende, nonch\u00e9 tra le citt\u00e0 e i villaggi appartenenti all'ordine, fecero s\u00ec che l'amministrazione dell'ordine si preoccupasse di istituire un servizio di posta.\nLe prime notizie al riguardo risalgono all'anno 1380: nella capitale Marienburg era stato istituita una carica preposta a curare l'invio delle missive, mentre in altre localit\u00e0 se ne occupava un ufficiale dell'ordine preposto. La gestione di questa attivit\u00e0 rientrava nella \"bancarella delle lettere\" (\"Briefstall\") e il responsabile delle comunicazioni dell'ordine supervisionava le mansioni dei postini, conosciuti come \"letterati\" (\"Briefjungen\"). Questi ultimi indossavano un mantello blu e vantavano un proprio status nella piramide gerarchica dei teutonici.\nDopo che l'ufficiale incaricato delle poste inseriva in un libro il numero, l'indirizzo e l'ora di consegna, la posta veniva consegnata in un \"sacco postale\" fatto di lino. Il letterato, il pi\u00f9 delle volte quando il cavallo iniziava a stancarsi, portava il pacco all'edificio religioso pi\u00f9 vicino e lo consegnava al collega l\u00ec presente, di modo che quest'ultimo potesse completare l'opera servendosi di un equino riposato. Per ogni stazione postale toccata lungo la strada, nuove lettere venivano inserite e contemporaneamente annotate su un registro consegnato al letterato. I cavalli destinati al servizio postale erano chiamati \"Briefswoyken\" (Swoyke=cavallo), a differenza degli altri da equitazione o da lavoro.\nOltre a questo trasporto postale, i \"wythinge\" disponevano altres\u00ec di un servizio di trasporto per casi particolarmente importanti. I wythinge erano liberi proprietari terrieri di discendenza danese che si erano uniti all'ordine quando i cavalieri teutonici giunsero per la prima volta nella Germania nord-orientale, ricevendo per la fedelt\u00e0 dimostrata ampi feudi. Data la loro posizione sociale e considerando che i loro feudi il pi\u00f9 delle volte si trovavano nei pressi delle principali strade dello Stato, essi risultavano quasi gli unici ad essere sempre in grado di spedire un qualsiasi oggetto in situazione urgenti. Conscio della situazione, l'ordine colse l'opportunit\u00e0 per trasformare l'ipotesi sopra esposta in obbligo: ai danesi venne infatti imposto l'onere di provvedere immediatamente all'inoltro delle lettere loro affidate al di fuori del normale servizio di corrispondenza.\nIl sistema postale dell'ordine teutonico operava perlopi\u00f9 sul territorio nazionale. Il trasporto dei messaggi all'estero era associato alle stesse difficolt\u00e0 e spese della corrispondenza dell'epoca. Ad esempio, la consegna di una lettera da parte di un corriere speciale da Marienburg a Roma costava 10 marchi d'argento, ovvero 2,33 chili.\nPer quanto tempo sia esistito il servizio messo in piedi dall'ordine teutonico non pu\u00f2 essere dimostrato con certezza. Ad ogni modo, tutto il traffico postale regolare cess\u00f2 in maniera graduale o netta non appena nel 1525 prese vita il Ducato di Prussia. Dopo tale anno, non si hanno infatti pi\u00f9 indicazioni sulla preservazione della struttura messa in piedi in epoca medievale preposta alle corrispondenze, potendosi pertanto ipotizzare che il sistema fosse ritenuto ormai obsoleto.\nSanit\u00e0: il servizio degli ospedalieri.\nSulla base delle sue regole e della sua struttura, unite ai successi nella colonizzazione e al successivo sviluppo economico della regione baltica, l'ordine riusc\u00ec a creare un sistema ospedaliero che non aveva precedenti in tutto il Medioevo.\nIn quanto nata come comunit\u00e0 ospedaliera, il servizio ai malati assumeva un ruolo di rilievo nelle regole dell'ordine, prima ancora che della lotta religiosa. Il responsabile a tempo pieno di ci\u00f2 era l\"'Oberste Spittler\", operativo a Elbing (dal 1291 al 1312 fu Acri), dove si trovava anche l'ospedale principale dell'ordine. Nel corso del XIV secolo, presero forma nello Stato monastico pi\u00f9 di ottanta ospedali militari e per gli infermi, cui aveva accesso ogni cittadino malato a patto di godere di una sorta di \"assicurazione sanitaria statale\", caso pi\u00f9 unico che raro a quei tempi in Europa. A capo di ciascuna di queste istituzioni c'era un responsabile che non rendeva conto allo \"spittler\" di Elbing mensilmente, ma solo annualmente. Il meccanismo trov\u00f2 sostegni economici soprattutto nelle aree dove risiedeva il Gran maestro, dove vi era una pi\u00f9 alta concentrazione di cittadini abbienti i quali a volte rinunciavano persino a tutte le loro propriet\u00e0 pur di sostenere l'ordine nella creazione di ospedali.\nLa medicina si basava in gran parte sulle conoscenze erboristiche degli uomini di chiesa. Si seguirono inoltre politiche volte a ridurre casi di ubriachezza e la proliferazione di mendicanti e vagabondi.\nIstruzione.\nSebbene orientato principalmente a scopi amministrativi e militari oltre al sistema ospedaliero, lo stato maggiore dell'ordine trov\u00f2 anche il tempo di migliorare l'istruzione dei suoi membri. Nello Stato monastico furono istituite numerose cattedrali e scuole riservate ai pi\u00f9 abbienti, mentre migliaia di prussiani furono mandati in universit\u00e0 straniere, dove a loro volta numerosi studiosi del \"Deutschordenstaat\" lavorarono come insegnanti. Comunque sia, il tentativo di costituire una propria universit\u00e0 a Kulm fall\u00ec.\nPolitica fiscale e dei sussidi.\nGrazie ai costanti introiti percepiti, fino alla fine del Trecento circa l'ordine pot\u00e9 rinunciare ad imporre gabelle particolarmente gravose ai suoi abitanti. D'altro canto, esisteva comunque un sistema di tassazione sul reddito volto a fornire nel caso aiuti di stato.\nSimboli.\nLo Stato monastico adottava i simboli tradizionalmente identificativi dell'ordine teutonico.\nSociet\u00e0.\nDemografia.\nPrima della costituzione dello Stato monastico, la regione baltica ospitava in gran parte popolazioni autoctone con culture relativamente assimilabili, quali ad esempio i prussiani, i lituani, i lettoni e semigalli. Pi\u00f9 a nord, risiedevano invece popoli ugro-finnici, ovvero gli estoni e i livoni. Nel Basso Medioevo, prima della crociata livoniana, cominciarono a svilupparsi insediamenti isolati abitati da svedesi e danesi lungo la costa baltica, soprattutto in Estonia. Nelle terre dell'odierna Polonia centro-settentrionale vivevano pomerani (o casciubi), pomesani, varmi e sambiani.\nA seguito della costituzione dello Stato monastico e dell'avanzata del gruppo religioso verso est, ebbe luogo una massiccia campagna di incentivi che sarebbero stati garantiti a tutti i coloni che avrebbero deciso di spostarsi dalla Germania. Mentre le comunit\u00e0 polacche iniziarono a costituire lentamente la maggioranza in Kulmerland e in Pomerania, i tedeschi divennero il gruppo etnico pi\u00f9 numeroso di tutti i principali insediamenti. Le popolazioni autoctone furono cos\u00ec gradualmente assorbite dagli occupanti: chi si ribell\u00f2 pag\u00f2 con la vita fino alla fine del XIII secolo.\nGrazie alla crescita dovuta al legame con gli altri centri della Lega anseatica, si verific\u00f2 un costante ma assolutamente lento incremento demografico: Danzica contava infatti pi\u00f9 di abitanti nel 1500 e risultava l'unica grande citt\u00e0 in quella regione geografica a quel tempo (Thorn e Elbing ne facevano registrare entrambe 10.000 circa). I restanti 99 grandi agglomerati in Prussia erano principalmente di piccola e media dimensione, con gli abitanti che si alternavano tra i e i abitanti.\nLingue.\nPoich\u00e9 i tedeschi, cos\u00ec come i danesi e i polacchi, si comportarono da conquistatori, le lingue tradizionali dei nativi (si pensi al prussiano, al livone, al curlandese, al lettone e all'estone) continuarono a sopravvivere tra la popolazione rurale, anche se alcune sparirono del tutto.\nL'alto-tedesco medio risultava l'idioma principale nelle citt\u00e0 fondate dagli immigrati tedeschi. Gli alti funzionari provenivano in genere dalla Germania ma, sebbene assai diffusa, non si pu\u00f2 parlare di lingua ufficiale, poich\u00e9 gli atti governativi venivano stilati in gran parte in latino. Nei villaggi degli autoctoni, la gestione delle questioni era rimandata perlopi\u00f9 alla gente del posto. Alberto I di Prussia fece tradurre il catechismo luterano in lingua prussiana dopo che l'ordine fu convertito nel Ducato di Prussia nel 1525.\nEconomia.\nIl fenomeno del monachesimo costitu\u00ec una base economica importante nelle terre ignote in cui si erano appena insediato i tedeschi giunti da ovest, generando una certa autosufficienza delle comunit\u00e0 religiose locali. L'esteso e pianificato reinsediamento degli agricoltori tedeschi, soprattutto in Prussia, unito a estese misure di bonifica e miglioramento, soprattutto nel delta della Vistola, portarono in un breve periodo di tempo alla nascita di dozzine di nuove citt\u00e0 e centinaia di villaggi di dimensione minore. Tra il 1300 e il 1350 la Prussia divenne il principale paese esportatore di legno e grano.\nLa ripresa economica coincise con la costruzione di ponti e canali in luoghi specifici per favorire il cammercio: i risultati arrivarono infatti di l\u00ec a poco. Il commercio dell'ambra, di cui l'ordine aveva il monopolio, si rivel\u00f2 un'importante fonte di introiti.\nLa bassa tassazione nei primi decenni, unita alla crescita pro capite degli abitanti dello Stato monastico, ebbe un effetto estremamente positivo. Le misure contro l'usura, cos\u00ec come la grande cura posta nella costituzione di una zecca e di un tesoro, rafforzarono lo sviluppo della Prussia: in tempi di carestia, non mancarono casi in cui si procedette a concedere esenzioni dalle gabelle.\nAgricoltura.\nNella maggior parte dei casi, in Prussia si propese dal punto di vista giuridico il diritto di Kulm (\"Kulmer Handfeste\"), una variante realizzata sulla base di quello di Magdeburgo. Il nome derivava da quello della prima citt\u00e0 fondata dall'ordine e garantiva ai cittadini la facolt\u00e0 di regolarsi in maniera abbastanza autonoma e di dare vita a una propria giurisdizione allo stesso modo della Livonia, dove si adott\u00f2 il diritto di Riga, assai legato a quello di Lubecca. Fu consentita la possibilit\u00e0 ai coloni di tramandare l'appezzamento che veniva loro assegnato, restando comunque all'ordine la possibilit\u00e0 di richiedere tributi. Questi ultimi potevano consistere in contributi da versare in base al raccolto ottenuto, in canoni da pagare in denaro o nell'obbligo per il proprietario di prestare servizio militare qualora fosse stato richiesto.\nLa creazione di nuovi insediamenti avvenne secondo precisi criteri e supervisionata da un gruppo di contadini pi\u00f9 o meno numeroso che eseguivano i comandi del cosiddetto \"locator\". Si trattava nella prassi della figura che si relazionava con l'ordine e con lui si negoziavano dimensioni, servizi e regolamenti da adottare con riguardo al funzionamento di mulini, birrerie, taverne e dei suoi abitanti. Nella maggior parte delle situazioni, i nuovi coloni godevano del diritto di pescare gratuitamente nei corsi fluviali abbastanza pescosi dell'odierna Polonia per nutrimento personale.\nIl confine di un nuovo insediamento aveva una superficie mediamente compresa tra 40 e 60 mansi. Dopo che il \"locator\" sceglieva la sua quota, distribuiva la terra ai restanti coloni, la cui quota misurava 2\u20132,5 mansi per famiglia. Tra il 1280 e il 1400 furono fondati nello Stato monastico circa 60 castelli dell'ordine, 90 citt\u00e0 e villaggi. I lavori di dissodamento e bonifica agraria coinvolsero tutto il territorio prussiano: nel delta della Vistola, ettari di terreno prima paludoso furono convertiti in suolo coltivabile. Furono questi ultimi a diventare il granaio della Prussia e, secondo i dati sulle esportazioni, probabilmente anche dell'Europa occidentale e centrale. L'idea di dare vita a un progetto simile con riguardo alla bonifica del delta del Nemunas fu di conseguenza abbandonata.\nA dispetto dei coloni, gli autoctoni del paese erano svantaggiati, soprattutto dopo la grande rivolta prussiana nel 1260. Potevano coltivare un solo manso e non erano legalmente considerati uomini liberi. Solo nel corso del XIV secolo il loro status miglior\u00f2 fino a quando furono finalmente messi sullo stesso piano dei tedeschi.\nAnche la zootecnia prosper\u00f2 grazie all'allevamento di ben cavalli, bovini, maiali e pecore sui loro ettari di terreno disponibili nei pressi delle fortificazioni teutoniche. Grande importanza assunse l'allevamento autonomo di cavalli da parte dell'ordine: normalmente, le masserie erano nelle immediate vicinanze delle diocesi o dei castello. Nel caso delle strutture al confine prussiano e livoniano la priorit\u00e0 diveniva lo spostare, in caso di necessit\u00e0, le truppe quanto prima possibile in zone sicure nell'entroterra. Per tale motivo, basti pensare che la fortezza di Ragnit (Neman) si trovava a 80\u00a0km da Labiau (Polessk).\nEdilizia.\nNon vi era nella regione grande disponibilit\u00e0 di pietre, molto richieste soprattutto per la costruzione di grandi edifici religiosi e, soprattutto, di costruzioni difensive. Di conseguenza, una delle principali decisioni assunte dallo Stato monastico riguard\u00f2 lo sfruttamento delle effimere risorse disponibili per l'industria bellica. Le mura di M\u00f6sland (Pelplin) e B\u00fctow (Byt\u00f3w) contavano rispettivamente e blocchi di mattoni. I fabbri e i falegnami si svilupparono parallelamente all'edilizia.\nSulla scia delle guerre perdute del XV secolo, degli incendi dolosi, dei costi delle riparazioni e della conseguente introduzione di nuove imposte, la fiorente economia dell'area dell'ordine si avvicin\u00f2 ai livelli della media europea.\nViabilit\u00e0 stradale e fluviale.\nI collegamenti viari costituivano uno dei requisiti necessari al fine di favorire lo sviluppo di un florido commercio. Le condizioni naturali della Prussia con i suoi estesi specchi d'acqua e le paludi di solito non permettevano la costruzione di normali strade. Di conseguenza, i fiumi risultavano la via pi\u00f9 battuta.\nAd ogni modo, per vincere le avversit\u00e0 rappresentate dalla geografia locale, furono costruiti numerosi ponti per agevolare il percorso via terra, oltre alle pi\u00f9 frequentate stazioni di traghetti sui grandi corsi d'acqua. L'ordine cur\u00f2 con perizia l'edificazione dei passaggi pi\u00f9 urgenti e funzionali a Dirschau (Tczew), sulla Vistola, e a Marienburg, sul Nogat. Ci\u00f2 garant\u00ec un solido collegamento terrestre tra l'impero e la regione orientale in mano all'ordine superando il principale ostacolo naturale, ossia la Vistola inferiore e il suo delta.\nUno dei pi\u00f9 grandi progetti di costruzione fu avviato dai cavalieri nel 1395 con la creazione di un canale navigabile tra K\u00f6nigsberg am Frischen e Labiau am Kurischen Haff, il cosiddetto \"Deimegraben\". Dal 1400 circa divenne possibile viaggiare in nave da Danzica a K\u00f6nigsberg nei pressi dell'oggi esistente stretto di Baltijsk, la laguna dei Curi e il Nemunas fino all'altezza di Kaunas senza incorrere nei pericoli rappresentati dalle acque del mar Baltico, specie nei mesi freddi.\nCommercio.\nI principali centri commerciali erano soprattutto le citt\u00e0 fondate dall'ordine che impiegavano il diritto di Kulm e quello di Lubecca, come nel caso della ricca e potente Danzica. Quasi tutti gli insediamenti di maggiore spessore erano membri della Lega anseatica, evento che cre\u00f2 un ulteriore impulso positivo per la loro prosperit\u00e0, poich\u00e9 l'efficace interazione tra l'ordine e la Lega costitu\u00ec la base per il dominio tedesco nel nord Europa e nel mar Baltico dal XIII al XV secolo.\nLe figure religiose che pi\u00f9 si occupavano di tutelare le relazioni commerciali erano i sacerdoti dei singoli agglomerati e, su tutti, quelli di Marienburg e K\u00f6nigsberg. Le principali merci esportate risultavano grano, e legno sia lavorato che grezzo, mentre si importavano perlopi\u00f9 prodotti quali sale, miele, spezie e vino. Oltre a cavalli e armi, anche i tessuti rappresentavano un articolo assai richiesto dall'estero, tanto che la stoffa bianca lavorata in terra fiamminga era comune tra i frati e capi d'abbigliamento in blu realizzati in Inghilterra erano una consuetudine tra i messaggeri. Grazie ai buoni collegamenti di trasporto, la Prussia fungeva anche da tramite per i redditizi scambi dall'Europa occidentale a quella orientale e viceversa. L'Occidente forniva ai cavalieri teutonici principalmente le merci alimentari e tessili sopraccitate, poi spesso vendute dai mercanti locali negli attuali Paesi baltici o nella Russia europea. All'inverso, miele, seta, oro, rame, cera, pellicce e zafferano provenivano dall'Europa orientale.\nL'ambra merita una citazione particolare, per via del fatto che, come gi\u00e0 detto, l'ordine ne possedeva il monopolio. Sebbene il commercio di gemme fosse gi\u00e0 comune molto tempo prima, questo fior\u00ec in maniera significativa sotto il dominio dell'ordine. Al fine di trarre il maggior vantaggio economico possibile e di evitare la creazione di un mercato nero specializzato, fu istituito ad hoc un ufficio con lo scopo di tutelare l'esportazione di ambra supervisionato dal \"Bernsteinmeister\" con sede presso il castello di Lochst\u00e4dt (oggi Baltijsk). Ogni pezzo trovato doveva essere restituito a lui per una tariffa corrispondente. I trasgressori venivano puniti con sanzioni molto severe, non ultima la pena di morte.\nMonetazione.\nLa bolla d'oro di Rimini ribadiva il diritto di conio del Sacro Romano Impero: di riflesso, anche l'ordine teutonico inizi\u00f2 ad emettere una valuta propria dal 1238, inizialmente solo sotto forma di monete piatte d'argento battute su una singola faccia (bratteati). Circolavano altres\u00ec gli pfennig di Colonia, i groschen di Praga e i fiorini ungheresi. Tuttavia, la notevole crescita degli scambi commerciali nel XIV secolo rese necessaria l'emissione di monete di valore pi\u00f9 elevato. In questo contesto, fu sancita la \"riforma delle valute\" da Winrich von Kniprode nella seconda met\u00e0 del XIV secolo. Da allora:\n1 marco prussiano = 60 scellini = 720 pfennig\nFurono coniate le seguenti monete:\nAlla fine del XV secolo fu introdotto il centesimo.\nL'ordine contrast\u00f2 con forza l'usura degli interessi sul proprio territorio: il tasso di interesse comune per i prestiti venne ridotto da una media del &gt;12% all'8,3%. Di conseguenza, lo Stato monastico non suscit\u00f2 notevole interesse nei banchieri e nei cambiavalute come fu invece per la vicina Polonia.\nArchitettura.\nL'architettura dell'ordine teutonico traeva spunto dal gotico in mattoni. I principali esempi delle costruzioni crociate si rinvengono esclusivamente in Prussia e in Livonia.\nI castelli dell'ordine (gli \"Ordensburgen\", sempre chiamati \"case\" nel gergo teutonico), costruiti tra il XIII e il XV secolo, si discostavano in misura considerevole dai castelli costruiti nelle regioni dell'Europa predominate dalla cultura tedesca del periodo. Di solito, non si trattava infatti di stabili residenze di un qualsivoglia nobile proprietario che vi alloggiava con la sua famiglia e con i suoi servitori, ma di caserme fortificate dei crociati (\"Konventsburgen\", letteralmente \"castelli del convento\"), i cui interni erano allo stesso tempo volti a ricordare il carattere spirituale del gruppo cavalleresco, assumendo pertanto delle somiglianze con i monasteri. Di conseguenza, eccezion fatta che per il mastio, non si rintracciano nella maggior parte dei casi gli elementi canonici presenti in un castello medievale, quali la sala e la camera personale della nobildonna di turno.\nTali stanze comprendevano necessariamente l'alloggio del comandante in capo, i dormitori dei cavalieri, l'infermeria, la cappella, il refettorio e la sala capitolare, di cui queste ultime tre di regola erano le pi\u00f9 esteticamente curate, vantando spesso delle volte affrescate. Inoltre, come gi\u00e0 detto, un castello dell'ordine disponeva di tutte le strutture utili all'autodifesa della struttura e gli uffici in cui operavano i burocrati impegnati nella commenda.\nLa maggior parte degli edifici si compone di castelli su base quadrangolare. Il piano terra e seminterrato erano destinati a funzioni economiche, mentre le stanze principali si trovavano al primo piano. Il secondo, per lo pi\u00f9 composto da un camminamento rialzato nascosto dietro alla merlatura, era occupato dalle sentinelle di guardia e fungeva contemporaneamente da deposito. Il chiostro a due piani, spesso in legno, attaccato al cortile interno collegava tra loro le singole strutture del castello.\nI cosiddetti \"Amtsburgen\" (letteralmente \"castelli di quartiere\", \"castelli minori\"), formano un sottogruppo delle normali strutture realizzate dall'ordine. Questi avevano o funzioni puramente amministrative (ad esempio erano la sede di un ufficiale giudiziario, il vogt, o di un custode) o difensive (si pensi alla schiera di costruzioni edificate nelle aree orientali del paese). La differenza principale rispetto ai castelli conventuali pi\u00f9 grandi risiedeva nella pianta, in cui si contava una o due ali anzich\u00e9 le normali tre o quattro. La disposizione e le funzioni delle stanze erano per il resto identiche ai castelli del convento (a parte l'assenza della sala capitolare).\nInizi (fino a circa 1270).\nNei primi decenni, l'attivit\u00e0 edilizia dell'ordine si limitava principalmente alla costruzione di fortificazioni in legno, spesso completate sulle macerie di castelli prussiani gi\u00e0 esistenti. Le piante si adattavano spesso alle condizioni naturali, come poteva essere la corrente di un fiume molto vicino. Alcuni castelli dell'ordine, quali ad esempio quello di Balga e di Graudenz, seguirono questo principio anche dopo che le costruzioni in legno furono rimpiazzate da quelle in pietra e mattoni.\nApice dell'attivit\u00e0 edilizia (fino al 1340 circa).\nQuando il dominio teutonico pot\u00e9 dirsi definitivamente assicurato, gli alti funzionari dell'ordine decisero di ampliare e costruire nuove fortificazioni, preferibilmente in mattoni, a partire dagli anni settanta del XIII secolo: fu dunque in quel decennio che le nuove disposizioni lentamente soppiantarono i precedenti schemi, votati alla celerit\u00e0 piuttosto che alla qualit\u00e0 delle edificazioni. Una menzione particolare merita nell'ambito della costruzione di nuovi \"Kastellburgen\" l'ampio uso di elementi decorativi, come per esempio i motivi murari in mattoni realizzati di colore diverso, oltre a un parziale allontanamento dai canoni nella costruzione dei monasteri per quanto concerneva le eleganti torrette angolari e l'erezione di poderosi masti. I castelli di Strasburg, Rehden, Gollub, Mewe e naturalmente quello di Marienburg possono annoverarsi nella lista delle costruzioni effettuate in quest'arco temporale.\nFase tarda (fino al 1410).\nI castelli costruiti nella seconda met\u00e0 del XIV secolo venivano in gran parte ultimati con elementi decorativi, mastio e un numero pi\u00f9 alto di torri. Ci\u00f2 che rimaneva dei tratti antichi era la sobriet\u00e0 dello schema di base, poich\u00e9 la pianta delle strutture non era stata molto intaccata rispetto ai secoli precedenti. Agli studiosi di storia dell'architettura piace parlare a proposito di tale caratteristica del cosiddetto \"stile di riduzione\" (\"Reduktionsstil\"). Gli edifici cui si pu\u00f2 fare riferimento in questa fase sono Osterode e Ragnit. Nei castelli minori, ai maestri costruttori veniva concessa una maggiore variet\u00e0 stilistica (si pensi a B\u00e4slack, L\u00f6tzen e Soldau).\nDopo il 1410, la modifica dei principali castelli dell'ordine cess\u00f2 quasi del tutto. Solo a Marienburg, Stuhm e K\u00f6nigsberg subirono consistenti interventi di ampliamento.\nCastelli episcopali.\nIl progetto dei castelli episcopali e capitolari, ultimati principalmente nei feudi facenti capo ai vescovi a partire dal 1330 circa, segu\u00ec in gran parte i principi di costruzione dei monasteri sia nei castelli conventuali e episcopali (Marienwerder e Heilsberg) che in quelli secondari (Allenstein e R\u00f6ssel). Le differenze principali, invero trascurabili, si riscontrano nell'allestimento delle stanze e nella disposizione delle stesse all'interno delle chiese rispetto ai castelli dell'ordine."}
{"id": "1247055", "revid": "767487", "url": "https://it.wikipedia.org/wiki?curid=1247055", "title": "Stefan Fiori", "text": ""}
{"id": "1247056", "revid": "2071655", "url": "https://it.wikipedia.org/wiki?curid=1247056", "title": "Friend or Foe", "text": "Friend or Foe (tr.: \"Amica o nemica\") \u00e8 un singolo del duo russo t.A.T.u., pubblicato il 25 novembre 2005 come secondo estratto dal secondo album in lingua inglese \"Dangerous and Moving\".\nPer la produzione della canzone, le t.A.T.u hanno collaborato con alcuni grandi nomi del mondo rock: Dave Stewart ha aiutato a scrivere il singolo, Sting suona il basso nella traccia e Bryan Adams \u00e8 autore della copertina.\nDescrizione.\nLa canzone \u00e8 scritta da Martin Kierszenbaum e Dave Stewart e prodotta da Kierszenbaum e Robert Orton. Il testo del brano risulta piuttosto ambiguo; non \u00e8 chiaro a chi siano esattamente dirette le parole.\nIl brano \"Friend or Foe\" \u00e8 comparso nella terza stagione di \"Laguna Beach\", programma di MTV.\nVideo musicale.\nLe t.A.T.u. girarono il video il 16 e 17 ottobre 2005 nei sobborghi di Los Angeles, nelle Bronson Caves (famose per essere state il set di diversi film western e della serie televisiva originale di \"Batman\") a Hollywood da 1171 Production Group. Il gruppo aveva gi\u00e0 precedentemente lavorato con le t.A.T.u. in video come \"All About Us\" e \"Ljudi invalidy\", oltre ad avere esperienza nel creare video a cantanti come Eminem e C\u00e9line Dion. \nIl video di \"Friend or Foe\" \u00e8 stato diretto da James Cox e prodotto da Billy Parks.\nNelle scene, Lena e Julia, entrambe vestite in nero, guidano verso le grotte a bordo di una Chevrolet Chevelle. Julia schiocca le dita e la musica parte, quindi le ragazze cominciano a cantare di fronte ad una folla di fan che balla freneticamente al ritmo della canzone. Le due ragazze si scambiano occhiate complici. Verso la fine, Julia arresta la musica e scende dal palco, avvicinandosi ad un pianoforte, col quale inizia a suonare. Quando ha finito, la musica riparte e lei e Lena tornano a cantare il resto della canzone.\nIn Italia il video fu presentato in anteprima esclusiva a \"TRL\" il 25 novembre 2005. Un \"Making of\" del video \u00e8 stato inserito nel DVD del \"The Best\".\nSuccesso commerciale.\n\"Friend or Foe\" \u00e8 stato l'ultimo singolo del duo a entrare in classifica nel Regno Unito. Ha raggiunto la posizione numero 48 nella UK Singles Chart e si \u00e8 classificata al 33\u00ba posto nella Eurochart Hot 100 Singles. Ha inoltre raggiunto la top 3 in Belgio (Fiandre) e in Ungheria, piazzandosi terza. In Italia il singolo ha debuttato alla posizione numero 17 e ha raggiunto il sedicesimo posto nella classifica italiana, rimanendovi complessivamente per sette settimane. Nel resto d'Europa \u00e8 riuscita a distinguersi meno, mentre ha riscosso maggior successo nei paesi asiatici e in America Latina."}
{"id": "1247057", "revid": "123182779", "url": "https://it.wikipedia.org/wiki?curid=1247057", "title": "Guido Spadea", "text": "Biografia.\nNel 1942, a 21 anni, accompagnando un amico capo-claque inizia ad entrare nei tanti teatri dell'epoca dove si davano spettacoli di rivista e di prosa incominciando cos\u00ec ad amare il mondo del teatro. Inizia il suo percorso semplicemente come macchinista nella compagnia del fantasista Renato Maddalena. Durante le stagioni, oltre a fare il macchinista recita in piccole parti, scrivendo, dopo aver letto i quotidiani del luogo in cui si sarebbero esibiti, qualche scenetta di argomento locale. Cos\u00ec inizia ad aver successo anche come \"poeta di compagnia\" com'era definito allora questo ruolo.\nIn Galleria a Milano conosce anche Mario Carotenuto, che allora stava lavorando alla radio. Inizia cos\u00ec una collaborazione dove Guido Spadea scrive testi per nuovi copioni. Qualche anno dopo, si presenta in Rai con quei copioni e ottiene cos\u00ec la qualifica di autore, scrivendo poi per Febo Conti e Liliana Feldmann e guadagnando per la prima volta uno stipendio adeguato. Sempre in Galleria, Carlo Dapporto gli dava un argomento su cui lavorare, quindi su commissione Guido Spadea inventava la barzelletta che gli serviva sulla scena. Invece da Erminio Macario a volte riceveva i copioni da migliorare e lui glieli rispediva con gli sketches, riveduti e corretti.\nLavora in seguito come attore con Nuto Navarrini e in altre compagnie. Nel 1958 scrive i testi di alcuni documentari realizzati da Ermanno Olmi. Dal 1959, collabora per 25 anni con il Teatro alle Maschere di via Borgogna dove si svolgevano spettacoli di \u201cBurlesque\u201d occupandosi del \u201cgruppo prosa\u201d. Al Piccolo Teatro di Milano ha lavorato in \u201cEl nost Milan\u201d, diretto da Giorgio Strehler. A partire dagli anni sessanta partecipa, come caratterista, a diversi film del cinema italiano, solitamente ambientati a Milano. In piccoli ruoli, lavora con registi come Alberto Lattuada, Luigi Zampa, Carlo Lizzani, Giorgio Capitani, Pasquale Festa Campanile, Castellano e Pipolo\nHa il ruolo significativo del maestro Nanini nel film \"Il maestro di Vigevano\" (1963), accanto ad Alberto Sordi. Nel corso degli anni settanta partecipa a diversi film del genere poliziesco; in seguito \u00e8 apparso anche in film con Nino Manfredi, Lino Banfi e, negli anni ottanta, in film con Adriano Celentano.\nRitiratosi dalle scene, Guido Spadea si trasferisce da Milano a Genova dove muore il 28 maggio 2013."}
{"id": "1247061", "revid": "1776051", "url": "https://it.wikipedia.org/wiki?curid=1247061", "title": "Giovanni Selvaggi", "text": "Biografia.\nAvvocato, antifascista, esponente del Partito Repubblicano Italiano.\nEra al vertice del suo partito in Sicilia, che era stato impegnato a favore della Repubblica nel referendum del 1946, quando fu chiamato, come primo atto del primo governo della Repubblica italiana, a sostituire nella carica di Alto Commissario per la Sicilia Salvatore Aldisio, dopo l\"'interim\" di Paolo D'Antoni. Incarico che tenne dal 1\u00ba novembre 1946 al 30 maggio 1947.\nFu il promotore dell'Ente Siciliano di Elettricit\u00e0, che nacque il 2 gennaio 1947, che chiuse il monopolio privato dell'energia.\nNell'agosto del 1947 fu chiamato all'Alta Corte per la Sicilia, come giudice costituzionale.\nAll'indomani della sua morte, l'on. Salvatore Russo ricord\u00f2 la sua figura in una discussione parlamentare del 19 maggio 1954 a Roma."}
{"id": "1247066", "revid": "486946", "url": "https://it.wikipedia.org/wiki?curid=1247066", "title": "Pomeriggio sportivo di Raitre", "text": ""}
{"id": "1247067", "revid": "1133149", "url": "https://it.wikipedia.org/wiki?curid=1247067", "title": "Capanna d'Efra", "text": "La capanna d'Efra \u00e8 un rifugio alpino a 2.039\u00a0m s.l.m., risultato della riattazione di due stabili che costituivano l'alpe \"Corte di Cima\".\nStoria.\nFu inaugurata nel 1990.\nCaratteristiche e informazioni.\n\u00c8 situata lungo il percorso dell'Alta via della Verzasca. Nella prima cascina vi \u00e8 il refettorio sono a disposizione piani di cottura sia a legna che a gas, completi di utensili di cucina. I servizi igienici e l'acqua corrente sono all'interno dell'edificio. Il riscaldamento \u00e8 a legna. L'illuminazione \u00e8 prodotta da pannelli solari. Nella seconda cascina vi \u00e8 la stanza unica con 24 posti letto."}
{"id": "1247068", "revid": "486946", "url": "https://it.wikipedia.org/wiki?curid=1247068", "title": "Pomeriggio sportivo", "text": ""}
{"id": "1247069", "revid": "767487", "url": "https://it.wikipedia.org/wiki?curid=1247069", "title": "Sankt Konrad", "text": "Sankt Konrad \u00e8 un comune austriaco di 1 113 abitanti nel distretto di Gmunden, in Alta Austria."}
{"id": "1247070", "revid": "73936", "url": "https://it.wikipedia.org/wiki?curid=1247070", "title": "Cariche elettriche", "text": ""}
{"id": "1247072", "revid": "729019", "url": "https://it.wikipedia.org/wiki?curid=1247072", "title": "Sankt Wolfgang im Salzkammergut", "text": "Sankt Wolfgang im Salzkammergut \u00e8 un comune austriaco di 2 822 abitanti nel distretto di Gmunden, in Alta Austria; ha lo status di comune mercato (\"Marktgemeinde\").\nGeografia fisica.\nSankt Wolfgang im Salzkammergut \u00e8 situato sulle rive del lago Wolfgangsee, compreso nella regione naturalistica del Salzkammergut e alle pendici del monte Schafberg. Il territorio comunale \u00e8 situato ai confini con il Salisburghese. Tra i comuni pi\u00f9 vicini vi sono Sankt Gilgen e Strobl, sulla riva sud del lago e nello stato del Salisburghese. Oltre al Wolfgangsee sul territorio comunale \u00e8 presente anche un piccolo lago, lo Schwarzensee, raggiungibile tramite una strada ed un sentiero.\nOrigini del nome.\nL'origine del nome proviene da san Volfango, che nel X secolo fu vescovo di Ratisbona.\nGeografia antropica.\nOltre al capoluogo, il comune di Sankt Wolfgang im Salzkammergut comprende le frazioni di Aschau, Au, B\u00fcrglstein, Graben, M\u00f6nichsreith, Radau, Ru\u00dfbach, Schwarzenbach, Weinbach, Windhag e Wirling; \u00e8 articolato in due comuni catastali, Sankt Wolfgang im Salzkammergut e Wolfgangthal. Le localit\u00e0 di Ried e Falkenstein, contigue con Sankt Wolfgang im Salzkammergut, fanno invece parte di Sankt Gilgen; Ried ha uno scalo portuale lacustre, mentre Falkenstein \u00e8 collegata tramite un sentiero a Winkl, altra frazione di Sankt Gilgen.\nInfrastrutture e trasporti.\nStrade.\nIl paese \u00e8 situato su una strada provinciale che termina a Falkenstein e che la collega alla strada statale 158 (Wolfgangsee Stra\u00dfe, Salisburgo-Bad Ischl), parte del tracciato Strada romantica austriaca.\nFerrovie.\nIn precedenza contava una stazione ferroviaria, sulla riva opposta del lago e collegata tramite traghetto, su una linea a scartamento ridotto, la Salzkammergut-Lokalbahn, chiusa negli anni 1960 e che collegava Salisburgo con Bad Ischl. Il paese conta comunque una stazione ferroviaria, situata di fronte al lago e capolinea di una piccola ferrovia turistica a vapore e cremagliera (Schafbergbahn), che raggiunge il monte Schafberg (1 783 m s.l.m.) e conta altre due fermate: Schafbergalpe (1 250 m s.l.m.) e Schafbergspitze (1 736 m s.l.m.), costituite da un albergo e da un paio di chioschi.\nPorti.\nUna compagnia di traghetti lungo il Wolfgangsee lo collega con Sankt Gilgen e Strobl."}
{"id": "1247077", "revid": "110157", "url": "https://it.wikipedia.org/wiki?curid=1247077", "title": "Scharnstein", "text": "Scharnstein \u00e8 un comune austriaco di 4 779 abitanti nel distretto di Gmunden, in Alta Austria; ha lo status di comune mercato (\"Marktgemeinde\") e tra il 1848 e il 1976 aveva assunto il nome di Viechtwang."}
{"id": "1247078", "revid": "125554184", "url": "https://it.wikipedia.org/wiki?curid=1247078", "title": "Guillaume Cornelis van Beverloo", "text": "Biografia.\nNato in Belgio da genitori olandesi, dopo aver seguito i corsi alla scuola di Belle Arti di Amsterdam, inizia la sua esperienza pittorica influenzato dal surrealismo.\n\u00c8 cofondatore con Karel Appel, Eugene Brands e Anton Rosskens del movimento sperimentale Reflex.\n\u00c8 iniziatore ed esponente del gruppo Co.Br.A. con Karel Appel, Constant Nieuwenhuys, Asger Jorn e Marcel Dotremont.\nA questo gruppo si aggiungeranno presto altri pittori, poeti e scrittori tra cui Jaques Doucet, Pierre Alechinsky, Else Alfeldt e altri.\nNel 1949 intraprende il suo primo viaggio in Africa del Nord dove scopre il mondo arabo e berbero.\nPrima mostra a Parigi alla Galerie Colette Allendy con Appel e Constant.\nManifestazione del gruppo Co.Br.A. allo Stedelijk Museum di Amsterdam.\nCorneille dopo avere sviluppato il suo discorso artistico in senso astratto verso un Paesaggismo astratto nel corso degli anni cinquanta, ritorna alla figurazione agli inizi degli anni 60 impressionato dai colori della natura del sud Europa e del nord Africa spostando il suo interesse verso l'espressionismo.\nDal 1982, per la realizzazione dei suoi progetti calcografici pi\u00f9 ambiziosi, si avvalse della collaborazione di un famoso incisore italiano, il maestro Luigi Guardigli; napoletano\" incisore di Picasso e di altri grandi del '900 ;anche grazie all'intercessione del comune amico Franco Piruca."}
{"id": "1247080", "revid": "1566286", "url": "https://it.wikipedia.org/wiki?curid=1247080", "title": "Bruno Cremer", "text": "Biografia.\nBruno Cremer nacque a Saint-Mand\u00e9, presso Parigi, figlio di una musicista belga, originaria delle Fiandre, e di un uomo d'affari di Lilla, che prese la nazionalit\u00e0 belga perch\u00e9 la Francia lo giudic\u00f2 troppo giovane per servire la Patria durante la prima guerra mondiale. Primogenito di tre fratelli, pass\u00f2 l'infanzia a Parigi a Place de la Nation. Calc\u00f2 la scena teatrale a soli 12 anni. Divenne cittadino francese alla maggiore et\u00e0, 18 anni.\nDopo gli studi di recitazione, inizi\u00f2 una promettente carriera di attore teatrale nella pi\u00e9ce \"Robinson\" di Jules Supervielle, in scena al Th\u00e9\u00e2tre de l'\u0152uvre di Parigi. Negli anni successivi fu molto attivo sui palcoscenici francesi, dove partecip\u00f2 a \"pi\u00e8ces\" di Oscar Wilde (\"Un marito ideale\"), Jean Anouilh (\"Pauvre Bitos ou le D\u00eener de t\u00eates\") e William Shakespeare (\"Riccardo II\", nel ruolo di Lord Willoughby).\nAl cinema debutt\u00f2 negli anni cinquanta, prima con un breve ruolo ne \"I denti lunghi\" (1953), diretto da Daniel G\u00e9lin, quindi nel 1957 con una parte pi\u00f9 consistente in \"Godot\" di Yves All\u00e9gret, una coproduzione franco-tedesca. Dopo una serie di ruoli secondari, ebbe l'opportunit\u00e0 di emergere con un'interpretazione di asciutto rigore e di grande carattere nella pellicola \"317\u00ba battaglione d'assalto\" (1964). Con il personaggio di un freddo e imperturbabile ufficiale alsaziano, impegnato sul fronte indocinese durante la fase terminale dell'occupazione francese, Cremer forn\u00ec una prova di grande intensit\u00e0 drammatica, che diede una svolta decisiva alla sua carriera.\nNella seconda met\u00e0 degli anni sessanta l'attore ottenne ruoli di primo piano in produzioni quali \"Parigi brucia?\" (1966) di Ren\u00e9 Cl\u00e9ment, \"Il 13\u00ba uomo\" (1967) di Costa Gavras, e \"La banda Bonnot\" (1968) di Philippe Fourasti\u00e9, nel quale interpret\u00f2 con profilo deciso e beffardo il famoso bandito anarchico Jules Bonnot, terrore della polizia prima di soccombere in uno scontro a fuoco.\nTra le altre sue migliori interpretazioni cinematografiche sono da citare \"Il caso \"Venere privata\"\" (1970) di Yves Boisset, nel quale Cremer prest\u00f2 il fisico e il volto al personaggio di Duca Lamberti, un ex-medico e detective \"free-lance\", nato dalla penna dello scrittore Giorgio Scerbanenco, e \"Lo sparviero\" (1976) di Philippe Labro, nel quale vest\u00ec i panni della \"Iena\", un freddo \"killer\" al soldo di un'organizzazione della malavita francese.\nNel 1988 interpret\u00f2 \"Furore e grida\", diretto dal regista Jean-Claude Brisseau, mentre nel 1989 recit\u00f2 nel quarto capitolo de \"La piovra\", dove interpret\u00f2 l'inquietante affarista Antonio Espinosa (presente anche nel quinto e nel sesto capitolo) e nel 1991 indoss\u00f2 per la prima volta i panni del commissario Maigret, il famoso personaggio nato dalla penna di Georges Simenon. Continuer\u00e0 in questo ruolo sino al 2005, nei 54 episodi della serie televisiva \"Il commissario Maigret\", una produzione franco-belga-svizzera, che lo port\u00f2 al successo nel mondo francofono e non solo.\nColpito da tempo da un tumore alla lingua e alla faringe causato da abuso di nicotina, mor\u00ec il 7 agosto 2010 a Parigi, all'et\u00e0 di 80 anni.\nDoppiatori italiani.\nCremer nelle versioni italiane dei suoi film \u00e8 stato doppiato rispettivamente da:"}
{"id": "1247082", "revid": "289247", "url": "https://it.wikipedia.org/wiki?curid=1247082", "title": "San Quirico e Giulitta", "text": ""}
{"id": "1247084", "revid": "110157", "url": "https://it.wikipedia.org/wiki?curid=1247084", "title": "Traunkirchen", "text": "Traunkirchen \u00e8 un comune austriaco di 1 623 abitanti nel distretto di Gmunden, in Alta Austria."}
{"id": "1247086", "revid": "110157", "url": "https://it.wikipedia.org/wiki?curid=1247086", "title": "Vorchdorf", "text": "Vorchdorf \u00e8 un comune austriaco di 7 401 abitanti nel distretto di Gmunden, in Alta Austria; ha lo status di comune mercato (\"Marktgemeinde\")."}
{"id": "1247088", "revid": "1149807", "url": "https://it.wikipedia.org/wiki?curid=1247088", "title": "Go-Cart mattina", "text": ""}
{"id": "1247089", "revid": "196390", "url": "https://it.wikipedia.org/wiki?curid=1247089", "title": "Go Kart Mattina", "text": ""}
{"id": "1247090", "revid": "287204", "url": "https://it.wikipedia.org/wiki?curid=1247090", "title": "Ada\u0161evci", "text": "Ada\u0161evci (\u0410\u0434\u0430\u0448\u0435\u0432\u0446\u0438) \u00e8 un villaggio situato in Voivodina, Serbia ed \u00e8 nel comune di \u0160id, nel distretto della Sirmia. La maggioranza degli abitanti \u00e8 di origine serba ed al momento conta 1.934 cittadini (censimento del 2011).\nSociet\u00e0.\nEtnie e minoranze straniere.\nDati del censimento del 2002:"}
{"id": "1247091", "revid": "79968", "url": "https://it.wikipedia.org/wiki?curid=1247091", "title": "Delazione", "text": "Con delazione, si intende una dichiarazione segreta con finalit\u00e0 di tornaconto personale, anche eventualmente in anonimato, con la quale si porta a conoscenza la commissione di un reato o di un altro illecito di cui vi sia stata consumazione o anche solo tentativo, al fine di identificarne chi ne venga indicato come l'autore.\nIl termine ha anche un significato proprio nel diritto civile in tema di successione a causa di morte, e ne aveva per la variante giuridica della lingua italiana anche uno corrispondente al concetto di \"porto\", sottinteso abusivo, come nel \"porto abusivo\" d'armi da fuoco.\nStoria.\nStoricamente l'azione ha qualche somiglianza con l'agire dell'infiltrato o dell'agente segreto, che potendo aver nozione di determinati accadimenti o progetti ne informa l'ordine costituito ovvero soggetti interessati. E le sue origini paiono molto antiche. Tacito parla a pi\u00f9 riprese, negli \"Annales\", della figura del \"delator\", che riferisce vastamente diffusa nel Senato di Roma, sino a trovarne il paradigma nella figura di Cepione Crispino, \"ignotus et inquies\". Questi senatori, dice sempre lo storico latino, a tutto disposti per fare carriera o per salvarsela, sempre trovavano un \"princeps\" cui riferire le altrui segrete cose.\nTacito si scaglia a lungo contro i delatori, dei quali \"ripesca\" malefatte (e conseguenze sui denunciati) che - asserisce - altri storici avrebbero tralasciato di trasmettere. In particolare \u00e8 l'effetto che ebbero su Tiberio quello a parer suo pi\u00f9 grave, poich\u00e9 quell'imperatore fece uccidere nugoli di presunti traditori denunciatigli dai delatori e, non pago, ne fece arrestare i figli e stuprare le figlie, il tutto sulla base di confidenze prezzolate. E questa particolare eccitabilit\u00e0 di Tiberio puntualmente vellicata dalla delazione con effetti sanguinosi, fu definita da Seneca come una specie di \"rabies publica\", parole che assumono un altro significato quando si ricordi che questo imperatore ripristin\u00f2 il delitto di lesa maest\u00e0, applicandolo per\u00f2 stavolta anche alle opinioni e non pi\u00f9 solo ai fatti; \"dicta impune erant\", commentava Tacito riferendosi al passato, e nel frattempo era entrato nell'ordinamento il reato d'opinione, con effetti di incremento della delazione che sarebbero intuibili se non fossero gi\u00e0 stati descritti dagli storici latini.\nAgli eccessi di Tiberio si giungeva dopo - al confronto - timidi inizi scaturiti al tempo di Augusto, quando con la \"lex Papia Poppaea\" ai celibi vennero preferiti i coniugati per l'accesso alle cariche pubbliche. Fu subito, nella competizione politica, un trepidare di sussurri e conseguenti delazioni circa coloro i quali asseritamente avrebbero sottaciuto o dissimulato una sostanziale condizione di celibato pur di accedere ai ruoli non pi\u00f9 loro spettanti.\nAnche Plinio il Giovane, nel Panegirico di Traiano, evidenzia quanto la piaga della delazione, soprattutto quella prestata contro mercede, stesse continuando a pervadere l'Urbe, esaltando il suo attuale imperatore giacch\u00e9 vi aveva posto deciso freno: \"omnes accusatore domestico liberasti\".\nSotto Galba, Costantino e Teodosio, la delazione fu severamente punita, d'ordinario con la riduzione in schiavit\u00f9 ed anche con la pena capitale quando il colpevole fosse alla terza delazione, e ci\u00f2 indipendentemente dal fatto che la delazione fosse calunniosa o meno. Ci\u00f2 poich\u00e9 la calunnia \u00e8 sempre stata un carattere di non infrequente affiancamento della denuncia.\nA questo aspetto in particolare sembra infatti riferita l'interpretazione che Teodosio raccoglie dai suoi predecessori e che cos\u00ec, un pochino crudamente, sintetizza:\nAnche Severo intervenne in argomento, narrano le Pandette, per stabilire un principio tuttora affascinante, e cio\u00e8 che in materia di delazione tributaria l'onere della prova non fosse a carico del possessore dei beni, il denunciato, il quale perci\u00f2 non doveva dimostrare che i suoi beni fossero legittimamente suoi, ma era il delatore a dover dimostrare che appartenevano al fisco. Al tempo delle Pandette il concetto di delazione esecrabile era del resto gi\u00e0 delimitato alla delazione fiscale. \nNell'opera di Cesare Beccaria, \"Dei delitti e delle pene\" (1764), il termine \u00e8 usato sia con riferimento alla delazione d'armi sia alla delazione \"informativa\". Quest'ultimo parrebbe del tutto caduto in obsolescenza, cos\u00ec come un ancora pi\u00f9 raro riferimento alla delazione del giuramento decisorio, che ebbe un lieve peso in dottrina quando si importava negli stati sardi un po' di diritto francese, o si cercava di portarlo a coerenza. Nell'XIX secolo, durante la dominazione italiana da parte degli Austriaci, si avevano per istituzionalizzate due forme di delazione: l'una pubblica, con la quale il denunciante era tenuto ad esporsi personalmente, e l'altra segreta, operata dai vigilatori pubblici, i quali si appalesavano soltanto in caso di necessit\u00e0. Il rischio di calunnia era dunque contrastato dalla costrizione del privato ad apparire in pubblico insieme alla sua denuncia, mentre i vigilatori parevano al riparo da quel vizio per ragioni d'istituto. La mentalit\u00e0 di quel regime vedeva di buon occhio la delazione funzionalizzata a ragioni di polizia e dunque alla prevenzione dei reati. Al contrario era considerata turpe la delazione avente per fine l'investigazione sull'altrui morale od opinione.\nRilevanza giuridica.\nDiritto penale.\nNella prassi di polizia, la delazione indica l'azione del confidente di polizia, del pentito, ed in genere di chiunque comunichi agli enti preposti fatti di rilevanza giuridica penale commessi o tentati da altri.\nLa questione pi\u00f9 praticamente centrale oggetto di dibattito nei vari ordinament giuridici \u00e8 comunque procedurale, e riguarda l'utilizzabilit\u00e0 come prova di ci\u00f2 che sia oggetto di delazione. Si tratta cio\u00e8 in primo luogo della avviabilit\u00e0 dell'azione penale in presenza di una \"notitia criminis\" di questo genere di fonte, che non \u00e8 necessariamente disinteressata ed obiettiva proprio per definizione, e la riflessione coincide per molti aspetti con quella analoga in cui la fonte sia del tutto anonima.\nDiritto civile.\nNel suo significato civilistico, il termine indica l'offerta dell'eredit\u00e0 (effettuata nei confronti di coloro che hanno diritto di ricevere in eredit\u00e0 o secondo la legge o secondo testamento), intesa come insieme dei rapporti giuridici facenti capo al defunto. La delazione, da un punto di vista temporale, \u00e8 successiva alla vocazione ereditaria (chiamata degli eredi e legatari) ma coincide con l'apertura della successione, che avviene automaticamente, a prescindere dall'esistenza di attivit\u00e0 patrimoniali, al momento della morte dell'individuo stesso."}
{"id": "1247092", "revid": "110157", "url": "https://it.wikipedia.org/wiki?curid=1247092", "title": "Aistersheim", "text": "Aistersheim \u00e8 un comune austriaco di 882 abitanti nel distretto di Grieskirchen, in Alta Austria."}
{"id": "1247096", "revid": "599013", "url": "https://it.wikipedia.org/wiki?curid=1247096", "title": "Responsabile unico del procedimento", "text": "Il responsabile unico del procedimento (in acronimo \u00e8 detto R.U.P.), secondo la legge italiana, \u00e8 una figura di notevole importanza nell'ambito di un procedimento amministrativo.\nStoria.\nLa legge 7 agosto 1990, n. 241 introdusse l'obbligo per le pubbliche amministrazioni italiane di procedere alla nomina di un responsabile del procedimento per ogni opera di loro competenza attraverso un'unit\u00e0 organizzativa della stessa. L'articolo 10 comma 1 del d.lgs. 12 aprile 2006, n. 163 detto Codice dei contratti pubblici, specifica che tale responsabile sia \"\"unico per le fasi della progettazione, dell'affidamento, dell'esecuzione\".\nIl nominativo del responsabile unico del procedimento \u00e8 fornito \"ai soggetti nei confronti dei quali il provvedimento finale \u00e8 destinato a produrre effetti diretti ed a quelli che per legge debbono intervenirvi\"\" e a chi possa ricevere pregiudizio da tale procedimento, salvo esistano esigenze particolari di celerit\u00e0 del procedimento.\nRequisiti.\nL'incarico di responsabile unico del procedimento \u00e8 sottoposto al possesso di requisiti di ordine professionale sanciti dall'art.10 D.Lgs. 163/06 cc. 5 e 6, e differenziati in funzione della tipologia del procedimento, al fine di reperire all'incarico \"professionalit\u00e0 adeguate\" (ex art. 10 D.Lgs. 163/06 c.5).\nI compiti.\nSecondo il d.lgs. 50/2016.\nI compiti di questa figura sono molteplici e sono stabiliti nell'art. 31 del codice dei contratti pubblici; in particolare la norma afferma:\nANAC con deliberazione n. 1096 del 26 ottobre 2016 ha emanato le linee guida su nomina, ruolo e compiti. In tali Linee Guida si specifica che, per determinati procedimenti - sia come importo del lavori che come complessit\u00e0 -, il RUP deve svolgere il ruolo di vero e proprio 'project manager'.\nSecondo il D.P.R. 207/2010.\nSecondo l'art. 9 del d.P.R. 5 ottobre 2010, n. 207 (Il responsabile del procedimento per la realizzazione di lavori pubblici) si dispone:\nIl successivo art. 10 (Funzioni e compiti del responsabile del procedimento) detta gli ulteriori compiti affidati a questa figura, in particolare:"}
{"id": "1247098", "revid": "110157", "url": "https://it.wikipedia.org/wiki?curid=1247098", "title": "Bad Schallerbach", "text": "Bad Schallerbach \u00e8 un comune austriaco di 4 003 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\"). Localit\u00e0 termale, si trova a 308\u00a0m di altezza sul livello del mare e si estende su un territorio di 8,49\u00a0km\u00b2; ."}
{"id": "1247099", "revid": "122814445", "url": "https://it.wikipedia.org/wiki?curid=1247099", "title": "Baby Sitter (serie televisiva)", "text": "Baby Sitter (\"Charles in Charge\") \u00e8 una serie televisiva statunitense trasmessa dal 1984 al 1990.\nTrama.\nProtagonista della serie \u00e8 l'attore Scott Baio, famoso per aver interpretato Charles \"Chachi\" Arcola nel telefilm \"Happy Days\".\nEllen Travolta (sorella maggiore di John Travolta) nella serie interpreta la madre di Charles (Scott Baio). Ellen Travolta aveva gi\u00e0 interpretato il ruolo della madre di Scott Baio: era Louisa Arcola, madre di Charles \"Chachi\" Arcola nelle serie \"Happy Days\" e nel suo spin-off \"Jenny e Chachi\" (\"Joanie Loves Chachi\").\nSigla iniziale.\nLa colonna sonora \u00e8 stata composta da David Kurtz, Michael Jacobs, e Al Burton, ed eseguita da Shandi Sinnamon. Il tema musicale \u00e8 stato pi\u00f9 dolce nella prima stagione, ed \u00e8 stato remixato per quelle successive."}
{"id": "1247101", "revid": "110157", "url": "https://it.wikipedia.org/wiki?curid=1247101", "title": "Bruck-Waasen", "text": "Bruck-Waasen \u00e8 un comune austriaco di 2 317 abitanti nel distretto di Grieskirchen, in Alta Austria."}
{"id": "1247102", "revid": "110157", "url": "https://it.wikipedia.org/wiki?curid=1247102", "title": "Eschenau im Hausruckkreis", "text": "Eschenau im Hausruckkreis \u00e8 un comune austriaco di 1 037 abitanti nel distretto di Grieskirchen, in Alta Austria."}
{"id": "1247106", "revid": "110157", "url": "https://it.wikipedia.org/wiki?curid=1247106", "title": "Gallspach", "text": "Gallspach \u00e8 un comune austriaco di 2 843 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1247108", "revid": "110157", "url": "https://it.wikipedia.org/wiki?curid=1247108", "title": "Gaspoltshofen", "text": "Gaspoltshofen \u00e8 un comune austriaco di 3 561 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1247112", "revid": "110157", "url": "https://it.wikipedia.org/wiki?curid=1247112", "title": "Geboltskirchen", "text": "Geboltskirchen \u00e8 un comune austriaco di 1 414 abitanti nel distretto di Grieskirchen, in Alta Austria."}
{"id": "1247113", "revid": "1774108", "url": "https://it.wikipedia.org/wiki?curid=1247113", "title": "Baby Records", "text": "La Baby Records \u00e8 stata un'etichetta discografica italiana attiva, con questo marchio, dal 1974 al 1994.\nStoria.\nAnni settanta.\nLa Baby Records fu fondata nel 1974 dal discografico Federico Naggiar, conosciuto anche come Freddy Naggiar.\nLa sede era a Milano, in piazza della Repubblica 30; si trasfer\u00ec poi in via Timavo 34 mentre, nell'ultimo periodo della propria attivit\u00e0 in Italia, spost\u00f2 il proprio quartier generale in via Mecenate. Altre sedi successive sono state in via Abbondio Sangiorgio 12 e via Virgilio Inama 17.\nInizialmente, Naggiar firm\u00f2 un contratto di distribuzione con la Yep che gi\u00e0 nel 1975 ottenne un successo da hit parade con \"Torner\u00f2\" dei Santo California.\nSchlaks e Pupo.\nL'intuizione della dirigenza della BR era quella che, per poter ottenere visibilit\u00e0, si sarebbe dovuto produrre qualcosa di nuovo: si scelse per la disco music da una parte, e autori e stili completamente innovativi dall'altra, offrendo al pubblico artisti stranieri e finti stranieri, italiani noti o esordienti e personaggi televisivi celebri. Soprattutto per questi ultimi, come per altri, la mossa vincente \u00e8 stata la scelta di portarli a Sanremo con canzoni di tipo estremamente commerciale, anticipando le mode pop degli anni ottanta.\nFu cos\u00ec che, dopo la produzione di alcuni singoli strumentali, grazie alla presentazione da parte di Vince Tempera, venne prodotto il primo 45 giri dell'esordiente compositore statunitense Stephen Schlaks dal titolo \"Blue Dolphin/Antonia\". Col maestro Tempera, Schlaks form\u00f2 un connubio musicale che port\u00f2 ad un'originale miscela di tastiere elettroniche, violini, fiati e cori femminili. Innovativa, per l'Italia, \u00e8 stata anche l'idea di inserire il disco all'interno di una collana tematica, denominata \"Discoteque Love\". Nel 1975 fu la volta del primo LP della Baby Records: si trattava di Schlaks, con \"...s\u00ec ci sono anch'io\". Egli incise vari album di successo con la BR fino al 1982.\nNel 1976 inizi\u00f2 ad incidere Enzo Ghinazzi, un ragazzo toscano che gi\u00e0 lavorava alla Baby Records come rappresentante. Naggiar gli trov\u00f2 uno pseudonimo, Pupo, scelto per il fatto che sembrava ancora pi\u00f9 giovane di quanto non fosse, e se il suo primo 45 giri \"Ti scriver\u00f2\" pass\u00f2 inosservato, cos\u00ec come il successivo, con il terzo \"Io solo senza te\" (1977) arriv\u00f2 il primo ingresso in classifica. Il successo fu crescente con i successivi singoli \"Ciao\" del 1978, \"Forse\" del 1979, e soprattutto \"Su di noi\" del 1980 che si classific\u00f2 terzo al Festival di Sanremo. \"Gelato al cioccolato\" del 1979 e \"Pi\u00f9 di prima\" del 1980 furono due dei quattro album da lui incisi per la BR.\nPupo divent\u00f2 anche autore per altri artisti della casa discografica, come i Ricchi e Poveri in versione a tre, Donatella Milani e Paolo Barabani.\nAnni ottanta.\nLa Italodisco.\nLa dirigenza della BR ebbe la capacit\u00e0 di riscoprire talenti abbandonati da altre etichette, e questo gli permise un grande successo sia nella musica leggera che nella disco. Alla Baby Records si unirono i fratelli Carmelo e Michelangelo La Bionda, reduci da alcune produzioni con la Ricordi e da una manciata di singoli, senza grossi risultati. Naggiar comprese il potenziale del nuovo genere in Italia, e gi\u00e0 dal 1976 venne inciso l'LP \"Tutto va bene\" che, pur non riscuotendo un successo particolare, costitu\u00ec l'inizio di un'ascesa rapida sia per i due che per l'etichetta. Gli ottimi riscontri commerciali, infatti, giunsero con gli album successivi (\"Bandido\" del 1979) e con le hit \"Disco Bass\", \"1, 2, 3, 4... Gimme some more\" e \"One for You, One for Me\". Curiosamente, dal 1977 al 1980 furono presenti sul mercato con due pseudonimi differenti: il loro cognome e D. D. Sound.\nMa \u00e8 nel 1982 che, con la pubblicazione del singolo \"Masterpiece\", si inaugur\u00f2 con successo il cosiddetto filone Italo disco. Pubblicato inizialmente dall'etichetta romana indipendente Best Record, di Claudio Casalini, venne in seguito ristampato dalla Baby Records che permise al brano di raggiungere grande fama. L'interprete era Gazebo, nome d'arte di Paul Mazzolini, un giovane cantante italiano nativo di Beirut. Sempre sotto la guida di Naggiar, nell'estate del 1983, Gazebo pubblic\u00f2 il singolo \"I Like Chopin\" creato insieme al team della casa discografica. Il pezzo, scritto da Pierluigi Giombini e dallo stesso Gazebo rimase in testa alle classifiche europee per settimane e si fece conoscere anche in Giappone e negli Stati Uniti, diventando il maggior successo di Gazebo, nonch\u00e9 uno dei dischi pi\u00f9 venduti dell'etichetta e il secondo singolo pi\u00f9 venduto in Italia nell'anno 1983 (preceduto da \"Flashdance... What a Feeling\" di Irene Cara). Il passo successivo fu la pubblicazione dell'album d'esordio \"omonimo\" che raggiunse la sesta posizione nell'hit parade italiana, dal quale venne estratto un altro 45 giri da classifica, \"Lunatic\". Nel 1984 segu\u00ec l'uscita di un secondo 33 giri intitolato \"Telephone Mama\", che incontr\u00f2 minor favore di pubblico.\nGazebo scrisse anche il testo di \"Dolce vita\", destinato a diventare il pi\u00f9 grande successo discografico nella carriera di Ryan Paris, nome d'arte di Fabio Roscioli.\nUn altro volto della Italo disco targata Baby Records \u00e8 stato Den Harrow, pseudonimo di Stefano Zandri, che ebbe ottimi riscontri commerciali, soprattutto all'estero, con varie hit come \"Future Brain\" e \"Bad Boy\", entrambe incise nel 1985. La particolarit\u00e0 legata al \"Progetto Harrow\" stava nel fatto che Zandri rappresentava solo fisicamente tale progetto, mentre la voce apparteneva allo statunitense Tom Hooker, che incise anche col suo nome e col suo volto riuscendo ad entrare in classifica con \"Looking for love\".\nAltri successi del genere dance si ebbero con Spargo (\"You and me\" del 1980), Albert One, Pino Presti, Pink Project.\nProduzione strumentale.\nNel 1980 ebbe inizio la saga dei Rond\u00f2 Veneziano, ensemble musicale nato da un'idea di Freddy Naggiar e del compositore Gian Piero Reverberi. Il progetto prevedeva, inizialmente, un prodotto strumentale italiano, sulla falsariga delle canzoni di Angelo Branduardi, alternativo a quello internazionale di Stephen Schlaks, ideato qualche anno prima dall'etichetta. Per Reverberi la forma della ballata, senza un testo di supporto, appariva ripetitiva, perci\u00f2 si ingegn\u00f2 nel creare uno stile del tutto nuovo che fondeva la tradizione strumentale italiana barocca e la musica pop. Cos\u00ec, mise assieme nove musicisti che suonavano in abiti del XVIII secolo, trovata commerciale di forte impatto oltretutto supportata dai continui passaggi televisivi del loro primo brano \"Rond\u00f2 veneziano\". Infatti, il pezzo fu scelto da Silvio Berlusconi, sotto consiglio di Naggiar, come sigla di apertura e chiusura dei programmi della nascente Canale 5, andando in onda sei volte al giorno, destando, cos\u00ec, la curiosit\u00e0 degli ascoltatori. Venne pubblicato il primo 33 giri \"Rond\u00f2 Veneziano\", nome derivato dalla canzone e poi dato anche al progetto, che raggiunse la terza posizione della classifica e, tra l'altro, fu il decimo album pi\u00f9 venduto dell'anno in Italia. Seguirono altri LP che affermarono la loro popolarit\u00e0: \"La Serenissima\" del 1981, \"Odissea veneziana\" del 1984 e \"Casanova\" del 1985. Molto acquistata, anche in Europa, fu la compilation-remix \"Venezia 2000\" del 1983.\nProduzione pop.\nLa BR riusc\u00ec anche a rilanciare cantanti la cui carriera era in crisi da tempo. \u00c8 il caso dei Ricchi e Poveri e di Al Bano, in ribasso da qualche anno.\nI primi, provenienti dalla Fonit Cetra, approdarono all'etichetta di Naggiar nel 1980, anno in cui pubblicarono l'album \"La stagione dell'amore\", composto da canzoni scritte principalmente da Cristiano Minellono e Toto Cutugno. Il 33 giri, costituito da sonorit\u00e0 dance, novit\u00e0 per il quartetto genovese, e allo stesso tempo dall'utilizzo della polifonia, riusc\u00ec ad ottenere una discreta visibilit\u00e0 in Spagna. Ma ci\u00f2 non bastava per tornare alla ribalta, perci\u00f2 occorreva un cambiamento pi\u00f9 radicale. Cos\u00ec, l'anno seguente, Pupo, Dario Farina e Daniele Pace composero per il gruppo \"Sar\u00e0 perch\u00e9 ti amo\", brano ballabile dal ritornello immediato che i Ricchi e Poveri, nel frattempo rimasti in tre, proposero a Sanremo. Si classificarono quinti ma il brano vol\u00f2 al primo posto delle classifiche italiane, francesi e spagnole (con la corrispondente versione in lingua \"Sera porque te amo\"), e si diffuse con esiti sorprendenti anche nel resto d'Europa. Alla fine del 1981 risult\u00f2 la canzone italiana pi\u00f9 venduta dell'anno in patria e in Francia. A questa hit ne seguirono altre entrate nei piani alti delle classifiche: \"M'innamoro di te\", \"Come vorrei\", \"Piccolo amore\" e \"Cosa sei\", oltre a \"Made in Italy\", divenuta il loro biglietto da visita all'estero. Anche i vari album che incisero, \"E penso a te\" del 1981, \"Mamma Maria\" del 1982, e \"Voulez vous danser\" del 1983, vendettero molto.\nPer quanto riguarda Al Bano, Freddy Naggiar ebbe l'intuito di unirlo alla moglie Romina Power anche musicalmente, cosa avvenuta fino ad allora solo in un paio di occasioni nella seconda met\u00e0 degli anni settanta. Il loro primo singolo, \"Sharazan\" (un pezzo gi\u00e0 proposto nel 1980 a nome Zachar Orchestra), usc\u00ec nel 1981 ed ebbe da subito ottimi riscontri commerciali sia in Italia che in Europa, ma fu con il successivo, \"Felicit\u00e0\", che sbancarono le classifiche del 1982. Tale brano fu portato a Sanremo, dove raggiunse il secondo gradino del podio. Nello stesso periodo usc\u00ec \"Il ballo del qua qua\", canzone per i pi\u00f9 piccoli interpretata solo da Romina che risult\u00f2 una delle pi\u00f9 acquistate dell'anno in Italia. Entrambe le canzoni vennero inserite nell'LP \"Aria pura\".\nLa Baby Records ottenne anche due vittorie al Festival di Sanremo: nel 1984 con \"Ci sar\u00e0\" di Al Bano e Romina Power, che fu prima anche in hit parade, e nel 1985 con \"Se m'innamoro\" dei Ricchi e Poveri, sesta in hit parade.\nAltri artisti che incisero alla BR: Toto Cutugno (\"Serenata\", 1984) e Gigliola Cinquetti (\"Chiamalo amore\", 1985), entrambi con buoni riscontri commerciali; Mal (\"Sei la mia donna\", 1982) e Rosanna Fratello, invece, con esiti sotto le aspettative. Questi ultimi non furono gli unici passi falsi dell'etichetta: ci furono ulteriori tentativi di recupero di artisti sul viale del tramonto, come ad esempio i Collage, addirittura portati al Festival di Sanremo 1984 tra le nuove proposte con \"Quanto ti amo\"; o Le Orme, di cui nel 1987 venne pubblicato il 45 giri \"Dimmi che cos'\u00e8\" per la riunione del gruppo, che per\u00f2 non ebbe seguito con la Baby Records.\nFra gli autori fissi dell'etichetta vi erano Cristiano Minellono, Dario Farina (che incise anche qualche brano a nome suo, tra cui \"Sei la sola che amo\"), Daniele Pace, Gepy &amp; Gepy e Paolo Barabani; mentre gli arrangiamenti della maggior parte dei brani pop erano curati dal maestro Gian Piero Reverberi.\nLa Baby Records ha anche distribuito per il mercato estero europeo alcuni lavori discografici prodotti e realizzati da altre case discografiche italiane come il singolo \"L'italiano\" di Toto Cutugno e il 33 giri \"Bollicine\" di Vasco Rossi, entrambi usciti in Italia nel 1983 per la Carosello.\nLe compilation Mixage e Bimbomix.\nNel 1983 la Baby Records pubblic\u00f2 il primo volume delle compilation \"Mixage\", che raccoglieva le hit della disco made in Italy, e \"Bimbomix\", con canzoni rivolte al pubblico dei pi\u00f9 piccoli. Entrambe furono prodotte per tutti gli anni ottanta con risultati strepitosi, tanto che alla fine di ogni anno rientravano nella classifica degli album pi\u00f9 venduti in Italia.\nDagli anni novanta ad oggi: la chiusura.\nLa Baby Records entr\u00f2 in punta di piedi nel costoso mercato dei CD. Per la prima volta la produzione era esterna, affidata alla Polygram. Con la fine del decennio alcuni artisti, come i Ricchi e Poveri ed Al Bano e Romina lasciarono l'etichetta, mentre i nomi di punta dell'Italo disco cominciarono a perdere smalto; inoltre, in Italia, la produzione del genere divent\u00f2 sempre meno redditizia al punto che l'azienda trov\u00f2 nuovi interessi, dedicandosi a produzioni televisive e coproduzioni internazionali. Nel 1990 Naggiar cedette l'intero catalogo alla BMG (subentrata alla RCA Italiana). Non ci furono nuove produzioni fino al 1994, anno in cui la Baby Records cess\u00f2 di esistere, sostituita da \"Baby Records International\" per le produzioni future.\nLa chiusura della sede italiana.\nUn ritorno di fiamma della Italo disco anni ottanta si present\u00f2 all'inizio del nuovo millennio. Nel 1999 la Baby Records International, sfruttando la situazione, produsse un nuovo episodio della compilation storica \"Mixage\" anche su CD. Mixage venne riproposta anche negli anni successivi, distribuita per\u00f2 da Sony Music. L'ultima edizione fu Mixage 2001. Nel 2002 venne lanciato un nuovo lavoro di Rond\u00f2 Veneziano, chiamato \"La Piazza\". Le vendite complessive non furono per\u00f2 incoraggianti, al punto che, nel corso degli anni duemila inoltrati, la sede di via Mecenate venne definitivamente smantellata ammainando il logo Baby Records dal palazzo. Di fatto, a livello nazionale termin\u00f2 ogni attivit\u00e0.\nAl contrario, anche se sotto altri marchi, alcune iniziative sono state trasferite su altri territori, come Stati Uniti e America Latina dove, operando con marchi diversi, gli allora responsabili della BR hanno continuato la propria attivit\u00e0.\nStudi di registrazione e di missaggio.\nIndipendentemente dal genere da realizzare, spesso Naggiar mandava i suoi artisti ad incidere all'estero: \nquando si registrava in Italia, invece, venivano utilizzati i seguenti studi:\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1247115", "revid": "375872", "url": "https://it.wikipedia.org/wiki?curid=1247115", "title": "Grieskirchen", "text": "Grieskirchen \u00e8 un comune austriaco di abitanti nel distretto di Grieskirchen, in Alta Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\").\nGeografia fisica.\nGrieskirchen \u00e8 collocata nella Trattnachtal e il nucleo cittadino si trova sulla riva settentrionale del fiume Trattnach. Sorge a ; l'estensione del territorio comunale da nord a sud \u00e8 di e da ovest a est di . La superficie totale \u00e8 di 11,74 chilometri quadrati, di cui il 10,3% coperto di boschi e il 70,9 % usato per l'agricoltura.\nStoria.\nGrieskirchen \u00e8 menzionata per la prima volta nel 1321. Nel 1398 Andreas von Polheim compr\u00f2 il castello di Tegernbach, il mercato e il tribunale, mentre nel 1514 Sigmund Ludwig von Polheim acquist\u00f2 il dominio su Parz e fece ricostruire il castello. Lo stesso Von Polheim nel 1564 ottenne il diritto di mercato per Grieskirchen, che due decenni dopo, nel 1585, fu colpita da un'epidemia di peste.\nNel 1613 Grieskirchen acquis\u00ec lo status di citt\u00e0, definito dieci anni dopo da un primo statuto; nel 1626 si registrarono tumulti contadini e nel 1714-1715 ci fu un'altra epidemia di peste, seguita nel 1747 da un grave incendio. In epoca napoleonica, tra il 1809 e il 1816, Grieskirchen fu citt\u00e0 di confine del Regno di Baviera.\nTra il XIX e l'inizio del XX secolo la citt\u00e0 venne dotata di importanti strutture pubbliche: la posta nel 1838, la linea ferroviaria Wels-Passavia nel 1861, l'ospedale nel 1912 e una scuola nel 1920. Il 12 settembre 1938 ha inglobato i comuni soppressi di Manglburg e Parz. Nel secondo dopoguerra furono aperti un liceo (1966) e una scuola di musica (1979).\nEconomia.\nL'industria di veicoli e macchine agricole P\u00f6ttinger Landtechnik, esporta in tutto il mondo e contribuisce significativamente all'economia e all'occupazione della citt\u00e0; fondata nel 1871, la fabbrica conta impiegati. A Grieskirchen si trovano anche una birreria (Brauerei Grieskirchen), fondata nel 1871 e che produce la birra Grieskirchner, limonata e birra bianca, e il mulino Haberfellner (Haberfellner-M\u00fchle), impresa familiare che \u00e8 tra i mulini pi\u00f9 moderni dell'Europa ed \u00e8 la pi\u00f9 grande azienda del settore in Austria."}
{"id": "1247116", "revid": "110157", "url": "https://it.wikipedia.org/wiki?curid=1247116", "title": "Haag am Hausruck", "text": "Haag am Hausruck \u00e8 un comune austriaco di 2 159 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1247119", "revid": "767487", "url": "https://it.wikipedia.org/wiki?curid=1247119", "title": "Heiligenberg (Austria)", "text": "Heiligenberg \u00e8 un comune austriaco di 674 abitanti nel distretto di Grieskirchen, in Alta Austria."}
{"id": "1247121", "revid": "110157", "url": "https://it.wikipedia.org/wiki?curid=1247121", "title": "Hofkirchen an der Trattnach", "text": "Hofkirchen an der Trattnach \u00e8 un comune austriaco di 1 641 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1247125", "revid": "110157", "url": "https://it.wikipedia.org/wiki?curid=1247125", "title": "Kallham", "text": "Kallham \u00e8 un comune austriaco di 2 449 abitanti nel distretto di Grieskirchen, in Alta Austria."}
{"id": "1247127", "revid": "110157", "url": "https://it.wikipedia.org/wiki?curid=1247127", "title": "Kematen am Innbach", "text": "Kematen am Innbach \u00e8 un comune austriaco di 1 641 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1247128", "revid": "110157", "url": "https://it.wikipedia.org/wiki?curid=1247128", "title": "Meggenhofen", "text": "Meggenhofen \u00e8 un comune austriaco di 1 492 abitanti nel distretto di Grieskirchen, in Alta Austria."}
{"id": "1247129", "revid": "767487", "url": "https://it.wikipedia.org/wiki?curid=1247129", "title": "Michaelnbach", "text": "Michaelnbach \u00e8 un comune austriaco di 1 266 abitanti nel distretto di Grieskirchen, in Alta Austria."}
{"id": "1247131", "revid": "110157", "url": "https://it.wikipedia.org/wiki?curid=1247131", "title": "Natternbach", "text": "Natternbach \u00e8 un comune austriaco di 2 330 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1247133", "revid": "110157", "url": "https://it.wikipedia.org/wiki?curid=1247133", "title": "Neukirchen am Walde", "text": "Neukirchen am Walde \u00e8 un comune austriaco di 1 609 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1247134", "revid": "30445", "url": "https://it.wikipedia.org/wiki?curid=1247134", "title": "Modiglione", "text": "Il modiglione (dal latino \"mutulus\"), detto anche modione, \u00e8 una mensola scolpita che sostiene la parte superiore sporgente della cornice negli ordini architettonici e in particolare in quelli corinzio e composito, e pi\u00f9 precisamente del tipo di cornice \"con mensole\" introdotto nell'architettura ellenistica e poi romana.\nForme.\nI modiglioni possono essere di varie forme: quella pi\u00f9 comune a Roma e nelle province occidentali dell'impero romano \u00e8 a doppia voluta, decorata inferiormente da una foglia d'acanto e da nastri ad S sui fianchi, mentre nelle province orientali assumono a volte la forma di un piccolo architrave.\nIl termine \"modiglione\" \u00e8 in uso dal XVI secolo e, secondo la definizione di Filippo Baldinucci si tratta di una specie di \u00abmensola di varie forme che gli architetti pongono sotto il gocciolatojo de' cornicioni... e fanno ufficio di reggerli.\u00bb. A. C. Quatrem\u00e8re de Quincy ne registra alcune variet\u00e0: \"a controsenso\", \"a piombo\", \"a mensola\", \"rampanti\" e nota, come altri autori, che i modiglioni sono tipici dell'ordine corinzio scrivendo inoltre che: \u00abI modiglioni sono rispetto al corinzio ci\u00f2 che i mutuli sono rispetto al dorico.\u00bb"}
{"id": "1247137", "revid": "110157", "url": "https://it.wikipedia.org/wiki?curid=1247137", "title": "Neumarkt im Hausruckkreis", "text": "Neumarkt im Hausruckkreis \u00e8 un comune austriaco di 1 412 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\")."}
{"id": "1247138", "revid": "110157", "url": "https://it.wikipedia.org/wiki?curid=1247138", "title": "Peuerbach", "text": "Peuerbach \u00e8 un comune austriaco di 2 218 abitanti nel distretto di Grieskirchen, in Alta Austria; ha lo status di citt\u00e0 (\"Stadt\")."}
{"id": "1247139", "revid": "36426", "url": "https://it.wikipedia.org/wiki?curid=1247139", "title": "De' Medici", "text": ""}
{"id": "1247142", "revid": "1762097", "url": "https://it.wikipedia.org/wiki?curid=1247142", "title": "Medici", "text": "La casata dei Medici \u00e8 un'antica famiglia fiorentina di origine toscana, che si rese una delle dinastie protagoniste e di centrale importanza nella storia d'Italia e d'Europa a partire dal XV secolo e fino al XVIII secolo.\nIl potere mediceo dur\u00f2 quasi ininterrotto, tranne qualche periodo di breve durata, dal 1434 con la signoria cittadina di Cosimo de' Medici, detto \"il Vecchio\" fino al 1737 con la morte senza eredi del granduca Gian Gastone de' Medici, l'ultimo della sua dinastia ed anche ultimo membro maschio legittimo della linea principale.\nDi origine umile e provenienti dalla regione geografica del Mugello, i Medici sono attestati almeno dal XII secolo; le attivit\u00e0 delle loro prime generazioni riguardarono la mercatura, la Tessitura, l'agricoltura e solo sporadicamente l'attivit\u00e0 bancaria. I Medici tuttavia iniziarono la loro ascesa al potere proprio grazie ad un banchiere, Giovanni di Bicci de' Medici, che fece grande fortuna con il banco da lui fondato, il Banco dei Medici. In tal modo la famiglia acquist\u00f2 nel tempo ricchezza e lustro, divenendo finanziatrice delle realt\u00e0 pi\u00f9 influenti nel panorama politico europeo, tanto da diventare i banchieri del Papa e a finanziare imprese quali la conquista del Ducato di Milano da parte di Francesco Sforza e la vittoria di Edoardo di York nella Guerra delle due rose. \nCol figlio di Giovanni, Cosimo de' Medici, detto \"il Vecchio\", la famiglia ottenne \"de facto\" il pieno controllo della Repubblica di Firenze, che si trasform\u00f2 poi in dignit\u00e0 nobiliare con il controllo del Ducato di Firenze prima e del Granducato di Toscana poi.\nCon l'avvento al governo del nipote di Cosimo, Lorenzo de' Medici, detto \"il Magnifico\", incarnazione del principe umanista, il potere mediceo fu uno dei principali poli propulsivi per la nascita e lo sviluppo del Rinascimento: i signori di Firenze erano trattati come sovrani dagli altri monarchi europei e la vita artistica e culturale della Firenze del XV secolo era punto di riferimento per tutta Europa, grazie anche all'instancabile opera di promozione culturale svolta dal Magnifico. Politicamente, Lorenzo si premur\u00f2 di conservare l'equilibrio degli Stati italiani attraverso la salvaguardia della Lega Italica promossa dal nonno, garantendo all'Italia un lungo periodo di pace interna e di sviluppo. Dopo la sua morte nel 1492, i suoi eredi non furono altrettanto capaci, contribuendo a far precipitare la Penisola nella rovinosa serie di conflitti noti come Guerre d'Italia, che segnarono la sempre maggiore marginalizzazione degli Stati italiani nell'Europa delle grandi potenze nazionali.\n&lt;br&gt;\nLa famiglia Medici ha dato anche i natali a tre Pontefici della Chiesa cattolica: \n- Leone X, figlio di Lorenzo il Magnifico e Clarice Orsini, fu l'ultimo papa ad essere semplice diacono al momento dell'elezione; egli port\u00f2 alla corte pontificia lo splendore e i fasti tipici della cultura delle corti rinascimentali. Il 3 gennaio 1521 scomunic\u00f2 Martin Lutero con la bolla pontificia \"Decet Romanum Pontificem\". \n- Clemente VII, cugino di Leone X, neg\u00f2 il divorzio ad Enrico VIII d'Inghilterra e dovette subire lo Scisma anglicano; inoltre, durante il suo papato vi fu il Sacco di Roma del 1527. Entrambi i papi furono grandi mecenati, nella tradizione di famiglia. \n- Leone XI regn\u00f2 invece per meno di un mese nell'aprile del 1605. \nLa famiglia conta anche due importanti regine consorti di Francia: Caterina de' Medici, una delle pi\u00f9 potenti ed influenti regine francesi e ultima discendente diretta del Magnifico, e Maria de' Medici, figlia del granduca Francesco I de' Medici e nonna di Luigi XIV di Francia, detto \"il Re Sole\".\nCon Cosimo I de' Medici e l'avvento del Granducato nella seconda met\u00e0 del XVI secolo, i Medici divennero sovrani a tutti gli effetti unificando sotto il loro scettro gran parte della Toscana, con l'unica eccezione dell'indipendente Repubblica di Lucca e dello Stato dei Presidi, sotto dominazione spagnola.\nIl governo dei granduchi medicei fu inizialmente illuminato come quello dei loro avi: diedero impulso ai commerci, proclamarono la tolleranza religiosa con le famose Leggi livornine del 1591-1593 e furono mecenati delle arti e della scienza, patrocinando Galileo Galilei, astronomo di corte di Cosimo II de' Medici, e fondando, con il cardinale Leopoldo de' Medici, l\"'Accademia del Cimento\", la prima istituzione scientifica in Europa a promuovere il metodo scientifico galileiano.\nIl malgoverno degli ultimi granduchi e la morte senza eredi dell'ultimo sovrano mediceo Gian Gastone de' Medici, nel 1737, port\u00f2 il Granducato nelle mani di Francesco I di Lorena, marito dell'imperatrice Maria Teresa d'Austria, rimanendo ai loro discendenti fino all'Unit\u00e0 d'Italia.\nLa sorella di Gian Gastone, Anna Maria Luisa de' Medici, ultimo effettivo membro legittimo del ramo granducale, stipul\u00f2 il celebre \"Patto di famiglia\" con gli Asburgo-Lorena, in cui lasciava per testamento l'immenso patrimonio artistico e culturale alla citt\u00e0 di Firenze. L'accordo prevedeva che i nuovi successori non potessero spostare \u00ab [...] \"o levare fuori della Capitale e dello Stato del Granducato, Gallerie, Quadri, Statue, Biblioteche, Gioje ed altre cose preziose, della successione del Serenissimo GranDuca, affinch\u00e9 esse rimanessero per ornamento dello Stato, per utilit\u00e0 del Pubblico e per attirare la curiosit\u00e0 dei Forestieri\"\u00bb, come scrisse lei stessa.\nAttualmente sopravvivono solo due rami cadetti: quello dei Medici di Ottajano, principi di Ottajano e duchi di Sarno, trapiantati nel Regno di Napoli sin dal XVI secolo; e quello dei Medici Tornaquinci, gi\u00e0 marchesi di Castellina, rimasti nell'originaria Toscana.\nStoria.\nOrigini.\nLa famiglia proveniva dal contado del Mugello e trae origine da un Medico di Potrone, nato intorno al 1046. Alcuni esponenti della famiglia, tutti discendenti di Medico di Potrone, tra il Duecento e il Trecento si guadagnarono una considerevole ricchezza con le manifatture laniere che in quel tempo videro un periodo di crescita della domanda, in Italia e all'estero, soprattutto in Francia e Spagna. Agli inizi del Trecento i Medici avevano gi\u00e0 avuto due Gonfalonieri di Giustizia, la massima carica della Repubblica fiorentina, e per tutta la prima met\u00e0 del secolo fecero parte dell'oligarchia che dominava la citt\u00e0.\nSolitamente le fonti e la tradizione letteraria ricordano che i Medici erano originari del Mugello, la zona a nord-est di Firenze oggi comprendente i territori comunali di Barberino di Mugello, San Piero a Sieve, Scarperia, Borgo San Lorenzo e Vicchio. Tale informazione invero non ha fondamenti documentari certi, ma \u00e8 la pi\u00f9 probabile in quanto si basa sul fatto che dal XIV secolo i Medici risultano essere proprietari fondiari della zona. Era infatti naturale per i mercanti del Duecento, che alimentavano le loro fortune economiche in citt\u00e0, acquistare terre nella zona del contado da cui provenivano. A sostenere tale ipotesi, vi sono le leggende fiorite soprattutto in epoca granducale (XVI-XVII secolo), quando la fantasia e la penna degli eruditi di corte si esercitavano a dar lustro alle origini della stirpe allora regnante in Toscana. Secondo un manoscritto secentesco oggi nella Biblioteca Moreniana, in epoca altomedievale i Medici furono legati agli Ubaldini, allora feudatari molto potenti nel Mugello, e almeno dal 1030 possedevano i castelli di Castagnolo e di Potrone appunto, situati presso l'odierna Scarperia.\nIl manoscritto della Biblioteca Moreniana n. 24, che tramanda una sorta di romanzo cortigiano intitolato \"Origine e discendenza della casa dei Medici di Firenze\" ed attribuito a Cosimo Baroncelli (1569-1626), cameriere di Don Giovanni de' Medici, presentando come capostipite un certo Averardo de' Medici (nome poi ricorrente nella famiglia fra Due e Trecento), che fu un comandante dell'esercito di Carlo Magno imperatore, nonch\u00e9 \u00abrifondatore\u00bb di Firenze, riporta un racconto che intende nobilitare le origini della schiatta medicea e del suo stemma narrando come il valoroso Averardo, mentre era impegnato a liberare il territorio toscano dall'invasione dei Longobardi, ebbe a sconfiggere un gigante chiamato Mugello, che terrorizzava la zona omonima dell'Alta Val di Sieve'. &lt;br&gt;\nDurante lo scontro, il gigante Mugello avrebbe conficcato la propria mazza dentata (o forse le palle del flagello) nello scudo dorato di Averardo: i segni rimasti impressi sull'arma del cavaliere suggerirono l'emblema araldico delle palle o \u00abbisanti\u00bb nel blasone mediceo.\nCos\u00ec, dopo la mitica impresa di Averardo, i lontani avi di Cosimo il Vecchio e Lorenzo il Magnifico si sarebbero trasferiti nella regione del Mugello. La notizia che i Medici si insediassero in Mugello in epoca tanto antica (l'ultimo quarto dell'VIII secolo) sembra, per\u00f2, ridimensionata da un'altra testimonianza. Il \"Libro di memorie di Filigno de' Medici\" scritto nel 1374 ricorda infatti che i Medici compirono i primi consistenti acquisti di terre in Mugello fra il 1260 e il 1318, mentre possedevano immobili di una certa rilevanza a Firenze almeno gi\u00e0 dal 1169. &lt;br&gt;\nUtilizzando gli scarsi dati disponibili, risulta in ogni caso difficile stabilire se i Medici, agli albori della loro storia, siano stati proprietari terrieri molto agiati che hanno cercato in citt\u00e0 nuove occasioni di ascesa e sviluppo, oppure se invece siano stati cittadini abbienti che per estendere la loro influenza e il loro potere hanno realizzato alleanze propizie con famiglie nobili e investimenti nelle campagne.\nPrimi componenti dei Medici.\nLe prime notizie certe sui Medici, sia pure scarne e frammentarie, si hanno comunque a partire dal XII secolo.Dal Libro di memorie scritto nel Trecento da Filigno de' Medici, si ricava che gi\u00e0 allora i suoi avi erano residenti a Firenze: nel 1169, con i Sizi e altri, fecero costruire la torre nel popolo di San Tommaso presso il Mercato Vecchio (nella zona oggi fra piazza della Repubblica e via de' Medici); inoltre, nel 1180 i Medici e i Sizi andarono davanti al vescovo Giulio per contendersi il patronato sulla medesima chiesa di San Tommaso (detta anche di San Famaso). &lt;br&gt;\nFra il XII e il XIII secolo visse Giambuono, considerato il capostipite della stirpe. Dal Duecento si hanno le prime notizie documentarie sui membri della famiglia, a cominciare da un atto del 1201, in cui viene citato Chiarissimo di Giambuono fra i delegati della Repubblica fiorentina firmatari di un patto con i senesi. &lt;br&gt;\nNella prima met\u00e0 del XIII secolo, i Medici si dividono in tre linee di discendenza principali, facenti capo rispettivamente a Bonagiunta (ramo estinto nel 1363), Chiarissimo e Averardo.\nBonagiunta, figlio di Giambuono.\n\u00c8 documentato nel 1216 come consigliere del Comune e nel 1221 come testimone di un atto. Figli di Bonagiunta furono Ugo e Galgano, creditori del conte palatino Guido Guerra. Alla met\u00e0 del secolo Ugo spos\u00f2 Dialta di Scolaio Della Tosa, famiglia nobile e prestigiosa, con la quale il ramo di Bonagiunta entrava cos\u00ec in consorteria.\nDal matrimonio nacquero Scolaio e Gano (o Galgano). Fra il 1267 e il 1268 Scolaio fu fra i \u201cmaggiorenti\u201d del partito guelfo. Nel 1269 i due fratelli, ancora proprietari della torre di San Tommaso, furono risarciti dei danni inferti dai ghibellini sui loro beni immobili al Mercato Vecchio. Figlio di Gano fu Bonagiunta, citato nel 1278 con Averardo fra i consiglieri cittadini del nuovo governo guelfo. Negli atti di pace fra guelfi e ghibellini stipulati dal cardinale Latino Malabranca Orsini, vi sono fra i firmatari guelfi Scolaio e Bonagiunta.\nArdingo, figlio del guelfo Bonagiunta, sembra essere il primo ad assumere prestigiose cariche pubbliche: infatti, fu eletto priore delle Arti nel 1291, nel 1313 e nel 1316; fu inoltre tesoriere del Comune e Gonfaloniere di Giustizia nel 1296 e nel 1307 (il primo della famiglia); spos\u00f2 infine la nobile Gemma de' Bardi. Suo fratello Guccio fu anch'egli gonfaloniere nel 1299. Fra il 1296 e il 1343 Ardingo e altri undici componenti della famiglia Medici assunsero il titolo di priore per ben 27 volte. Inoltre il figlio di Ardingo, Francesco, segu\u00ec le orme paterne e fu anch'egli un importante uomo politico: fu tra i XIV probiviri incaricati di ripristinare il governo repubblicano dopo la cacciata del Duca di Atene nel 1343 (per mano del quale un altro Medici, Giovanni di Bernardo, era stato decapitato lo stesso anno), mentre nel 1348, l'anno della Peste nera, fu gonfaloniere di Giustizia. In generale il ramo di Bonagiunta fra Due e Trecento risulta abbastanza impegnato in politica e onorato da prestigiose cariche pubbliche, grazie anche al legame di consorteria con i Della Tosa. Alcuni della famiglia svolsero un'attivit\u00e0 bancaria, sia pure probabilmente modesta, alimentata fin dall'inizio dal prestito a interesse, ma ben presto dovettero far fronte a una forte crisi economica. Cos\u00ec nel 1348 i discendenti di Bonagiunta vendettero le case e il terreno acquistato pochi decenni prima sulla direttrice oggi su Via de' Martelli\u2013via Cavour, dove poi sarebbe sorto il quattrocentesco Palazzo Medici.\nL'ultimo rappresentante della linea maschile discendente da Bonagiunta fu Fantino, socio di Giovanni di Bicci fra il 1422 e il 1426 e bisnipote di uno dei fratelli di Ardingo. Tale discendenza si estinse alla met\u00e0 del Quattrocento.\nChiarissimo, figlio di Giambuono.\nChiarissimo di Lippo di Giambuono risulta nel 1240 creditore nei confronti del monastero di Camaldoli e nel 1253 fu nominato cavaliere. Suo figlio Giambuono fu ufficiale dell'esercito riunito per affrontare i senesi nella rovinosa Battaglia di Montaperti. Fra gli eletti al Priorato delle Arti nel 1322 ci fu Bernardo di Giambuono, che ai primi del Trecento fra le schiere dei guelfi Neri fu responsabile di violenze efferate nei confronti dei Bianchi. &lt;br&gt;\nAnche il figlio Giovanni di Bernardo, nonostante una condanna a morte per omicidio poi revocata, fu ripetutamente chiamato al Priorato delle Arti e ad altre importanti cariche pubbliche: fu infatti gonfaloniere della Repubblica nel 1333 e nel 1340, ambasciatore a Lucca nel 1341, e venne decapitato nel 1343 per ordine del Duca di Atene, a causa delle sue simpatie popolari. Un suo cugino, Bonino di Lippo (Filippo) di Chiarissimo, fu anche egli gonfaloniere nel 1312. &lt;br&gt;\nSuo nipote Salvestro di Alemanno, bisnipote di Chiarissimo, \u00e8 forse il Medici pi\u00f9 celebre del Trecento per aver partecipato al tumulto dei Ciompi nel 1378.&lt;br&gt;\nPrima di allora si era distinto per aver assunto prestigiose cariche pubbliche e importanti compiti diplomatici. \nNel 1351 si impegn\u00f2 con successo nella guerra contro i Visconti in difesa del castello di Scarperia. Nel 1378 era gonfaloniere, quando lasci\u00f2 emergere incontrollata la rivolta capeggiata da Michele di Lando, per opporsi ai suoi avversari politici di stampo conservatore. Per questo fu condannato all'esilio nel 1382 per cinque anni. Mor\u00ec nel 1388 e fu sepolto nel Duomo. Misera sorte fra avventatezze e prevaricazioni tocc\u00f2 anche ai famigliari di Salvestro: il figlio Niccol\u00f2 fu assassinato nel 1364; venne accusato del reato lo zio Bartolomeo di Alemanno, che riusc\u00ec a farsi annullare la condanna a morte. Costui nel 1360 tent\u00f2 un colpo di Stato. Nel 1377 di Africhello di Alemanno, un altro fratello di Salvestro, fu notevole per soprusi inferti a una povera vedova alla quale voleva sottrarre le terre. Verso la fine del secolo, Antonio di Bartolomeo partecip\u00f2 a una sollevazione capeggiata da Donato Acciaioli, che cost\u00f2 a lui e al cugino Alessandro l'esilio.\nIn generale, nel Trecento, dunque, mentre i discendenti di Bonagiunta vivevano una inarrestabile crisi economica, a molti altri esponenti della famiglia Medici tocc\u00f2 l'esilio, l'interdizione dai pubblici uffici o persino la condanna a morte, per atti di violenza, soprusi, aggressioni e persino omicidi.\nAverardo, figlio di Giambuono.\nInfine l'ultimo ramo, quello di Averardo. Costui risulta il primo Medici impegnato a comprare terre in Mugello: infatti nel 1260 avvi\u00f2 una vasta opera di acquisti in questa area del contado fiorentino, terminata nel 1318 dal figlio omonimo. Averardo di Averardo, gi\u00e0 priore (1309) e poi gonfaloniere (1314), divise tali propriet\u00e0 fra i sei figli nel 1320.\nI figli di Averardo (Jacopo, Giovenco, Salvestro, Francesco, Talento e Conte) dettero vita ad una florida attivit\u00e0 bancaria fondando la compagnia \"filii Averardi\", di cui per\u00f2 si hanno notizie solo fino al 1330. Dopo tale data non risultano altre attivit\u00e0 finanziarie concertate in gruppo da membri della famiglia Medici, forse anche a causa dei frequenti disaccordi e contrasti sorti fra i vari componenti, di solito sollevati per questioni di propriet\u00e0 o eredit\u00e0. Il prestito a interesse continu\u00f2, comunque, ad essere molto praticato, anche se solo individualmente.\nUn figlio di Talento, Mario, divenne gonfaloniere nel 1343. Nella difficile situazione in cui i Medici si trovarono dalla met\u00e0 del Trecento, si distinsero alcune personalit\u00e0 che risollevarono le sorti della famiglia. In particolare Giovanni, figlio di Conte e nipote di Averardo, fu attivissimo nella vita pubblica: fu gonfaloniere nel 1349, nel 1353, nel 1356; fu vicario a Pescia (1346) e podest\u00e0 a Prato (1365); venne incaricato di varie missioni diplomatiche e militari fuori dei confini fiorentini (Lucca, Piemonte, Pistoia, Siena, Milano). Nel 1351 Giovanni divenne capitano della provincia del Mugello e, con lo zio Salvestro, si impegn\u00f2 nella difesa militare del castello di Scarperia dall'assedio delle truppe viscontee. L'anno seguente era a Napoli fra gli ambasciatori inviati dalla Repubblica fiorentina per rendere omaggio alla nuova regina Giovanna I. Nel 1355 con Antonio Adimari, al comando di 200 cavalieri fiorentini, scort\u00f2 Carlo IV fino a Roma per l'incoronazione.\nFra il 1335 e il 1375 Giovanni e i fratelli, fra cui Filigno di Conte, comprarono per circa 9.000 fiorini d'oro 170 appezzamenti di terreno perlopi\u00f9 nella zona del Mugello. Gli stessi Giovanni e Filigno si preoccuparono di accrescere anche gli immobili in citt\u00e0 di loro propriet\u00e0, anche se vi investirono molto meno denaro rispetto ai beni fondiari in contado. Fra il 1348 e il 1373 comprarono diverse case e botteghe nell'area fra il Mercato Vecchio e il Ponte Vecchio. Essi risiedevano proprio nella zona del Mercato, come i loro avi, e l\u00ec possedevano fra l'altro la torre di San Tommaso e una loggia. Decisero per\u00f2 di andare a risiedere altrove e di riservare gli antichi immobili agli affari e alle attivit\u00e0 commerciali. Nel 1349 comprarono infatti le prime nove parti di un \u201cpalagio\u201d su via Larga. In quella medesima strada, i discendenti di Bonagiunta avevano posseduto case e un terreno, venduti appena l'anno prima. Nel 1361 Giovanni di Conte e i fratelli acquistarono le rimanenti undici parti dell'edificio, che poi nel Quattrocento si sarebbero trasformati nella \u201ccasa vecchia\u201d di famiglia. Nel 1375 i figli di Conte de' Medici risultano inoltre proprietari di altre sei case adiacenti.\nNel 1374 Filigno di Conte scrisse il 'Libro di Memorie' che costituisce un'importante fonte di notizie sulla sua famiglia e sulle sue propriet\u00e0 dal XII secolo in poi.\nAscesa dei Medici.\nIn generale, come si pu\u00f2 evincere dai dati sopra riportati, i Medici furono attivi protagonisti della vita pubblica ed economica della citt\u00e0 ben prima della loro grande ascesa, anche se \u00e8 solo con essa che assunsero fama e prestigio internazionale.\nGiovanni di Bicci.\nGiovanni di Bicci (1360-1429) fu un uomo molto ricco e, grazie alla sua benignit\u00e0, benvoluto dalla cittadinanza. Poco si sa della parte iniziale della sua vita, perch\u00e9, uomo assai modesto e prudente, evit\u00f2 di mettersi in evidenza sulla scena politica ma si dedic\u00f2 solamente ad aumentare il suo patrimonio che divenne in breve tempo ingentissimo. Nonostante tale riservatezza, fu Priore nel 1402, nel 1408, nel 1411 e infine nel 1421 fu gonfaloniere di Giustizia (questo dimostrerebbe che non fu mai perseguitato dal governo aristocratico, che anzi cerc\u00f2 di assimilarlo).\nLa sua solida ricchezza era nata dalla sua attivit\u00e0 di banchiere, attraverso la creazione di una rete di compagnie d'affari, che aveva un'importantissima filiale a Roma, dove appaltava le entrate delle decime papali, un mercato ricchissimo e di grande prestigio che gradualmente riusc\u00ec ad avere sgombro da altri concorrenti. Erroneamente si ritenne nell'Ottocento che Giovanni di Bicci appoggiasse l'istituzione del \"catasto\", un sistema di tassazione che per la prima volta colpiva in maniera proporzionale in base al reddito e ai possedimenti delle singole famiglie, una misura insomma che colp\u00ec tutta la classe dei pi\u00f9 abbienti a Firenze, ma che sollev\u00f2 i ceti minori e i piccoli-medi imprenditori da una tassazione sempre pi\u00f9 gravosa, in seguito alle numerose guerre contro i Visconti di Milano. Questo errore era basato su quanto era detto da Giovanni Cavalcanti nelle sue \"Storie fiorentine\" ma in realt\u00e0 contraddetto dai documenti che dimostrano in modo inoppugnabile che la legge del catasto fu proposta e difesa e fatta approvare da Rinaldo degli Albizzi e da Niccol\u00f2 da Uzzano, i due massimi esponenti del partito aristocratico. Peraltro non ci fu da parte di Giovanni di Bicci una vera e propria ostilit\u00e0 alla legge in s\u00e9, ma alle sue modalit\u00e0 d'applicazione, soprattutto per il fatto che i proventi della nuova tassazione sarebbero serviti per finanziare una inutile guerra contro Milano promossa dagli oligarchi e alla quale Giovanni era fermamente contrario.\nDai suoi due figli, Cosimo e Lorenzo, nacquero i due rami principali della famiglia, quello detto \"di Cafaggiolo\" e quello \"Popolano\". La sua fortuna, come era usanza del tempo, venne ereditata solo dal figlio primogenito, Cosimo, per non frammentare il patrimonio familiare.\nCosimo il Vecchio.\nCosimo (1389-1464) ebbe un carattere energico, nel segno del padre, anche se in sostanza molto diverso. Aveva infatti una tempra da dominatore che lo port\u00f2 ad essere ancora pi\u00f9 potente e ricco del genitore. Oltre alla notevole abilit\u00e0 come uomo d'affari, oltre ad essere un appassionato uomo di cultura e un grande mecenate, fu soprattutto uno dei pi\u00f9 importanti politici del Quattrocento italiano.\nCosimo si accorse ben presto che la ricchezza familiare era ormai troppo grande per essere tutelata senza copertura politica, per via delle operazioni finanziarie di entit\u00e0 sempre pi\u00f9 ragguardevoli e quindi rischiose. Perci\u00f2 inizi\u00f2 la sua ascesa verso le leve del potere della Repubblica fiorentina. Si manifest\u00f2 subito la sua proverbiale prudenza: egli non mirava a diventare signore della citt\u00e0, magari con un colpo di mano o cercando di essere eletto nei ruoli pi\u00f9 prestigiosi di governo, ma la sua figura rest\u00f2 in ombra, vero burattinaio di una serie di personaggi fidati che per lui ricoprivano incarichi chiave nelle istituzioni.\nIl potere era in quel momento detenuto in particolare dagli Albizzi, da Niccol\u00f2 da Uzzano, da alcuni Strozzi, Peruzzi, Castellani.\nCrescendo la popolarit\u00e0 di Cosimo ed il numero dei suoi amici, coloro che detenevano il potere iniziarono a vedere in lui una minaccia. Il 1\u00ba settembre 1433, secondo il volere di Rinaldo degli Albizzi, venne estratto come Gonfaloniere di Giustizia Bernardo Guadagni ed una Signoria profondamente legata agli Albizzi ed ai suoi adepti. La nuova Signoria fece imprigionare Cosimo nel settembre 1433 con l'accusa di aver fomentato cospirazioni e complotti all'interno della citt\u00e0 e di aver operato scientemente e con dolo perch\u00e9 Firenze entrasse in guerra con Lucca. Erano accuse confuse e false che avrebbero dovuto condurre Cosimo a morte.\nManc\u00f2 a Rinaldo degli Albizzi la fredda determinazione di condurre le cose all'estremo. Una serie di \"bustarelle\" abilmente distribuite da Cosimo evitarono a quest'ultimo la condanna a morte, con la conversione della pena in esilio: fu la cosiddetta \"prima cacciata dei Medici\". Dopo la partenza di Cosimo per Padova e Venezia, le istituzioni repubblicane ebbero una continua instabilit\u00e0.\nRinaldo degli Albizzi non era uomo della stessa tempra del padre e nella situazione che precipitava non ebbe il coraggio o la forza di esercitare un controllo sulle estrazioni, errore che non ripet\u00e9 invece Cosimo, che una volta al potere condizion\u00f2 in maniera totale i nomi degli imborsati e di fatto evit\u00f2 le avventurose estrazioni a sorte. Cos\u00ec nel settembre 1434 fu estratta una Signoria completamente favorevole ai Medici. Cosimo fu quindi richiamato a Firenze appena un anno dopo la sua partenza e furono mandati in esilio i suoi oppositori.\nL'entrata trionfale di Cosimo, acclamato dal popolo, che preferiva i tolleranti Medici agli oligarchici e aristocratici Albizzi e Strozzi, segn\u00f2 il primo grande trionfo della casata medicea.\nEgli, abilissimo politico, continu\u00f2 a mantenere intatte le libere istituzioni, favor\u00ec industrie e commerci, attirandosi sempre pi\u00f9 le simpatie del popolo e mantenendo la pace a Firenze. Nel 1458 cre\u00f2 il Consiglio dei Cento.\nNominato infine \"pater patriae\" per l'abbellimento e lo sviluppo notevoli che diede alla citt\u00e0, Cosimo mor\u00ec lasciando lo stato nelle mani del figlio Piero (1416-1469). Questi fu un saggio regnante, ma la malattia che gli valse l'appellativo de \"il Gottoso\" gli permise di guidare il governo della citt\u00e0 solo per cinque anni.&lt;br&gt;\nLorenzo Il Magnifico.\nLa figura di Lorenzo il Magnifico (1449-1492), figlio di Piero, \u00e8 stata alternativamente nel tempo oggetto di glorificazione o di ridimensionamento. Educato come un principe, era nato con il destino gi\u00e0 segnato dalla sua blasonatura; sal\u00ec al potere alla morte del padre, senza grandi stravolgimenti. Sposato alla nobile romana Clarice Orsini, fu il primo dei Medici a legare il proprio nome ad un personaggio di sangue blu. A 29 anni, dopo nove anni di governo, sub\u00ec il pi\u00f9 grave attacco nella storia medicea, la cosiddetta Congiura dei Pazzi, nella quale mor\u00ec il fratello Giuliano e lui stesso venne ferito, uscendone eccezionalmente vivo. In seguito alla congiura, alla quale avevano partecipato alcuni suoi oppositori fiorentini con l'appoggio del papa e di altri stati italiani, il popolo di Firenze si schier\u00f2 ancora pi\u00f9 nettamente dalla sua parte. I suoi sostenitori (detti Palleschi in riferimento alle 'palle' presenti nello stemma mediceo) punirono duramente i responsabili, dando a Lorenzo l'occasione di accentrare ulteriormente il potere nelle sue mani, attraverso una riforma delle istituzioni repubblicane, che divennero a lui subordinate.\nDal punto di vista della politica estera, Lorenzo ricuc\u00ec i rapporti con gli altri stati italiani, recandovisi spesso di persona, perseguendo la grande impresa diplomatica di una pace generale in Italia, attraverso il concetto di \"coesistenza pacifica\".\nGrande uomo di finanza e di politica, anche Lorenzo amava svagarsi con la poesia e la letteratura. Anzi la sua personalit\u00e0 letteraria fu di notevole levatura, tanto da offuscare anche il suo ruolo politico. Si occup\u00f2 anche di filosofia, di collezionismo e nutr\u00ec sempre appassionato amore per le arti in genere, delle quali nondimeno aveva appreso dai suoi predecessori il fondamentale ruolo quale strumento di prestigio e fama. \u00c8 infatti grazie al suo interessamento che la Cappella Sistina, gi\u00e0 affidata ad artisti umbri come il Perugino, venne poi affrescata dai migliori pittori fiorentini, esportando verso Roma quelle novit\u00e0 insigni del Rinascimento fiorentino. Sempre nella stessa ottica si pu\u00f2 inquadrare la partenza di Leonardo da Vinci per Milano.\nNemico dichiarato di Lorenzo fu Girolamo Savonarola che non poteva che scontrarsi con il clima culturale di recupero dell'antico (da lui considerato un neo-paganesimo), della centralit\u00e0 dell'uomo, del libero pensiero promosso da Lorenzo. Il Magnifico lo tollerava come se fosse un \"male minore\", mantenendo con lui comunque un rapporto di reciproco rispetto, tanto che tra i due non ci fu mai un aperto scontro diretto.\nSeconda cacciata dei Medici (1494-1512).\nCon la morte di Lorenzo, sal\u00ec al potere a Firenze suo figlio Piero (1472-1503), educato fin dall'infanzia a ricoprire il ruolo di suo padre. Tutti gli occhi della citt\u00e0 erano puntati su di lui, ed \u00e8 chiaro come tutti cercassero di capire se avesse la stoffa o meno per essere all'altezza dell'incarico che ricopriva. La pace mantenuta da Lorenzo si incrin\u00f2 tuttavia con la sua morte e gi\u00e0 due anni dopo Carlo VIII di Francia scendeva in Italia con il suo esercito. La crisi travolse Piero: intimorito dal sovrano e dall'esercito francese, acconsent\u00ec a qualsiasi richiesta, regalando quattro piazzeforti sui confini di Toscana e spalancando le porte del regno (i cronisti pi\u00f9 a lui avversi diffusero anche la notizia che avesse baciato le babbucce del re inginocchiandosi). Accusato di vilt\u00e0 e debolezza, venne cacciato dalla citt\u00e0 con una sentenza datata 9 novembre 1494. La citt\u00e0 allora divenne uno stato \"teocratico\" governato da Savonarola. Il trionfo del frate domenicano per\u00f2 fu di breve durata: travolto dalle lotte tra le fazioni e soprattutto sopraffatto dall'opposizione con Papa Alessandro VI, venne scomunicato dallo stesso e condannato al rogo da suo figlio, l'allora cardinale Cesare Borgia. Intanto la Repubblica fiorentina navigava in cattive acque per la difficile situazione internazionale.\nDopo la morte di Piero, annegato nel Garigliano nel 1503, l'autorit\u00e0 di capo della famiglia pass\u00f2 ad un altro figlio di Lorenzo, il cardinale Giovanni de' Medici, che rientr\u00f2 a Firenze nel 1512 dopo aver sconfitto i francesi di Luigi XII, alleati di Firenze. Con Giovanni rientrano a Firenze suo fratello Giuliano e il figlio dello sfortunato Piero, Lorenzo, che, ora ventenne, non aveva pressoch\u00e9 mai veduto la sua citt\u00e0 avendo seguito quando era ancora in fasce la sorte del padre.\nPapi medicei.\nLeone X.\nGiovanni de' Medici, grazie anche al sostegno del partito orsinesco al quale era appartenuta sua madre Clarice, fu eletto papa con il nome di Leone X nel 1513. Il governo di Firenze ormai avveniva nel Palazzo Vaticano invece che in Palazzo Vecchio. Leone, ricordato tra i papi pi\u00f9 magnificenti della curia romana (o pi\u00f9 scialacquatori, secondo i detrattori), fu un grande mecenate di artisti (soprattutto di Raffaello Sanzio e Michelangelo Buonarroti) e un nepotista senza remore. Mentre, con grande soddisfazione il fratello Giuliano veniva inviato dal Re di Francia, dove, grazie ai suoi servigi, otteneva il primo titolo nobiliare, il \"Ducato di Nemours\", il figlio di questi, Lorenzo, era spedito dallo zio Papa in una costosa e inutile guerra contro Francesco della Rovere, signore di Urbino, al termine della quale veniva incoronato \"Duca di Urbino\". Entrambi ebbero spose di alto lignaggio e portarono nel Palazzo Medici di Firenze un'etichetta principesca e quei modi altamente sofisticati dell'alta nobilt\u00e0 che ben poco avevano a che fare con la semplicit\u00e0 solenne di Cosimo il Vecchio. Ma il trionfo di Leone dur\u00f2 ben poco, perch\u00e9 sia Giuliano che Lorenzo morirono poco pi\u00f9 che trentenni di malattie, aggravate dalla predisposizione ereditaria alla gotta tipica del ramo principale della famiglia. Per i due rampolli da lui tanto amati Leone X fece costruire la Sagrestia Nuova in San Lorenzo da Michelangelo. Anche Leone peraltro mor\u00ec improvvisamente a 46 anni.\nClemente VII.\nDopo l'iniziale momento antimediceo, a Roma si scelse un Papa riformatore, il fiammingo Adriano VI, che potesse combattere e ricomporre la frattura nata al tempo di Leone X con lo scisma della Riforma protestante: ma la sua condotta, forse troppo estremista, non piacque all'ambiente della curia, che, alla sua repentina morte dopo appena un anno di pontificato, scelse di eleggere di nuovo un Medici, il cardinale Giulio de' Medici, figlio di quel Giuliano (fratello del \"Magnifico\") ucciso nella congiura dei Pazzi, e gi\u00e0 tra i pi\u00f9 fidati consiglieri del cugino Leone X.\nClemente VII, questo il nome scelto, deleg\u00f2 l'amministrazione di Firenze al cardinale Silvio Passerini, mentre si questionava su chi dovesse diventare il nuovo signore della citt\u00e0: Ippolito, figlio illegittimo di Giuliano di Nemours, o Alessandro, figlio di Lorenzo, nato da una passione con una schiava mulatta. La predilezione del Papa per Alessandro, additato da molti come figlio dello stesso Papa, nato quando questi era ancora cardinale, fu tale da far propendere la scelta su quest'ultimo, nonostante la sua pessima reputazione e la scarsa stima che i fiorentini avevano per lui.\nClemente ebbe uno dei papati pi\u00f9 difficili della storia: scelta l'alleanza con i Francesi piuttosto che con il nuovo imperatore Carlo V, con la consueta opzione di ribaltare le alleanze secondo il maggior profitto, non piacque per niente all'Imperatore, che organizz\u00f2 un esercito tedesco-spagnolo con i tremendi Lanzichenecchi e marci\u00f2 verso Roma, in una specie di crociata protestante contro la corruzione del papato.\nGiovanni dalle Bande Nere, l'unico condottiero di valore della famiglia, tent\u00f2 di bloccare i Lanzichenecchi, ma mor\u00ec tra grandi sofferenze dopo essere stato colpito da un archibugio in una battaglia presso il Po.\nCon la notizia del Sacco di Roma (1527), i fiorentini stessi si ribellarono ad Alessandro, cacciando lui e tutti i Medici dalla citt\u00e0 (\"Terza cacciata dei Medici\").\nClemente sub\u00ec anch'egli le conseguenze del tremendo saccheggio della citt\u00e0 da parte dei Lanzichenecchi: esso, feroce ed efferato, fu reso pi\u00f9 crudele dall'appartenenza degli assalitori alla religione luterana, tanto che lo stesso imperatore ne rimase addolorato (forse per questo motivo la sua incoronazione, qualche anno dopo, venne celebrata a Bologna, temendo la reazione dei romani).\nIl 5 giugno il Pontefice stesso fu fatto prigioniero; il 26 novembre vennero ratificati gli accordi con gli imperiali: come garanzia, l'Imperatore ottenne \"sei ostaggi, i porti di Ostia e Civitavecchia e le citt\u00e0 di Forl\u00ec e Civita Castellana\".\nIn dicembre il Papa fu liberato dietro la promessa del pagamento di un pesante indennizzo: dovette versare al principe d'Orange 400.000 ducati, di cui 100.000 immediatamente e il resto entro tre mesi; era inoltre pattuita la consegna di Parma, Piacenza e Modena.\nClemente VII, per evitare di ottemperare alle condizioni imposte dall'Imperatore, abbandon\u00f2 Roma e, il 16 dicembre 1527, si ritir\u00f2 a Orvieto e successivamente a Viterbo.\nL'Imperatore Carlo, appunto addolorato dalla piega che avevano preso gli eventi, invi\u00f2 un'ambasciata presso il Papa per fare ammenda dell'episodio: Clemente alla fine, non ritenendolo direttamente responsabile, lo perdon\u00f2.&lt;br&gt;\nCos\u00ec dopo questi accordi, intorno alla fine del 1529, fu stipulata la Pace di Barcellona, secondo i termini della quale il papa, il 24 febbraio 1530, incoron\u00f2 ufficialmente a Bologna Carlo V imperatore, come pubblico segno di riconciliazione tra papato e impero, e, in cambio, Carlo si impegn\u00f2 a ristabilire a Firenze la signoria della famiglia Medici, abbattendo la repubblica fiorentina, e a concedere la Borgogna a Francesco I, che in cambio prometteva di disinteressarsi degli affari italiani.\nCarlo V aiut\u00f2 dunque Clemente VII a riconquistare Firenze alla famiglia dei Medici, con il famoso assedio del 1529-1530, da parte delle truppe imperiali, che si concluse la presa della citt\u00e0 e l'investitura di Alessandro come Duca, che sanciva definitivamente il dominio dei Medici sulla citt\u00e0.\nAlessandro de' Medici sposava inoltre Margherita, figlia naturale di Carlo V.\nMa, mentre una tempesta si placava, ecco che il rifiuto di concedere l'annullamento del matrimonio al re Enrico VIII d'Inghilterra si trasform\u00f2 in un ulteriore contrasto con il papa e diede inizio allo scisma anglicano.\nLeone XI.\nPapa Leone XI (1535-1605) era figlio di Ottaviano de' Medici e di Francesca Salviati.\nCaterina de' Medici.\nCaterina de' Medici (1519-1589), rimasta orfana appena nata del padre Lorenzo d'Urbino, era la nipote preferita di Clemente VII. \nQuando si tratt\u00f2 di scegliere per lei un marito, si aprirono le trattative con numerose famiglie nobili italiane ed europee. Sebbene molti criticassero la nobilt\u00e0 recentissima di Caterina, la sua dote principesca e la parentela con il papa in carica facevano gola ad altrettanti. Con grande soddisfazione di Clemente, Caterina and\u00f2 in sposa a Enrico II di Francia, secondogenito di Francesco I. Questo matrimonio suscit\u00f2 numerose polemiche, ma re Francesco persever\u00f2 nella sua scelta adducendo il fatto che Caterina non sarebbe mai diventata regina di Francia, essendo moglie del secondogenito. Ma le cose andarono diversamente e, dopo la morte prematura del Delfino, Caterina divent\u00f2 regina quando suo marito divenne Enrico II di Francia.\nFu madre dei re Francesco II, Carlo IX, Enrico III e delle regine Elisabetta (regina di Spagna) e Margherita (regina di Navarra e di Francia). Prima regina poi Reggente di Francia, Caterina de' Medici \u00e8 una figura emblematica del XVI secolo. Il suo nome \u00e8 legato alle guerre di religione, contro le quali si batt\u00e9 tutta la sua vita. Sostenitrice della tolleranza civile, tent\u00f2 numerose volte di seguire una politica di conciliazione con l'aiuto dei propri consiglieri, fra cui il celebre Michel de l'H\u00f4spital.\nUna leggenda nera che la perseguita da tempo immemorabile ne ha fatto una persona austera, attaccata al potere e persino malvagia. Caterina de' Medici \u00e8 stata tuttavia progressivamente rivalutata dagli storici che oggi riconoscono in lei una delle pi\u00f9 grandi regine di Francia. Il suo ruolo nel massacro della notte di San Bartolomeo, tuttavia, contribuisce ancora oggi a farne una figura controversa.\nAlessandro de' Medici.\nAlessandro de' Medici, detto \"il Moro\" per il colore scuro della sua pelle, per via delle sue origini mulatte, era stato nominato Duca da Carlo V, chiudendo definitivamente la stagione plurisecolare della Repubblica fiorentina e della sua \"libertas\". Il governo venne accentrato nelle sue sole mani e la sua ascesa venne sancita anche dalla promessa di matrimonio con Margherita, figlia naturale dell'Imperatore Carlo V.\nIl nuovo Duca per\u00f2 era tristemente noto per il suo carattere vizioso e crudele, improntato agli eccessi: era sempre accompagnato da un picchetto di guardie imperiali che erano abituate a terrorizzare i cittadini con improvvise e sconcertanti azioni.\nSuo cugino \"Lorenzino de' Medici\", abituato a vivere alla pari con Alessandro, fu sorpreso dal doversi sottomettere al nuovo rango di costui (peraltro, i rapporti di complicit\u00e0/odio e invidie reciproche tra i due, dal simile carattere \"maledetto\", sono stati di volta in volta mistificati o sminuiti dagli storici e probabilmente non si conosceranno mai a causa della mancanza di documentazione).\nNel gennaio del 1537 Lorenzino, poi detto \"Lorenzaccio\", tendeva un tranello al cugino, che si presentava a lui senza le guardie. Alessandro, accoltellato dal sicario pagato da \"Lorenzaccio\", mor\u00ec a 26 anni lasciando solo un figlio e una figlia illegittimi di pochissimi anni: anche se fossero stati accettati per la successione (cosa improbabile perch\u00e9 figli naturali di un illegittimo), si sarebbe aperto un difficile contenzioso per la reggenza.\nNon di meno, anche Lorenzino sub\u00ec una sorte simile: profugo nel nord-Italia e poi in Francia da Caterina de' Medici, torn\u00f2 e si stabil\u00ec infine a Venezia, dove lo raggiunsero i sicari di Cosimo I, che lo accoltellarono appena fuori dalla casa della sua amante (1548).\nGranduchi di Toscana.\nCosimo I.\nCon la morte di Alessandro il ramo principale dei Medici, quello di Cosimo il Vecchio, era esaurito nelle ramificazioni legittime e illegittime. Nell'incertezza generale, tra le proposte di ripristinare la Repubblica o far venire a Firenze un emissario imperiale, salt\u00f2 fuori il nome di un ragazzo di diciotto anni, Cosimo (1519-1574), figlio di Giovanni delle Bande Nere e di Maria Salviati, la quale a sua volta era nipote di Lorenzo il Magnifico, quindi di recente e diretta parentela con il vecchio ramo familiare. Si dice che gli stessi fiorentini furono affascinati dal carattere mite e ossequioso del giovane fino ad allora cresciuto nell'ombra, per cui rinunciarono a quella che fu di fatto l'ultima occasione per riottenere la libert\u00e0 repubblicana. Con l'investitura imperiale (unica clausola: lasciare il potere al Consiglio), la successione venne confermata. Non pass\u00f2 molto che il giovane mostr\u00f2 il suo volto di sovrano forte (con la battaglia di Montemurlo, contro i Repubblicani guidati da Filippo Strozzi), e a tratti addirittura tirannico e spietato, che tenne lo stato per 37 anni ricorrendo spesso all'uso dittatoriale del terrore: tra le pagine pi\u00f9 nere del suo governo si ricorda la soppressione della Repubblica di Siena. &lt;br&gt;\nSecondo le varie fonti il giudizio comunque oscilla anche parecchio: per Franco Cardini per esempio fu un sovrano saggio e lungimirante, che innegabilmente effettu\u00f2 un'oculata gestione dello Stato, abile finanziariamente e promotore delle attivit\u00e0 economiche, e delle arti (con la nascita di una vera e propria scuola di \"artisti di corte\" come il Bronzino, il Vasari, e altri).\nTrasferitosi nel Palazzo della Signoria (come a sottolineare che il potere governativo e la sua persona erano la stessa cosa), fu il primo \"nobile\" della famiglia a poter godere durevolmente di questo status: ebbe una moglie di alto rango, la bella e sofisticata Eleonora di Toledo, figlia del Vicer\u00e9 di Napoli, e una vera e propria reggia, quella di Palazzo Pitti, appositamente ampliato per lui e la sua corte. Dal 1569 ebbe dal papa il titolo di granduca, per il suo acquisito dominio sulla Toscana.\nFrancesco I.\nIl secondo Granduca di Toscana fu il figlio primogenito di Cosimo I, Francesco I de' Medici (1541-1587). A tratti simile al padre, talvolta dissoluto e dispotico, ebbe una vena per\u00f2 pi\u00f9 crepuscolare, che lo portava a passare periodi di solitudine, con una sfrenata passione per tutto ci\u00f2 che di misterioso ed occulto vi era nello scibile dell'epoca. Non a caso fu proprio lui a far costruire l'emblematico \"Studiolo\" di Palazzo Vecchio, permeato della cultura iniziatica e alchemica dell'epoca, o la magnifica Villa di Pratolino, dove tutto era sorpresa e meraviglia per i cinque sensi.\nAcquist\u00f2 inoltre nel 1581 la Villa La Magia, nel pistoiese, alle pendici del Montalbano.\nLa sua casata era ormai alla pari delle altre casate regnanti europee, infatti ricevette come sposa niente meno che una sorella dell'Imperatore Massimiliano II, Giovanna d'Austria. Il matrimonio tra i due non si rivel\u00f2 per\u00f2 felice: mentre nascevano solo figlie femmine (ben sei e un maschio morto in tenera et\u00e0), Francesco si invagh\u00ec fatalmente di un'altra donna, la veneziana Bianca Cappello, con la quale visse una sfrontata storia d'amore, nonostante ella stessa fosse gi\u00e0 maritata. Oltre all'inevitabile scandalo, tenuto a freno solo dalla sua posizione di capo di Stato, la Cappello era malvista dai fiorentini, accusata addirittura di stregoneria, per non parlare del profondo odio da parte della famiglia granducale.\nDopo anni di clandestinit\u00e0, i due rimasero entrambi vedovi (anche questa una vicenda dai molti punti oscuri) e poterono sposarsi nel 1579. Il loro idillio dur\u00f2 fino alla notte di ottobre del 1587 quando entrambi morirono a poche ore di distanza tra lancinanti spasmi causati dalla febbre terzana o, secondo un dubbio pervicace, dal veleno fatto propinare dal cardinale Ferdinando I de' Medici. Questo enigma secolare sembrava risolto nel dicembre 2006, quando studiosi tossicologi dell'Universit\u00e0 di Firenze trovarono nei resti dei tessuti epatici di Bianca e Francesco tracce di arsenico, somministrato loro in dose letale ma non massiccia, tanto che essi patirono undici giorni di agonia. Tuttavia, nel 2010, un gruppo di ricercatori dell'Universit\u00e0 di Pisa ha identificato nel tessuto osseo di Francesco I il \"Plasmodium falciparum\", agente della malaria perniciosa, confermando cos\u00ec la morte per malaria.\nFerdinando I.\nIl cardinale Ferdinando de' Medici (1549-1609), secondogenito di Cosimo I, rinunci\u00f2 alla porpora cardinalizia con dispensa papale quando l'improvvisa morte del fratello rese necessaria la sua ascesa al governo del granducato, col nome di Ferdinando I.\nSe si escludono le su citate ombre circa la morte del fratello, Ferdinando fu l'unico granduca a riuscire a guadagnarsi una fama duratura: restitu\u00ec ordine al paese e ripristin\u00f2 l'integrit\u00e0 del governo; promosse una riforma fiscale e sostenne il commercio; incoraggi\u00f2 il progresso tecnico-scientifico e realizz\u00f2 grandiose opere pubbliche come la bonifica della Val di Chiana e il potenziamento del porto e delle fortificazioni di Livorno. In quello che allora era un modesto villaggio di pescatori, egli realizz\u00f2 importanti infrastrutture, ma importante fu soprattutto la legge che lo dichiarava \"porto franco\", che attir\u00f2 profughi e perseguitati da tutti i paesi del Mediterraneo, facendo crescere rapidamente la popolazione e facendo cos\u00ec arrivare la manodopera necessaria allo sviluppo di quello che sarebbe presto diventato uno dei pi\u00f9 attivi porti commerciali del \"mare nostrum\".\nFu inoltre con lui che il sistema delle ville medicee raggiunse la massima estensione e grande splendore, grazie anche alla collaborazione dell'architetto Bernardo Buontalenti.\nMaria de' Medici.\nFiglia di Francesco I, Maria de' Medici (1575-1642), grazie all'intercessione dello zio granduca Ferdinando, all'et\u00e0 di venticinque anni spos\u00f2 Enrico IV di Borbone, diventando la seconda Regina di Francia di casa Medici, dopo Caterina.\nSebbene poco stimata da Enrico, Maria seppe influenzare la politica interna ed estera della Francia seicentesca. Dopo l'assassinio del marito (1610), fu nominata reggente per conto di suo figlio, il futuro Luigi XIII, ancora bambino. Attorniata da consiglieri e cortigiani toscani (in verit\u00e0 poco amati dai Francesi), ravviv\u00f2 i rapporti con la Spagna e prese le distanze dai protestanti. In seguito a movimenti di rivolta, venne esautorata dal figlio nel 1617, quindi trov\u00f2 un alleato in Richelieu, divenuto cardinale grazie al suo appoggio, ed entr\u00f2 nel consiglio reale nel 1624. Dopo aver visto rivoltare, nonostante la sua ferma opposizione, le alleanze che aveva costruito, nel 1630 perse ogni autorit\u00e0 e si ritir\u00f2 in esilio.\nCosimo II.\nAlla morte di Ferdinando gli successe il figlio Cosimo II (1590-1621). Personaggio di intelligenza brillante e di vasta cultura, era ammalato di tisi, malattia che lo port\u00f2 a una morte prematura appena passata la soglia dei trent'anni.\nLa sua figura \u00e8 ricordata per due eventi principali:\nQuesto vivo interesse scientifico era un \"Leitmotiv\" di tutti i discendenti del ramo granducale dei Medici, fondatori di Accademie e protettori di scienziati, e fa da contraltare al mecenatismo verso le arti tipico del ramo di Cafaggiolo.\nDecadenza.\nDal Seicento il Granducato visse quel periodo di lenta decadenza che contraddistinse tutto il resto della penisola italiana, con la stagnazione dei commerci, le pestilenze, il provincialismo. La casa regnante non solo non seppe porre rimedio a questi problemi, ma anzi ne acceler\u00f2 l'impatto con un governo mediocre, caratterizzato da irresolutezza, matrimoni combinati (e mal assortiti o incautamente accordati), grevi influenze di consiglieri non disinteressati. \nNon mancarono tuttavia degli isolati sprazzi di luce nella generale inerzia dei governanti, soprattutto per merito dei cardinali di casa Medici: la fondazione dell'Accademia del Cimento da parte del cardinale Leopoldo de' Medici, istituzione che continu\u00f2 la ricerca scientifica secondo il metodo sperimentale di Galileo, o l'Accademia degli Immobili tramite il cardinale Giovan Carlo de' Medici, che fu all'origine del primo teatro \"all'italiana\", La Pergola, culla del melodramma.\nIl resto fu caratterizzato da un'amministrazione sempre pi\u00f9 apatica, ormai lontana dalle glorie del passato, come il lungo governo di Cosimo III, sordo alle richieste di un popolo sempre pi\u00f9 affamato e in miseria per l'ingiusto gravare delle imposte, alle quali rispose ironicamente con la pompa quasi spagnolesca della corte.\nGi\u00e0 alla sua epoca si present\u00f2 drammaticamente il problema della successione: dei suoi tre figli il maggiore (il Gran Principe Ferdinando) mor\u00ec di sifilide a cinquant'anni senza eredi, sua sorella Anna Maria Luisa era sterile e suo fratello Gian Gastone era manifestamente omosessuale e non propenso a sposare. Mentre il destino del Granducato di Toscana veniva deciso a tavolino dagli altri sovrani europei, la preminenza politica e civile della famiglia dei Medici sfumava definitivamente. Dopo la sua morte il Granducato pass\u00f2 agli Asburgo-Lorena, nonostante le rivendicazioni dei rami cadetti tra cui il ramo tuttora esistente dei Medici di Ottajano, discendenti in via matrilineare da Lorenzo il Magnifico.\nPatto di famiglia.\nL'ultimo atto della casata fu comunque degno della loro fama: nel 1737 Anna Maria Luisa stipul\u00f2 con i nuovi successori Asburgo-Lorena il cosiddetto \"Patto di Famiglia\" che stabiliva che essi non potessero trasportare \u00ab\"o levare fuori della Capitale e dello Stato del Granducato, Gallerie, Quadri, Statue, Biblioteche, Gioje ed altre cose preziose, della successione del Serenissimo GranDuca, affinch\u00e9 esse rimanessero per ornamento dello Stato, per utilit\u00e0 del Pubblico e per attirare la curiosit\u00e0 dei Forestieri\"\u00bb.\nIl patto non fu integralmente rispettato dai nuovi granduchi, ma permise comunque che Firenze non perdesse la gran parte delle opere d'arte e che non subisse la sorte, ad esempio, di Mantova o di Urbino, che all'estinzione della casata dei Gonzaga o dei Della Rovere vennero letteralmente svuotate dei tesori artistici e culturali. Se i molti capolavori degli Uffizi, di Palazzo Pitti, della Biblioteca Medicea Laurenziana - solo per citare alcuni degli esempi pi\u00f9 illustri - si possono ancora ammirare a Firenze e non a Vienna o in qualche altra citt\u00e0, lo si deve sicuramente alla saggezza, alla fermezza e alla lungimiranza di Anna Maria Luisa de' Medici.\nTavole genealogiche di sintesi.\nOrigini.\nUno sguardo alle origini ed allo sviluppo dei vari rami della famiglia.\nMassimo splendore.\nVisione d'insieme del periodo di massimo splendore della famiglia Medici che riunisce i rami Cafaggiolo, Popolano e linea Granducale. Durante questa fase la famiglia Medici espresse due papi, sette cardinali, un arcivescovo, sette granduchi e due regine consorti di Francia reggenti.\nAltri rami familiari.\nOltre al pi\u00f9 celebre ramo principale di Giovanni di Bicci, diviso nel ramo \"di Cafaggiolo\" (di Cosimo il Vecchio) e quello \"Popolano\" (di Lorenzo il Vecchio) e riunito in un unico ramo detto \"Granducale\" con Cosimo I, esistono anche altri rami derivati, la cui scissione risale a prima del Trecento, con i cugini di Giovanni di Bicci, di suo padre Averardo de' Medici, eccetera. Tra questi rami altri tre hanno guadagnato col tempo la nobilt\u00e0 o altri riconoscimenti.\nUn presunto ramo milanese dal quale deriv\u00f2 il cardinale Giovan Angelo de' Medici, poi Papa Pio IV dal 1559, potrebbe avere una connessione risalente a prima del Trecento con il ramo fiorentino. Queste linee di parentela non sono mai state provate e la loro genealogia fu redatta solo dopo l'elezione al soglio pontificio di Pio IV. Per la mancanza di fonti storiche accreditate, le ricostruzioni cinquecentesche non sono considerate attendibili.\nCardinali della famiglia Medici.\nAl pari di altre importanti famiglie italiane ed europee, anche i Medici ebbero numerosi cardinali. Il primo fu Giovanni de' Medici, futuro Papa Leone X, e la sua nomina al soglio cardinalizio fu molto probabilmente aiutata dall'alleanza con la famiglia romana degli Orsini, essendo la madre di Giovanni stessa una Orsini, Clarice. Da allora non manc\u00f2 in famiglia almeno un cardinale per generazione, essendo generalmente destinati alla carriera religiosa i maschi secondogeniti. Leone X poi nomin\u00f2 cardinale almeno un nipote per ciascuno dei suoi fratelli e sorelle, arrivando cos\u00ec a una cospicua rappresentanza di \"clan\" nel sacro collegio, il che per esempio permise la rapida elezione di un nuovo papa mediceo dopo la morte di Leone, Clemente VII.\nI cardinali della famiglia Medici non si distinsero mai per l'operato religioso, sebbene in alcuni casi sia stato meritevole e diligente, ma sono soprattutto celebri per la magnificenza della quale adoravano circondarsi, supportando l'attivit\u00e0 di numerosi artisti dei quali furono mecenati.\nLa famiglia inoltre non ha contato n\u00e9 santi n\u00e9 beati per la Chiesa.\nArmoriale.\nI vari passaggi che lo stemma dei Medici ha avuto attraverso i secoli.\nLe ragioni del successo dei Medici.\nI motivi che portarono la famiglia Medici a primeggiare costantemente in un panorama cos\u00ec variegato e pluralistico come la Firenze dal Quattrocento in poi si possono riassumere in alcuni fattori chiave.\nSenz'altro la prosperit\u00e0 del Banco Medici nel tempo fu la primaria base sulla quale si innest\u00f2 la fortuna familiare, anche se i Medici non furono n\u00e9 gli unici, n\u00e9 \"i pi\u00f9\" ricchi cittadini di Firenze. Sicuramente seppero sfruttare al meglio durante le generazioni di Giovanni di Bicci, Cosimo e Lorenzo il Magnifico il fatto di essere divenuti banchieri pontifici e, dal 1460 circa per qualche decina di anni, monopolisti delle miniere di allume, il componente fondamentale della tintura della lana, che veniva estratto nei territori pontifici appunto, vicino ai Monti della Tolfa.\nL'appoggio dei ceti pi\u00f9 popolari della citt\u00e0 di Firenze fu fondamentale per i Medici ed essi lo seppero guadagnare e mantenere attraverso una serie di piccole ma significative azioni verso i meno abbienti: Salvestro de' Medici aveva appoggiato la rivolta dei Ciompi, Giovanni di Bicci aveva riformato l'erario svantaggiando il \"popolo grasso\" e Cosimo il Vecchio aveva per la prima volta usato la magnificenza del singolo a favore di tutta la comunit\u00e0, lasciando indelebili tracce nell'immaginario collettivo (si pensi all'arrivo della \u00e9lite bizantina e pontificia al tempo del Concilio di Firenze). Tale appoggio, che altre famiglie come gli Albizzi non avevano, si rivel\u00f2 decisivo almeno in due occasioni fondamentali: la cacciata di Cosimo, e il suo successivo rientro con acclamazione, e la congiura dei Pazzi, nella quale fu il popolo stesso a vendicare l'assassinio e l'oltraggio verso i Medici. Tale appoggio con la scomparsa di Lorenzo il Magnifico venne incrinandosi, tanto che per ben due volte i suoi discendenti vennero cacciati dalla citt\u00e0 dalla folla inferocita, senza contare le singole congiure contro il capofamiglia di turno, ma ormai la casata disponeva di altre possibilit\u00e0 atte a garantire il proprio successo.\nAvere due papi dal pontificato abbastanza lungo e in un arco di tempo cos\u00ec ravvicinato fu il fattore che permise ai Medici il salto di qualit\u00e0: da cittadini \"maggiorenti\" a nobili veri e propri. Alla base dell'elezione di Leone X e Clemente VII vi fu sia la ricchezza familiare che l'abilit\u00e0 personale dei due, ma anche un'intelligente politica matrimoniale dei loro antenati, che avevano permesso un'alleanza con gli Orsini, che sicuramente valse quando si tratt\u00f2 di far arrivare il primo titolo cardinalizio in famiglia. L'alleanza papale con altri stati esteri, in particolare con la Spagna, permise di riprendere sempre la citt\u00e0 di Firenze dopo le cacciate, grazie agli aiuti militari esterni.\nInfine la definitiva consacrazione medicea si ebbe al tempo del ducato, quando il grande imperatore Carlo V d'Asburgo concesse il governo della Toscana a Cosimo I, forse come parte del risarcimento ai Medici per le conseguenze del Sacco di Roma che li avevano fatti spodestare. La presenza di truppe imperiali fu fondamentale nell'assedio di Firenze, nella battaglia di Montemurlo e nell'Assedio di Siena. Da allora la dinastia Medicea regn\u00f2 senza scosse fino all'estinzione.\nStudi sui Medici.\nL'interesse verso la famiglia dei Medici si verific\u00f2 solo dopo l'estinzione del casato granducale, attraverso l'attenzione di alcuni studiosi stranieri, soprattutto britannici. Prima della met\u00e0 del Settecento \u00e8 infatti raro trovare studi sui membri della famiglia del XV secolo, mentre la stirpe granducale attirava s\u00ec interesse al pari di altri sovrani europei, ma soprattutto per quanto riguardasse fatti scandalistici, avvenimenti scandalosi e pettegolezzi. Dopotutto anche Firenze stessa e la sua arte erano tenute ancora in poco conto dai visitatori del \"Grand tour\", che si recavano principalmente a Roma e Venezia. Per assurdo si conosceva molto di pi\u00f9 sui fatti sanguinari di Lorenzino de' Medici, sulle amanti di Cosimo I e su Bianca Cappello che sul loro mecenatismo, sulle mosse politiche e sulla natura del governo ducale e granducale.\nUno dei pochi membri familiari a godere di una certa attenzione, anche come mecenate, fu Leone X, cantato per esempio da Alexander Pope nel 1711. L'amico di Pope John Boyle, conte di Cork e Orrery, rimasto forzatamente a Firenze per un anno a causa della gotta, ebbe modo di informarsi a fondo sulla citt\u00e0 e sulla sua storia ed in una lettera del 1755 (Anna Maria Luisa era morta da poco pi\u00f9 di un decennio) scrisse:\nNel 1759 il diplomatico inglese Horace Walpole fu uno dei primi a manifestare la volont\u00e0 di scrivere una storia della famiglia Medici, come ebbe a interessarsene anche Edward Gibbon nel 1762, progetti che in entrambi i casi non andarono in porto.\nSul finire del Settecento iniziarono studi pi\u00f9 seri sulla famiglia Medici e i suoi membri, grazie a una serie di condizioni favorevoli che la materia presentava:\nRisale al 1796 la prima monografia su un singolo membro della famiglia, la \"Vita di Lorenzo de' Medici\" di William Roscoe, in cui l'autore metteva in risalto la combinazione tra acutezza economica e mecenatismo artistico, un tema caro ai nuovi ricchi della rivoluzione industriale. Questa opera ebbe un notevole successo anche perch\u00e9 uscita in concomitanza con un nuovo interesse verso il Rinascimento italiano e, in particolare, fiorentino.\nNel 1797 Mark Noble pubblic\u00f2 le \"Memorie dell'illustre Casa dei Medici\", la prima trattazione generale della storia familiare.\nTale contrasto tra tirannia e cultura continu\u00f2 ad esercitare attrazione anche quando gli storici iniziarono a cancellare, grazie allo studio delle fonti, i vari pettegolezzi di depravazione che circolavano ormai diffusamente su pi\u00f9 esponenti della famiglia.\nTra le figure maggiormente studiate erano Cosimo il Vecchio e Lorenzo il Magnifico, quali responsabili della rinascita del sapere classico e del rinnovo nelle forme artistiche a Firenze, secondo uno schema anche troppo enfatizzato e oggi ridimensionato.\nD'altro canto non mancarono le pubblicazioni che criticavano duramente i Medici, soprattutto in campo politico, come tiranni che tolsero, oltre che la libert\u00e0, la vitalit\u00e0 alla Repubblica fiorentina. Nel volume sulla storia di Firenze, all'interno della \"Universal History\" pubblicata a inizio dell'Ottocento, le tendenze dell'Illuminismo mettevano in cattiva luce la presa del potere da parte dei Medici, bollati inequivocabilmente come tiranni.\nNegli studi storici di matrice anglosassone dell'epoca si possono anche leggere i riflessi degli avvenimenti contemporanei: quando Napoleone conquistava le piccole nazioni europee, si manifest\u00f2 una viva ammirazione per le autonomie regionali e, dall'altra parte, biasimo per tutte le \"tirannie\", compresa quella medicea. Nel 1812, quando Napoleone tentava di inserire la Russia nel blocco continentale contro l'Inghilterra, uno scrittore su \"Quarterly Review\" indic\u00f2 Firenze come il migliore esempio di resistenza alla tirannia, specificando \u00abnon la Firenze sotto il governo dei Medici, ma durante l'et\u00e0 della sua \"vera grandezza\"\u00bb. Giudizi molto negativi espressero anche, tra gli altri, Adolphus Trollope e Mark Twain.\nGiudizi altalenanti si manifestarono cos\u00ec anche nei secoli successivi: da un lato la storia, dai connotati positivi, dei Medici che compiono il miracolo inatteso del \"Rinascimento\" grazie al denaro delle loro banche; dall'altro quella, in negativo, dei signori che tolsero la libert\u00e0 a un popolo felice nella propria democrazia. Questa natura controversa fa ancora oggi parte dello stimolo all'immaginazione e dell'interesse verso la dinastia medicea.\nNel 1995 \u00e8 stato fondato il Medici Archive Project, archivio online contenente documenti attinenti ai Medici e i secoli della loro influenza a Firenze.\nUn recente studio condotto da diversi gruppi di ricerca coordinati dalla Seconda Universit\u00e0 di Napoli e dal Centro Circe di Caserta, dall'Universit\u00e0 del Minnesota e dall'Universit\u00e0 di Pisa, ha ricostruito la \"dieta\" della famiglia dei Medici, risultata essere quella tipica delle famiglie agiate, ricca di proteine e grassi.\nNote.\nAnnotazioni \nFonti "}
{"id": "1247149", "revid": "188943", "url": "https://it.wikipedia.org/wiki?curid=1247149", "title": "Bertha von Pappenheim", "text": ""}
{"id": "1247155", "revid": "110157", "url": "https://it.wikipedia.org/wiki?curid=1247155", "title": "Pollham", "text": "Pollham \u00e8 un comune austriaco di 974 abitanti nel distretto di Grieskirchen, in Alta Austria."}
{"id": "1247156", "revid": "773636", "url": "https://it.wikipedia.org/wiki?curid=1247156", "title": "Chiesa di San Carlo ai Cappuccini", "text": "La chiesa di San Carlo ai Cappuccini si trova al confine del comune di Borgo San Lorenzo con Scarperia, in localit\u00e0 Senni.\nStoria e descrizione.\nLa data di fondazione ufficiale \u00e8 il 2 giugno 1613, allorch\u00e9 con una processione dipartitasi da Borgo i frati, con concorso di popolo e del clero locale, si recarono processionalmente sul colle prescelto per piantarvi la croce di fondazione.\nFu terminata all'incirca verso il 1620, a spese del marchese Michelangelo Baglioni che provvide \"in toto\" alle spese di costruzione, lasciando a sua perpetua memoria lo stemma di famiglia sulla chiave di volta dell'arco del presbiterio e al di sotto di questo il sepolcro destinato ad accoglierlo (ove per\u00f2 trov\u00f2 sepoltura solo la moglie),\nLa chiesa \u00e8 edificata nel pi\u00f9 puro stile cappuccino: ad una sola navata con tetto a capriate, senza affreschi o decorazione preziose, eccettuato l'altare maggiore, ligneo, dove troneggia un grande crocifisso ligneo con sullo sfondo, dipinti a tempera su tela, la Vergine addolorata, santa Maria Maddalena, San Carlo Borromeo e San Francesco.\nSul lato sinistro si aprono due piccole cappelle, dedicate all'Immacolata e a San Francesco degli inizi del XX secolo.\nDavanti alla facciata, sulla destra, vi \u00e8 una ceramica della Manifattura Chini raffigurante una \"Piet\u00e0\".\nLa chiesa \u00e8 officiata dai frati cappuccini che risiedono nel convento adiacente."}
{"id": "1247159", "revid": "110157", "url": "https://it.wikipedia.org/wiki?curid=1247159", "title": "P\u00f6tting", "text": "P\u00f6tting \u00e8 un comune austriaco di 533 abitanti nel distretto di Grieskirchen, in Alta Austria."}
{"id": "1247160", "revid": "729019", "url": "https://it.wikipedia.org/wiki?curid=1247160", "title": "Encinitas", "text": "Encinitas \u00e8 una citt\u00e0 costiera posta a nord della Contea di San Diego in California. \u00c8 situata a circa 40\u00a0km a nord di San Diego, e 150\u00a0km a sud di Los Angeles.\nLa citt\u00e0 \u00e8 nata nel 1986 dalla fusione delle comunit\u00e0 di Encinitas, Leucadia, Cardiff-by-the-Sea e Olivenhain. Queste comunit\u00e0 mantengono tuttora la loro identit\u00e0.\nLa maggiore attivit\u00e0 economica \u00e8 rappresentata dall'industria dei fiori ornamentali, che \u00e8 in pieno sviluppo.\nLa citt\u00e0 \u00e8 governata da un consiglio cittadino composto da cinque membri eletti ad intervalli di due anni.\nDistretti.\nEncinitas pu\u00f2 essere divisa in cinque aree:\nGeografia fisica.\nClima.\nIl clima \u00e8 molto mite. Mediamente la temperatura massima di giorno \u00e8 di 22\u00a0\u00b0C. Temperature sotto i 5\u00a0\u00b0C e sopra i 30\u00a0\u00b0C sono rare. Le precipitazioni medie sono di 250\u00a0mm all'anno."}
{"id": "1247162", "revid": "110157", "url": "https://it.wikipedia.org/wiki?curid=1247162", "title": "Pram (Austria)", "text": "Pram \u00e8 un comune austriaco di 2 330 abitanti nel distretto di Grieskirchen, in Alta Austria; ha lo status di comune mercato (\"Marktgemeinde\") e si si trova nella regione dell'Hausruckviertel. ."}
{"id": "1247168", "revid": "767487", "url": "https://it.wikipedia.org/wiki?curid=1247168", "title": "Rottenbach", "text": "Rottenbach \u00e8 un comune austriaco di 1 073 abitanti nel distretto di Grieskirchen, in Alta Austria."}
{"id": "1247169", "revid": "71433", "url": "https://it.wikipedia.org/wiki?curid=1247169", "title": "Andy e Larry Wachowski", "text": ""}
{"id": "1247171", "revid": "773636", "url": "https://it.wikipedia.org/wiki?curid=1247171", "title": "Chiesa di Santa Maria a Caiano", "text": "La chiesa di Santa Maria a Caiano si trova nel comune di Londa.\nLa chiesa, ricordata gi\u00e0 dal 1276, era fra la suffraganee della pieve di San Leolino in Montanis.\nNel 1503 fu riunita ai beni dell'ospedale di San Bonifazio a Firenze ed elevata a prioria nel 1642.\nLa facciata \u00e8 a capanna con unico ingresso architravato sormontato da un timpano.\nL'interno, ad aula chiusa da un'abside semicircolare e copertura a capriate, \u00e8 quasi totalmente intonacato, salvo nell'abside dove \u00e8 ancora possibile riconoscere l'antico parato murario medievale. Nel cortile adiacente alla chiesa \u00e8 un pozzo cilindrico cinquecentesco.\nAll'interno si conserva una \"Madonna del Rosario\", del secolo XVII."}
{"id": "1247174", "revid": "73936", "url": "https://it.wikipedia.org/wiki?curid=1247174", "title": "Porto di Rotterdam", "text": ""}
{"id": "1247183", "revid": "1543377", "url": "https://it.wikipedia.org/wiki?curid=1247183", "title": "Hermann Buse", "text": "Professionista tra il 1929 e il 1937, vinse la Liegi-Bastogne-Liegi nel 1930.\nCarriera.\nCorse per la Opel, la D\u00fcrkopp, la Pullmann, l'Atala, la Delangle, l'Olympia &amp; O.Egg, la Wanderer, la O.Egg, la Tendil e la Presto. Nel 1930 vinse la Liegi-Bastogne-Liegi, il Giro di Germania e il Giro dell'Harz. L'anno successivo si impose nel Gran Premio del Nord del Belgio e vinse la tappa di Liegnitz al Giro di Germania. Nel 1932 vinse la tappa di Udine al Giro d'Italia, e vest\u00ec per cinque giorni la maglia rosa. Nel 1933 vinse il Giro dell'Alta Savoia e nel 1935 vinse una tappa al Giro di Corsica. Partecip\u00f2 complessivamente a due edizioni del Giro d'Italia, dal 1932 al 1933, e a quattro edizioni del Tour de France, dal 1930 al 1934."}
{"id": "1247184", "revid": "767487", "url": "https://it.wikipedia.org/wiki?curid=1247184", "title": "Euripe", "text": "L'Euripe, o Euripo, (in greco: \u0395\u03cd\u03c1\u03b9\u03c0\u03bf\u03c2) \u00e8 quel tratto di mar Egeo che in Grecia separa l'isola dell'Eubea dalla Beozia e dall'Attica.\nPresso la citt\u00e0 di Calcide, in un punto largo 160 metri, \u00e8 scavalcato da un ponte sospeso della lunghezza di circa 215 metri.\nMa \u00e8 all'altezza di Calcide che lo stretto raggiunge la sua minima larghezza, restringendosi a tal punto da essere superato da un breve ponte mobile di circa 40 metri.\nLo stretto \u00e8 attraversato circa cinque volte al giorno ed in entrambi i versi da correnti di marea che ne rendono arduo l'attraversamento, soprattutto ad imbarcazioni leggere.\nLo studioso svizzero Fran\u00e7ois-Alphonse Forel ha contribuito a una comprensione del fenomeno con i suoi studi di limnologia e la scoperta della onda di sessa, dove gli strati di acqua di temperatura diversa oscillano di spessore in un corpo ristretto di acqua. Ma il problema \u00e8 stato risolto completamente solo da D. Eginitis, direttore dell'Osservatorio Nazionale di Atene, che ha pubblicato le sue conclusioni nel 1929.\nStoria.\nL'opinione degli studiosi \u00e8 che l'Euripe fosse sbarrato da una diga naturale di sedimenti grossolani fino a circa 6000 anni fa, quando a seguito di un terremoto (non registrato) \u00e8 rimasto aperto fino al 411 a.C., quando secondo Diodoro Siculo gli Euboici decisero di rinunciare al loro status di isola soggetta all'egemonia ateniese e di far parte della Beozia, anche se non vi \u00e8 traccia di questo n\u00e9 in Tucidide n\u00e9 in Senofonte. Diodoro menziona specificamente che nella diga dovevano essere lasciate delle aperture per consentire alle maree di fluire attraverso e che un solo passaggio era stato lasciato largo abbastanza per consentire il passaggio ad una sola nave. Strabone descrive un ponte lungo due \"pletra\" (circa 50 m, probabilmente un'esagerazione).\nAl tempo dell'imperatore Giustiniano I Procopio descrive due canali sull'Euripe: il grande canale originale e una nuova, stretta apertura ad est di esso, cos\u00ec stretta da poter essere attraversata su una tavola di legno. Questo canale pi\u00f9 tardi \u00e8 stato ampliato ed \u00e8 quello usata per la navigazione nel presente.\nNel momento in cui Procopio scrisse, il nome della fortezza sulla Euripe era probabilmente \"Euripus\", diventato \"Egripos\" prima del 1204, e leggermente modificato in \"Nigriponte\" dopo la conquista dei Latini nel 1205.\nNel 1395 Nicola di Martoni passa per Negroponte di ritorno dal suo pellegrinaggio in Egitto e in Palestina. Dalla sua descrizione \u00e8 chiaro che il principale canale di trasporto nel periodo veneziano era sul lato della terraferma beota e cita i mulini sul canale, che talvolta venivano rotti dalla velocit\u00e0 e dalla turbolenza del flusso.\nUlteriori informazioni sul canale di navigazione e sul suo unico ponte di legno provengono da vari documenti conservati negli archivi della repubblica veneziana. Nel 1408 la formazione di scogli al di sotto del ponte creava gravi problemi alla navigazione e nel 1439 vi era preoccupazione per la tendenza della corrente a erodere i dintorni dei piloni che sostenevano il ponte.\nEvliya \u00c7elebi nel suo diario di viaggio (SN VIII250a27, ss.) dice che il canale stretto \u00e8 stato allargato abbastanza per il passaggio di una galea nel tardo XVI secolo ed era ancora appena largo al tempo della sua visita nel 1668 per una galea, anche se il vecchio canale di navigazione era stato abbandonato. Alla fine del XVIII secolo la larghezza del canale si avviava a diventare simile a quella moderna.\nUno strano fenomeno fisico.\n\u00c8 proprio nel suo punto pi\u00f9 angusto che l'Euripe offre alla vista un singolare fenomeno su cui ancora oggi scienziati e marinai non smettono di interrogarsi: la corrente, fortissima nel punto di strozzatura, s'inverte sette volte al giorno, con brevi periodi di tregua in cui la navigazione pu\u00f2 svolgersi senza rischi.\nGi\u00e0 Aristotele si interrogava su questo curioso fenomeno che non sembra potersi mettere in relazione, almeno diretta, con il comune ciclo delle maree. Una leggenda dura a morire vorrebbe che il filosofo, disperando di giungere a una spiegazione, si sarebbe gettato nelle acque tumultuose dell'Euripe.\nUn'apposita e imperativa segnaletica posta all'altezza di Calcide fornisce le informazioni necessarie alla navigazione: verso della corrente e permesso di passaggio.\nArchitettura.\nPer antonomasia viene indicato con il nome di \"euripo\" il canale che, nell'orchestra del teatro greco, dal IV secolo a.C., aveva il compito di far defluire le acque di scolo."}
{"id": "1247185", "revid": "697352", "url": "https://it.wikipedia.org/wiki?curid=1247185", "title": "Jorio Borchi", "text": "Biografia.\nJorio Borchi nacque nel primo dopoguerra da Fernando e Elia Catarzi. Si diplom\u00f2 al Convitto Nazionale \u201dCicognini\u201d di Prato. Negli anni del fascismo partecip\u00f2 all'Azione Cattolica e prosegu\u00ec gli studi presso l'Universit\u00e0 degli Studi di Firenze, frequentando la Facolt\u00e0 di Scienze Sociali e Politiche. Frequent\u00f2 pure l'Universit\u00e0 Teologica di Firenze dove ebbe come compagno di corso Giorgio La Pira, assieme al quale consegu\u00ec la Laurea in Teologia e Sociologia. Fu anche giornalista.\nNel periodo bellico della guerra del 1940, Borchi, grazie alla sua conoscenza della lingua inglese, influ\u00ec positivamente sul Colonnello Spitzel, Comandante della V Armata di questa zona, a cui fece da interprete per circa un anno, evitando ulteriori incursioni belliche nel territorio di Tavola. Questa amicizia dette origine, a conflitto terminato, a importanti relazioni per Borchi e si trasform\u00f2 in rapporto di lavoro.\nDopo la morte della madre, poco dopo la nascita del suo secondo figlio, il padre si leg\u00f2 sentimentalmente ad un'altra donna con cui ebbe un figlio. Il 20 ottobre 1949 Borchi si spos\u00f2 con Mila Secchi, ebbero tre figli: Goffredo, Elia Maria e da Elena.\nLa ricostruzione in Italia ed a Prato.\nBorchi si impegn\u00f2, a livello locale, nella ricostruzione del secondo dopoguerra; ader\u00ec alla Democrazia Cristiana. In quel periodo lavorava in un'azienda di import/export, poi inizi\u00f2 anche l'attivit\u00e0 assicurativa (era stato per circa 40 anni agente della Compagnia Tirrena di Assicurazioni); fu eletto per tre volte nel Sindacato nazionale agenti di assicurazione (SNA).\nFu governatore di un organismo che sostiene le vocazioni sacerdotali, il Serra Club International, per le regioni Toscana ed Emilia. Consigliere comunale per tantissimi anni nelle liste della DC.\nDurante il Concilio Ecumenico Vaticano II, Borchi, grazie all'amicizia con Padre Paek alla Verna, conobbe diversi Vescovi che poi port\u00f2 nella parrocchia di Tavola, dove mediante una messa furono conosciuti dai paesani. Durante il soggiorno dei Vescovi coreani era in citt\u00e0 anche La Pira, e Borchi ebbe modo di farli incontrare anche col Ministro dei Lavori Pubblici Giovanni Pieraccini,\nsocialista. Durante l'alluvione di Firenze del 1966, Borchi riusc\u00ec, grazie alle sue conoscenze, a far giungere contributi consistenti alla sua citt\u00e0 alluvionata. Bausi, il sindaco di Firenze, grato per questo suo intervento, lo premi\u00f2 in Palazzo Vecchio, nel Salone dei 500, consegnandogli\nil \u201dFiorino D'Oro\u201d, onorificenza elargita per la prima volta ad un pratese.\nL'impegno sociale e politico.\nSi oppose con successo alla costruzione di un aeroporto nella piana di San Giorgio a Colonica, convinto che questo avrebbe portato danni alla citt\u00e0 di Prato ed in particolare al paese di Tavola per il suo impatto ambientale.\nDurante gli \"anni di piombo\" istitu\u00ec la \"Coppa Caduti Forze dell'Ordine\" con l'intento di sensibilizzare l'opinione pubblica sull'importanza delle Forze dell\u2019Ordine e delle Istituzioni per la tenuta della democrazia.\nFu consigliere della Misericordia di Prato; socio benemerito dell'Arma dei Carabinieri; presidente della Cappella Musicale della Cattedrale; ide\u00f2 l'Associazione Cardiopatici con l'obiettivo, poi raggiunto, di realizzare all'ospedale di Prato un reparto di terapia sub-intensiva per infartuati; fu commissario del teatro Metastasio per molti anni, ai tempi della presidenza Calamai. Prese posizioni contro il divorzio durante lo scontro politico degli anni '70\nAltra battaglia di Borchi fu quella per l'istituzione della Provincia di Prato. Il suo lavoro inizi\u00f2 nel lontano 1976 come Presidente dell'associazione \u201dPro Citt\u00e0 di Prato\u201d. Successivamente come membro dell'Associazione Intercomunale rappresent\u00f2 anche per il Sindaco Roberto Giovannini e Rolando Caciolli un punto di riferimento importante.\nNel 1997 mor\u00ec in seguito ad un ictus.\nOnorificenze e riconoscimenti.\nOnonrificenze.\nFu nominato da papa Giovanni Paolo II (su proposta della Pontificia Universit\u00e0 Lateranense) \"Commendatore della Santa Sede\"."}
{"id": "1247188", "revid": "773636", "url": "https://it.wikipedia.org/wiki?curid=1247188", "title": "Chiesa di Santa Maria all'Eremo", "text": "La chiesa di Santa Maria all'Eremo si trova nel comune di San Godenzo.\nLe prime notizie risalgono al 1021. Nel 1028 il vescovo di Fiesole Jacopo il Bavaro la concedeva ai monaci benedettini dell'Abbazia di San Gaudenzio in Alpe. Nel 1482 la chiesa pass\u00f2, insieme al monastero da cui dipendeva, all'ordine dei Servi di Maria della Santissima Annunziata di Firenze. La piccola comunit\u00e0 religiosa dei Servi di Maria fu soppressa nel 1652.\nLa chiesa ha la facciata rivolta a sud e ha un loggiato di pietra. Una targa sull'architrave della porta indica la data del restauro novecentesco.\nL'edificio, recentemente restaurato, si presenta ancora nella sua struttura ottocentesca ad un'unica navata. Da qui proviene una campana, datata 1294, ancora conservata presso la chiesa di San Gaudenzio."}
{"id": "1247192", "revid": "1543377", "url": "https://it.wikipedia.org/wiki?curid=1247192", "title": "The Invasion (wrestling)", "text": "LInvasion fu una \"storyline\" di wrestling professionistico realizzata dalla World Wrestling Federation tra il giugno e il dicembre del 2001. Essa fu caratterizzata da un'invasione da parte dei lottatori della World Championship Wrestling e della Extreme Championship Wrestlingche si fusero per formare The Alliance - contro una stable di lottatori che avevano intenzione di rappresentare la WWF. La trama inizi\u00f2 poco dopo le acquisizioni della WWF di WCW ed ECW rispettivamente a marzo e ad aprile 2001 e si concluse con un \"winner takes all\" tra l'Alliance e la WWF a Survivor Series.\nL'idea di una supercard con le due migliori federazioni della Monday Night War era considerato uno scenario dream match agli occhi di molti fan, dato che avrebbe permesso ai fan di vedere quale federazione sarebbe stata superiore nella storyline. L'angle inizi\u00f2 quando il figlio di Mr. McMahon, Shane McMahon, annunci\u00f2 a WWF \"Raw is War\" l'episodio finale di WCW \"Nitro\" (che si fuse in un simulcast) che aveva comprato la WCW sotto il naso di suo padre. Ci\u00f2 port\u00f2 a diverse apparizioni \"run-in\" di wrestler WCW durante \"Raw is War\" e SmackDown! nel corso dei mesi dopo WrestleMania X-Seven.\nNel giugno 2001, l'angle crebbe in intensit\u00e0 mentre le storyline della WWF in qualche modo diminuirono per fare spazio alla storyline centrale dell'Invasion. WCW e ECW si fusero per formare The Alliance e sfidarono il controllo della WWF sull'industria del wrestling. Al pay-per-view WWF Invasion ebbe luogo un\"'Inaugural Brawl\", dove Stone Cold Steve Austin disert\u00f2 e si un\u00ec all'Alliance.\nDopo l'invasione tra The Alliance e la WWF si verificarono numerosi match inter-federali, che portarono fino al culmine dell'angle alle Survivor Series, quando il Team WWF (The Rock, Chris Jericho, Big Show, The Undertaker e Kane) sconfisse il Team Alliance (Stone Cold Steve Austin, Kurt Angle, Rob Van Dam, Booker T e Shane McMahon) in un \"Winner Takes All\" Elimination Tag Team Match.\nL'angle vide il successo finanziario della WWF, con il pay-per-view WWF Invasion che guadagn\u00f2 un \"buyrate\" di 770.000 spettatori. Nonostante il suo successo commerciale, l'angle ha ricevuto recensioni miste ed \u00e8 generalmente considerato una grande delusione da parte dei fan e dei critici.\nStoria.\nLa guerra del luned\u00ec sera.\nDurante la Monday Night War la WWF e la WCW, le due migliori federazioni di wrestling dell'America del Nord, competevano per gli indici d'ascolto. Attraverso sviluppi come la creazione del New World Order (NWO) e lo Screwjob di Montr\u00e9al, i fan compararono continuamente le due federazioni e la comunit\u00e0 di wrestling di Internet era piena di dibattiti su quale delle due fosse superiore. Tra gli altri fattori, tuttavia, la cattiva gestione all'interno della WCW (come consentire ai lottatori stessi di bookare i match e varie istanze della politica aziendale) alla fine portarono la WCW in una spirale discendente da cui non si riprese mai. La Monday Night War termin\u00f2 il 23 marzo 2001, quando la WWF acquist\u00f2 i diritti sulla video biblioteca, sui marchi, sui contratti di 24 lottatori, sui titoli e su altre propriet\u00e0 selezionate (nomi di talenti, immagini, somiglianze, slogan, ring e cinture) della WCW per ci\u00f2 che venne considerato un basso prezzo scontato.\nL'acquisizione della WCW.\nL'ultima notte della Monday Night War si verific\u00f2 il 26 marzo 2001: \"Raw is War\" si concentr\u00f2 principalmente sulle principali storyline in direzione di Wrestlemania X-Seven, mentre \"Nitro\" tenne il proprio episodio finale con una \"Night of Champions\". Il signor McMahon apr\u00ec \"Nitro\" e annunci\u00f2 un simulcast pi\u00f9 tardi quella notte per affrontare il futuro della WCW. Durante tutto \"Raw is War\", Mcmahon nomin\u00f2 pubblicamente diversi lottatori WCW che non sarebbero stati mantenuti. Anche se la maggior parte di loro avrebbe lottato per la WWE negli anni successivi, egli licenzi\u00f2 legittimamente Jeff Jarrett in televisione a causa dell'animosit\u00e0 tra i due risalenti nel 1999, quando Jarrett ricatt\u00f2 McMahon per essere bookato in un match a No Mercy, quando il suo contratto era scaduto il giorno prima. Dopo che Sting sconfisse Ric Flair nell'ultimo match della WCW, inizi\u00f2 il simulcast. McMahon parl\u00f2 dell'acquisizione della WCW e gioc\u00f2 con l'idea di rendere la WCW un enorme conglomerato dei media, proprio come la WWF. Chiese alla folla chi avrebbe dovuto tenere sotto la sua ala, menzionando i nomi dei lottatori WCW e chiedendo una reazione. Lex Luger ricevette una reazione negativa dei fan e Hulk Hogan, Buff Bagwell, Booker T, Scott Steiner, Sting, e Goldberg ricevettero reazioni positive. Vince, tuttavia, procedette poi a licenziarli tutti, tra gli applausi della folla di \"Raw is War\" e i fischi della folla di \"Nitro\". McMahon annunci\u00f2 quindi che avrebbe firmato il contratto e reso l'acquisto ufficiale a Wrestlemania, a condizione che Ted Turner avesse portato il contratto a McMahon per firmarlo personalmente. Shane McMahon, tuttavia, apparve a \"Nitro\" e annunci\u00f2 in \"kayfabe\" che aveva firmato il contratto ed aveva acquistato la WCW sotto il naso di suo padre, piantando il seme per ci\u00f2 che venne considerata un'opportunit\u00e0 di lucrativa storyline futura. In seguito l'invasione non inizi\u00f2 immediatamente, poich\u00e9 la WWF si stava preparando a Wrestlemania X-Seven, lo spettacolo pi\u00f9 grande dell'anno, che si sarebbe svolto pochi giorni dopo.\nL'invasione della WCW.\nLa WWF aveva effettivamente raddoppiato le dimensioni del suo roster attraverso la sua acquisizione della WCW, e di conseguenza, non c'era abbastanza tempo \"screen\" per tutti. Il piano originale era trovare uno slot di tempo su TNN per continuare a mostrare la WCW come entit\u00e0 separata. Vennero persino inseriti sondaggi su wwf.com e wcw.com per decidere il nome del nuovo spettacolo. Questi piani caddero quando nessuna stazione televisiva scelse la WCW a causa della sua reputazione nel perdere denaro.\nCome parte di questi piani, Lance Storm divenne il primo wrestler WCW ad apparire nella programmazione WWF, compiendo un run-in durante un match dell'episodio del 28 maggio di \"Raw Is War\". Hugh Morrus fece il suo debutto in WWF nella puntata di \"Raw Is War\" del 4 giugno attaccando Edge. A King of the Ring il 24 giugno, l'allora wrestler WCW Booker T interfer\u00ec durante il triple threat main event match per il WWF Championship e quasi cost\u00f2 il titolo a Stone Cold Steve Austin. Inoltre, Austin sub\u00ec legittimamente la frattura delle ossa della mano a causa dello slam che prese da Booker T contro un tavolo di commento. La notte successiva a \"Raw Is War\", che si tenne nel Madison Square Garden di New York City, si verific\u00f2 uno scontro tra il proprietario della WCW Shane McMahon e il proprietario della WWF Vince McMahon. Mentre Vince era sul ring, Booker T arriv\u00f2 da dietro per sferrare uno scissor kick a Vince. Il roster della WWF corse sul ring per aiutare Vince, ma Booker T e Shane McMahon scapparono tra la folla. Questo incidente segn\u00f2 l'inizio ufficiale della storyline d'Invasion; Il commentatore di \"Raw Is War\" Jim Ross annunci\u00f2: \"Le linee di battaglia sono state tracciate!\"\nI WCW Tag Team Champions Chuck Palumbo e Sean O'Haire fecero poi il loro debutto in WWF il 28 giugno 2001, invadendo \"SmackDown!\" e attaccando gli Hardy Boyz e i Dudley Boyz durante un tag team match, prima di fuggire dopo che i lottatori della WWF l'inseguirono sul ring. Mentre stavano uscendo dall'arena, vennero attaccati alle spalle da altri lottatori della WWF guidati da Hardcore Holly e dall'APA, impedendo che ci\u00f2 che era successo con i precedenti wrestler WCW che correvano verso l'arena uscendo indisturbati e riportandoli sul ring, dove vennero picchiati dai lottatori della WWF.\nLa WWF alla fine inizi\u00f2 a riconoscere la WCW e test\u00f2 l'idea di un'estensione del marchio dando alla WCW gli ultimi venti minuti di \"Raw Is War\", con Scott Hudson e Arn Anderson come annunciatori al posto di Jim Ross e Paul Heyman. Durante un match tra Buff Bagwell e Booker T per il WCW Championship, Kurt Angle e l'allora WWF Champione Stone Cold Steve Austin interferirono per rappresaglia picchiando Booker T, con Bagwell che si un\u00ec ad Angle e Austin nel colpire Booker T. Questo match venne accolto male dal pubblico presente al Tacoma Dome a Tacoma; il giornalista sportivo Michael Landsberg rifer\u00ec che molti definirono l'incontro \"il peggior match di sempre\". Una fonte cit\u00f2 che il match avrebbe dovuto mostrare il meglio della WCW, ma invece presentava troppe soste e non abbastanza azione. Il pubblico schern\u00ec i lottatori con i canti \"This match sucks!\" e \"Boring!\" Una fonte della WWF vicina a Vince McMahon disse che \"odiava assolutamente\" il segmento. In un'intervista podcast con Stone Cold Steve Austin nel 2015, Bagwell espresse i suoi sospetti sui veri piani della WWF per il prodotto WCW, affermando la sua confusione sul motivo per cui il suo match con Booker T si svolse a Tacoma (un'area molto filo-WWF) invece che nello spettacolo \"Raw Is War\" della settimana successiva alla Philips Arena ad Atlanta (l'ex quartier generale della WCW), dove probabilmente il match avrebbe ricevuto un'accoglienza pi\u00f9 positiva da parte dei fan.\nFino a quel momento, il contingente della WCW era stato costruito fino a diventare faces scontenti che si ribellavano all'heel Vince McMahon, a causa della spacconata di Vince durante l'ultima puntata di \"Nitro\" e l'usurpazione della propriet\u00e0 della WCW da parte di Shane. Originariamente, i talenti della WCW dovevano attaccare rigorosamente i wrestler WWF strettamente heel. La reazione fortemente negativa del pubblico base della WWF al prodotto e al talento della WCW, tuttavia, insieme alla realt\u00e0 che un programma di wrestling WCW su misura per attirare i fan della WWF non sarebbe andato a buon fine, port\u00f2 all'improvviso a turnare l'intero contingente WCW. Un esempio fu la gimmick dell'allora membro della WCW Alliance Diamond Dallas Page, la cui prima apparizione in WWF venne costruita nel corso di diverse settimane in una storyline in cui venne ritratto come un anonimo stalker che inviava videocassette invasive all'allora babyface The Undertaker.\nL'arrivo della ECW.\nNella puntata di \"Raw Is War\" del 9 luglio alla Philips Arena di Atlanta, Kane avrebbe dovuto affrontare Mike Awesome e Lance Storm in un handicap match. Chris Jericho apparve sullo stage si offr\u00ec di essere il partner di Kane, trasformandolo cos\u00ec in un tag team match. Verso la fine del match, Jericho applic\u00f2 la \"Walls of Jericho\" a Lance Storm. Mentre la mossa veniva applicata, tuttavia, Rob Van Dam e Tommy Dreamer attraversarono gli spalti, salirono sul ring e iniziarono a colpire Kane e Jericho. In risposta, i lottatori della WWF composti da The Dudley Boyz, Tazz, Justin Credible, Rhyno e Raven (tutti ex lottatori ECW) corsero sul ring. Dopo un breve stallo, la cavalleria della WWF si volt\u00f2 e attacc\u00f2 Kane e Jericho. Ci\u00f2 spinse Paul Heyman a lasciare il tavolo di commento e ad entrare sul ring. Dopo aver dato il cinque ai lottatori, annunci\u00f2 che la ECW era coinvolta nell'invasione. Heyman parl\u00f2 di quanto fosse stanco di sedere accanto a Jim Ross e discutere di WCW vs. WWF, affermando che sentiva che tutti si erano dimenticati della ECW e annunci\u00f2: \"Questa invasione \u00e8 appena stata portata all'estremo!\".\nPi\u00f9 tardi, durante la serata, Shane e Vince Mcmahon s'incontrarono nel backstage. Shane disse a suo padre che la ECW doveva essere tenuta d'occhio e fece notare che c'erano dieci lottatori ECW sotto l'ala di Heyman. Sugger\u00ec che WWF e WCW schierassero cinque lottatori ciascuno per eliminare la ECW; Vince accett\u00f2, ma insistette ostinatamente sul fatto che la WCW alla fine avrebbe incontrato la sua fine quando tutto sarebbe stato detto e fatto.\nAlla fine della serata, i wrestler WCW salirono sul ring, accompagnati da Shane McMahon. Poi salirono sul ring i wrestler WWF e, prima che entrasse la ECW, i wrestler WCW e WWF iniziarono a litigare. I wrestler WWF liberarono il ring, ma vennero poi presi d'assalto dai wrestler ECW ed eliminati. I wrestler WCW salirono sul ring, diedero il cinque agli uomini ECW e poi demolirono i wrestler WWF mentre Paul Heyman e Shane McMahon si abbracciavano in trionfo. Dopo aver visto uno sbalordito Vince McMahon chiedere cosa stesse succedendo, Shane ammise di essere responsabile di tutti gli eventi appena trapelati e annunci\u00f2 che ECW e WCW si erano fuse per formare The Alliance \u2013 con Stephanie McMahon come nuovo proprietario della ECW.\nLa partenza ed il ritorno di Stone Cold Steve Austin.\nStone Cold Steve Austin, che era diventato heel a WrestleMania e aveva stretto un'alleanza con McMahon quando aiut\u00f2 Austin a vincere il WWF Championship, cambi\u00f2 carattere durante questo periodo. Invece di essere un \"redneck\" bevitore di birra, era pi\u00f9 emotivo e cerc\u00f2 di rallegrare Vince McMahon, che era chiaramente stressato dalla minaccia dell'Alliance, facendo qualcosa di generoso come regalare a Vince un cappello da cowboy. Nella puntata di \"SmackDown!\" del 12 luglio, Austin cant\u00f2 \"Kumbaya\" e \"We Are the Champions\" per McMahon, a cui Vince non rispose. Pi\u00f9 tardi quella notte, Vince McMahon usc\u00ec e chiese ad Austin di salire sul ring, annunciandolo come l'uomo che avrebbe portato il Team WWF al pay-per-view e alla vittoria. Entrando, Vince McMahon disse ad Austin che era cambiato parecchio da WrestleMania e quando la WWF si sarebbe scontrata con l'Alliance all'imminente pay-per-view, non aveva bisogno di un Austin che lo abbracciasse, gli facesse regali e gli cuocesse biscotti. Aveva bisogno del \"vecchio\" Stone Cold che era un \"FDP bevitore di birra e sboccato\" e del \"vecchio\" Stone Cold che \"non prendeva merda da nessuno\". Chiese ad Austin di buttarlo a terra, urlando anche alla folla: \"Se volete che Stone Cold colpisca a morte Vince McMahon, datemi un hell yeah!\" a cui la folla rispose con entusiasmo. Austin, tuttavia, scosse la testa e procedette a lasciare il ring, voltando le spalle a Vince McMahon. Pi\u00f9 tardi quella notte, quando Diamond Dallas Page e Shane McMahon si scontrarono con Undertaker e Kurt Angle, molti membri dell'Alliance interferirono. Kane e Jericho giunsero per aiutare il loro team, ma i membri dell'Alliance erano troppi e senza Austin a sostenere i suoi compagni di squadra, il Team WWF venne sopraffatto.\nNella puntata di \"Raw\" del 16 luglio, Austin venne mostrato bere e giocare a biliardo in un bar del centro. Durante la notte, Vince McMahon tenne una riunione della WWF nel backstage. Undertaker e l'APA tennero un discorso motivazionale su come non avrebbero pi\u00f9 dovuto tollerare l'Alliance. Dopo che ebbero finito, Brooklyn Brawler port\u00f2 Freddie Blassie nella stanza in modo che potesse rivolgersi ai lottatori e caricarli per la notte. Mentre i wrestler della WWF si univano, Austin guardava gli eventi in televisione al bar. Continu\u00f2 a sbattere la sua stecca sul tavolo da biliardo e se ne and\u00f2.\nPi\u00f9 tardi quella notte, DDP e Rhyno affrontarono Kane e Undertaker. Durante il match, ci furono interferenze da parte dell'Alliance. In risposta, The Hardy Boyz, APA, Jericho e Kurt Angle giunsero per aiutare i loro alleati della WWF, ma arrivarono altri membri dell'Alliance e sopraffecero i lottatori della WWF. Nel backstage molti wrestler della WWF e dell'Alliance combatterono l'uno contro l'altro e la WWF sembrava essere dalla parte perdente. Tuttavia un fuoristrada arriv\u00f2 fino all'arena, Austin usc\u00ec con la sua stecca e procedette a picchiare tutti i wrestler WCW ed ECW sul suo cammino. Poi giunse sul ring e aggred\u00ec i wrestler dell'Alliance, rifilando Stunner alla maggior parte degli uomini sul ring.\nInVasion.\nA InVasion, si svolse l'Inaugural Brawl tra il Team WCW/ECW e il Team WWF. Il Team WWF era composto da Steve Austin, Kurt Angle, Chris Jericho, Kane e Undertaker, contro il team di DDP, Booker T, Rhyno e dei Dudley Boys. Verso la fine del match, tutti i lottatori erano fuori dal ring tranne Booker T e Angle. Kurt Angle applic\u00f2 l'ankle lock su Booker T, che cedette, ma nessun arbitro era l\u00ec a testimoniarlo. Austin poi trascin\u00f2 un arbitro sul ring, ma, in uno swerve, diede un calcio in testa a Kurt Angle, lo colp\u00ec con una Stunner, mise Booker T sopra Kurt Angle e disse all'arbitro di contare. Il Team WCW/ECW vinse il match a causa del tradimento di Austin nei confronti della WWF.\nLa notte successiva, Austin afferm\u00f2 di essersi unito all'Alliance perch\u00e9 lo apprezzavano. Cit\u00f2 l'abbraccio di Vince ad Angle e la chiamata al telefono di The Rock come segni che Vince non apprezzava Austin e accus\u00f2 McMahon di aver adescato Angle per essere il futuro campione WWF.\nLa WWF guadagna slancio.\nNella puntata di \"SmackDown!\" del 26 luglio, Shane McMahon invit\u00f2 The Rock, che non si vedeva dalla puntata di \"Raw Is War\" successiva a WrestleMania X-Seven, ad unirsi all'Alliance. Sempre quella notte, Kurt Angle sfid\u00f2 Booker T ad un match per il WCW World Heavyweight Championship, che Booker T accett\u00f2. La WWF guadagn\u00f2 slancio quando Angle fece sottomettere Booker T con un'ankle lock, portando il WCW Championship lontano dall'Alliance. La corsa per il titolo di Angle si rivel\u00f2 di breve durata, poich\u00e9 Booker T lo riconquist\u00f2 nella puntata di \"Raw\" del 30 luglio.\nIn quello stesso \"Raw Is War\" al First Union Center di Philadelphia, The Rock torn\u00f2 per la prima volta dalla sua sospensione in kayfabe (in realt\u00e0, gli venne data la \"sospensione\" per prendere tempo libero per le registrazioni di \"Il_Re_Scorpione\") nella puntata di \"Raw Is War\" del 2 aprile. Shane, Stephanie e Vince McMahon erano sul ring quella notte, cercando di convincere The Rock a unirsi a loro. Shane ricord\u00f2 a The Rock di come Vince lo avesse fregato per il WWF Championship all'inizio dell'anno a WrestleMania e anche in uno steel cage match il giorno dopo WrestleMania. Vince ammise che aveva sbagliato a sostenere Austin, dato che era un serpente a sonagli che avrebbe dovuto sapere che alla fine lo avrebbe morso. Promise a The Rock che non aveva intenzione di fregarlo se fosse tornato nella WWF, ma not\u00f2 anche che non poteva promettere che non l'avrebbe mai fatto; se andava bene per gli affari, disse, allora poteva farlo. Disse a The Rock che almeno era onesto con lui e supplic\u00f2 che The Rock si fidasse di s\u00e9 stesso, affermando che il suo futuro era con i fan e la WWF. The Rock diede a Vince una Rock Bottom dopo alcuni litigi tra Shane e Vince, e continu\u00f2 a fissare Shane, poi sorrise sfacciatamente e strinse la mano di Shane, fingendo una defezione all'Alliance e un turn heel, ma poi colp\u00ec con una Rock Bottom anche lui e gli diede un People's Elbow, prima di affermare con enfasi: \"Finalmente, The Rock \u00e8 tornato... in WWF\", allineandosi cos\u00ec alla World Wrestling Federation.\nIl suo ritorno port\u00f2 ad un WCW Championship match tra The Rock e Booker T a SummerSlam, che The Rock vinse, segnando la seconda volta che la cintura del WCW Championship cambiasse schieramento con la WWF. In quello stesso pay-per-view, Austin mantenne il suo WWF Championship contro Angle dopo che Angle aveva vinto per squalifica.\nGli spettacoli successivi di \"Raw Is War\" e \"SmackDown!\" caratterizzarono principalmente match interpromozionali tra le due compagnie, con un match notevole che fu un single match tra Chris Jericho e Rhyno nella puntata di \"SmackDown!\" del 9 agosto in cui Rhyno effettu\u00f2 la sua mossa finale 'The Gore' su Jericho che a sua volta distrusse una piccola parte della sceneggiatura dello stage (la settimana successiva nella puntata di \"SmackDown!\" del 16 agosto avrebbe portato al debutto dello stage con il pugno in risposta alla distruzione della scenografia ovale). Nella puntata di \"Raw Is War\" del 27 agosto, Austin rub\u00f2 le medaglie di Kurt Angle e nella puntata di \"SmackDown\"! del 30 agosto le leg\u00f2 a un blocco di cemento e le gett\u00f2 in un fiume. Nella puntata successiva di \"Raw Is War\" del 3 settembre, Debra e Stephanie acquistarono un nuovo camion per Austin, ma Angle arriv\u00f2 da dietro e inchiod\u00f2 Austin nella parte posteriore della testa con un tubo. Mise un blocco di cemento e una corda nel camion, ci mise dentro Austin e si allontan\u00f2 sul camion. Bend\u00f2 Austin e minacci\u00f2 di gettarlo in un fiume se non avesse ottenuto una title shot. Austin, timoroso per la sua vita, \"scoppi\u00f2 in lacrime\" e accett\u00f2 di dare ad Angle una title shot al pay-per-view successivo, Unforgiven. Angle disse, tuttavia, che Austin \"stava ancora andando in acqua\", ma invece mise semplicemente in imbarazzo Austin gettandolo in una piscina per bambini.\nLa WWF guadagn\u00f2 ancora pi\u00f9 slancio a Unforgiven, poich\u00e9 The Rock mantenne il WCW Championship in un handicap match contro Booker T e Shane McMahon, e Kurt Angle sottomise Austin con l'ankle lock, vincendo il WWF Championship da Austin, mettendo entrambe le cinture nelle mani della WWF.\nQuasi ogni altro titolo era passato di mano durante questo periodo di tempo, scambiandosi tra superstar WWF e membri dell'Alliance. Ad esempio, The Undertaker e Kane batterono Diamond Dallas Page e Chris Kanyon in uno Steel Cage Match a Summerslam diventando co-detentori di entrambi i titoli WWF e WCW Tag Team. Inoltre, X-Pac batt\u00e9 Billy Kidman diventando doppio campione del WWF Light Heavyweight Champion e del WCW Cruiserweight Champion.\nChris Jericho e The Rock litigano mentre The Alliance torna alla ribalta.\nDopo Unforgiven ci furono diversi match interpromozionali. Inoltre, si form\u00f2 un punto cruciale della storyline quando, durante la messa in onda di \"Raw\" dell'8 ottobre, Jericho e The Rock si allearono contro Shane McMahon e Rob Van Dam. Durante il match, Jericho colp\u00ec erroneamente The Rock con una sedia d'acciaio, costandogli il match. The Rock affront\u00f2 Jericho nel backstage dopo il match, portando a una rissa tra i due. I due iniziarono un feud, anche se spesso combatterono insieme, ebbero espedienti simili lanciando insulti comici a Stephanie McMahon e ad un certo punto vinsero il WWF Tag Team Championship.\nSempre quella notte, Steve Austin e Kurt Angle si affrontarono per il WWF Championship e l'allora commissioner WWF William Regal, che sedeva a bordo ring per assicurarsi che si svolgesse un match equo, colp\u00ec Kurt Angle con la cintura, pugnalando cos\u00ec alle spalle la WWF e costando ad Angle il titolo. Nella successiva puntata di \"SmackDown!\" dell'11 ottobre, Linda McMahon licenzi\u00f2 prontamente Regal dalla sua posizione di Commissonier WWF e nomin\u00f2 Mick Foley come suo sostituto. Regal venne poi dichiarato Commissoner dell'Alliance da Shane e Stephanie.\nIl feud tra Jericho e The Rock sfoci\u00f2 in un match a No Mercy il 21 ottobre, dove Jericho batt\u00e9 The Rock per vincere il WCW Championship (il primo titolo mondiale di Jericho) e Steve Austin sconfisse Angle e Rob Van Dam per mantenere il suo WWF Championship.\nNella puntata di \"Raw\" del 29 ottobre, Shane McMahon disse a suo padre, Vince McMahon, che un membro della WWF sarebbe passato nell'Alliance quella notte. Pi\u00f9 tardi quella stessa notte, Kurt Angle pugnal\u00f2 alle spalle la WWF colpendo Jericho, The Rock, Undertaker e Kane con sedie d'acciaio. Nel seguente episodio di \"SmackDown!\" del 1\u00ba novembre, Angle, che originariamente guidava i wrestler della WWF, spieg\u00f2 che rappresentava ci\u00f2 che \u00e8 grande dell'America: era un vincitore e la sua defezione giunse dalla sua decisione di combattere dalla parte vincente. Quella squadra includeva Steve Austin, un uomo che Angle sosteneva sapesse come vincere.\nLa conclusione.\nNella messa in onda del 5 novembre di \"Raw\", Vince McMahon contrast\u00f2 la defezione di Kurt Angle affermando che un membro del Team Alliance avrebbe disertato durante un match alle successive Survivor Series. Steve Austin usc\u00ec per confrontarsi con Vince a riguardo e Vince dichiar\u00f2 che Austin sarebbe stato quello che avrebbe disertato. A causa di questo annuncio, molti membri dell'Alliance iniziarono a diffidare di Austin, che neg\u00f2 con veemenza le accuse e chiam\u00f2 Vince un bugiardo. Austin continu\u00f2 ad interrogare i membri del Team Alliance, interrogando Booker T e facendo sedere Rob Van Dam in una stanza con una luce che lo illuminava. Quella stessa notte The Rock vinse il WCW Championship contro Chris Jericho, ma Jericho aggred\u00ec The Rock sul ring dopo il match.\nTutto ci\u00f2 port\u00f2 a un match Winner Take All alle Survivor Series 2001, che videro il Team WWF (The Rock, Chris Jericho, The Undertaker, Kane e Big Show) contro il Team Alliance (Stone Cold Steve Austin, Kurt Angle, Booker T, Rob Van Dam e Shane McMahon). Gli ultimi tre uomini nel match furono The Rock e Jericho vs Austin. Jericho venne eliminato e, per continuare il feud tra i due uomini, attacc\u00f2 The Rock con un Breakdown, anche se il futuro di Jericho era in gioco se The Rock avesse perso. The Rock e Austin continuarono a darsi battaglia, rubando e invertendo le loro manovre distintive e l'arbitro venne messo al tappeto nel match. Stone Cold colp\u00ec The Rock con la Stunner e lo schien\u00f2 ma non c'era nessun arbitro a contarlo. Austin si avvicin\u00f2 all'arbitro abbattuto per cercare di rianimarlo. Mentre ci\u00f2 accadeva, Angle corse sul ring, raccolse la cintura del WWF Championship e con essa colp\u00ec Austin, rivelandosi il disertore a cui McMahon si riferiva per tutto il tempo. The Rock si alz\u00f2 in piedi e ne approfitt\u00f2 per effettuare una Rock Bottom e un pin su Austin, al che l'arbitro si svegli\u00f2 e cont\u00f2 intontito il conteggio di tre. Il Team WWF prevalse, terminando cos\u00ec la storyline.\nNella stessa notte vennero unificati diversi titoli; Edge sconfisse Test per unificare il WCW United States Championship e il WWF Intercontinental Championship, mentre The Dudley Boyz batterono gli Hardy Boyz in uno Steel Cage match per unificare il WCW Tag Team Championship con il WWF Tag Team Championship. L'ultimo membro della ECW, Jazz, fece il suo debutto durante una Six Pack Challenge per il vacante WWF Women's Championship, che venne vinta da Trish Stratus.\nConseguenze.\nLa WCW.\nDopo che l'Alliance venne sciolta, la WWF dovette affrontare una crisi dei titoli; cio\u00e8, aveva troppi titoli (a causa dell'acquisizione di tutti i titoli della WCW) e ogni titolo veniva svalutato. Per combattere ci\u00f2, la WWF inizi\u00f2 ad unificare molti titoli. Survivor Series 2001 vide due match per l'unificazione del titolo: il WCW United States Champion Edge sconfisse Test per diventare il WWF Intercontinental Champion, ritirando il titolo USA, mentre i WCW World Tag Team Champions The Dudley Boyz sconfissero The Hardy Boyz per vincere il WWF Tag Team Championship, ritirando i titoli WCW. Il mese successivo a Vengeance, il WCW Championship (ribattezzato semplicemente World Championship dopo Survivor Series) venne unificato con il WWF Championship di cui Chris Jericho divenne il campione sconfiggendo sia The Rock che Steve Austin in un torneo di tre match per formare l'Undisputed WWF Championship, che continu\u00f2 il lignaggio del WWF Championship, mentre l'ex World Championship venne ritirato. Un altro titolo WCW, il WCW Cruiserweight Championship, venne rinominato come titolo WWF (e successivamente WWE) e sostitu\u00ec il WWF Light Heavyweight Championship.\nL'Undisputed Championship era originariamente rappresentato da entrambe le cinture originali WWF e WCW, e il campione avrebbe portato entrambe le cinture in giro fino a quando non sarebbe stato sostituito con una cintura singola l'anno successivo nell'edizione del 1\u00ba aprile di \"Raw\". All'inizio della Brand Extension della WWE, l'Undisputed Champion appariva sia a \"Raw\" che a \"SmackDown!\" fino a quando l'allora campione Brock Lesnar firm\u00f2 un accordo esclusivo con \"SmackDown!\" dopo la sua vittoria su The Rock a SummerSlam 2002, rendendo cos\u00ec il titolo esclusivo per il brand. In risposta, l'allora direttore generale di Raw Eric Bischoff introdusse il World Heavyweight Championship, rappresentato dall'ex cintura WCW/World Championship, e lo assegn\u00f2 a Triple H, che era il contendente numero uno per il titolo Undisputed. L'Undisputed Championship sarebbe stato ribattezzato WWE Championship, poich\u00e9 non era pi\u00f9 indiscusso dato che c'erano due titoli del mondo nella federazione. Nella puntata del 19 giugno 2003 di \"SmackDown!\", lo United States Championship venne ripreso come titolo esclusivo di SmackDown!, diventando cos\u00ec il WWE United States Championship (e controparte dell'Intercontinental Championship di \"Raw\"): \u00e8 l'unico titolo attivo attualmente nella WWE a non aver avuto origine nella federazione.\nSebbene la WWF abbia acquisito tutti i titoli WCW, molti non sono mai stati utilizzati dopo l'acquisto della WCW, come il WCW Cruiserweight Tag Team Championship e il WCW World Television Championship, che venne ritirato in silenzio un anno prima che la WCW cessasse l'attivit\u00e0. Jim Ross menzion\u00f2 di sfuggita il WCW Hardcore Championship a WWF Invasion quando menzion\u00f2 tutti i titoli che Lance Storm aveva tenuto in WCW, ma il titolo non apparve mai durante la storyline.\nLa ECW.\nSebbene Tazz sia apparso brevemente negli show WWF con l'ECW Championship nel 2000 (mentre era sotto contratto con la WWF) dopo che il campione in carica ECW Mike Awesome aveva inaspettatamente firmato con la WCW, nessuno dei titoli della ECW vennero trasmessi in televisione dalla WWF durante l'angle dell'Invasion a causa del blocco dei beni della ECW in un tribunale fallimentare; la WWE alla fine acquist\u00f2 i beni della ECW nel 2003. Sebbene il marchio WCW sia effettivamente morto una volta per tutte dopo la fine della storyline dell'Invasion, la ECW venne temporaneamente rianimata dalla WWE nel 2005 ai fini di uno speciale spettacolo di reunion, ECW One Night Stand, tenutosi il 12 giugno 2005. La costruzione di questo evento irripetibile vide gli ex talenti ECW mettere in mostra le virt\u00f9 del marchio rispetto al prodotto WWE e le apparizioni di diversi ex lottatori ECW non sotto contratto con la WWE. Nel 2006, venne annunciato che la WWE avrebbe resuscitato la ECW come terzo marchio (per completare Raw e SmackDown!). Il secondo One Night Stand, tenutosi l'11 giugno 2006, port\u00f2 al debutto ufficiale della nuova ECW il marted\u00ec successivo. Rob Van Dam venne insignito dell'ECW World Heavyweight Championship per la sua vittoria nella vittoria del WWE Championship su John Cena, facendo rivivere cos\u00ec ufficialmente il titolo per il marchio ECW, nonch\u00e9 l'unico wrestler a detenere contemporaneamente i titoli ECW e WWE . Questo \u00e8 stato l'unico titolo ECW ad essere riattivato dalla WWE per il marchio ECW. Il marchio avrebbe continuato ad operare fino a febbraio 2010, quando venne annunciato da Vince McMahon che \"ECW\" sarebbe stato sostituito da una serie di sviluppo per nuovi talenti intitolata \"WWE NXT\", che alla fine prese il posto della FCW (Florida Championship Wrestling), l'ex territorio di sviluppo della WWE situato in Florida. Il titolo ECW venne ritirato insieme alla chiusura del marchio.\nLe conseguenze negative dopo Survivor Series.\nIl membro dell'Alliance Test vinse una battle royal a Survivor Series che vide lottare sia l'Alliance che la WWF per il diritto di essere immuni dal licenziamento per un anno. Nelle settimane successive Test inizi\u00f2 a usare quell'immunit\u00e0 a suo vantaggio, attaccando e maltrattando altri lottatori senza motivo e spesso aggredendo gli arbitri. Ogni volta che fosse stato chiamato a farlo, avrebbe usato la sua immunit\u00e0 dal licenziamento. Poco dopo Survivor Series, tuttavia, questo fatto venne infine dimenticato.\nL'immunit\u00e0 venne estesa anche a qualsiasi membro dell'Alliance che avesse mantenuto un titolo a conclusione delle Survivor Series. Stone Cold Steve Austin, che era il WWF Champion, The Dudley Boyz, che erano i WWF Tag Team Champions, Rob Van Dam, che era il WWF Hardcore Champion, e Christian, che era il WWF European Champion ottennero l'immunit\u00e0. Di questi lottatori, tutti tranne Van Dam (che era gi\u00e0 applaudito dai fan nonostante fosse nell'Alliance) rimasero heel dopo l'Alliance. Ricevettero l'immunit\u00e0 anche Stacy Keibler, manager dei Dudley Boyz, e Tazz che era un commentatore di \"SmackDown!\" ed era stato cacciato dall'Alliance diverse settimane prima.\nNella puntata di \"Raw\" la notte dopo Survivor Series, il WWF Commissioner Mick Foley si dimise. (In realt\u00e0, Foley lasci\u00f2 legittimamente la WWF a causa di disaccordi sulla direzione della compagnia e non sarebbe riapparso fino a giugno 2003.) Vince McMahon celebr\u00f2 la sua (presunta) completa e unica propriet\u00e0 della WWF e la sua vittoria finale sull'Alliance, delirando di potere per tutta la notte. Il suo delirio di potere incluse il licenziamento di Paul Heyman dell'Alliance dalla sua posizione di commento (tutto questo venne fatto in kayfabe per cancellare Heyman dalla programmazione WWF a causa del fatto che a Heyman venne assegnato un nuovo ruolo nel backstage all'interno della compagnia come nuovo sceneggiatore capo) e lo sostitu\u00ec con il ritorno di Jerry Lawler, assente dalla compagnia da febbraio. In seguito fece scortare sua figlia Stephanie fuori dall'edificio dalla sicurezza con suo figlio, Shane McMahon, che lasci\u00f2 l'arena di sua spontanea volont\u00e0; Stephanie sarebbe tornata nella programmazione WWF nel gennaio 2002, mentre Shane prese una pausa dalla programmazione WWF che dur\u00f2 fino al 2003. Forse la sua mossa pi\u00f9 egoistica durante questo delirio di potere fu quella di far diventare il commissario dell'Alliance William Regal membro inaugurale del famigerato Kiss My Ass Club per permettergli di mantenere il suo posto di lavoro.\nMcMahon annunci\u00f2 anche che avrebbe spogliato il leader dell'Alleanza Stone Cold Steve Austin del suo WWF Championship e lo avrebbe assegnato a Kurt Angle, che si era ritratto come l'eroe di Survivor Series per tutta la notte e si era vantato delle sue azioni in una questione egoistica con altri lottatori face, motivo per cui tutti gli restituirono reazioni negative. Ci\u00f2 port\u00f2 un arrabbiato Angle a dire a McMahon che nessuno lo aveva ringraziato e apprezzato per le sue azioni, quindi McMahon disse ad Angle che gli avrebbe assegnato il WWF Championship. In tal modo, McMahon complet\u00f2 un lento turn heel che aveva iniziato all'inizio della notte.\nPrima che McMahon potesse annunciare Angle come il nuovo campione WWF, Ric Flair (che stava tornando in WWF dopo aver lasciato nel gennaio 1993) annunci\u00f2 di \"aver scommesso su un vincitore\" alle Survivor Series. Quando venne pressato, Flair rivel\u00f2 a McMahon che in realt\u00e0 non era l'unico proprietario della WWF come aveva inizialmente pensato. Quando Shane McMahon e Stephanie McMahon avevano acquistato la WCW e la ECW all'inizio dell'anno, avevano venduto le loro azioni della WWF a \"un consorzio\", e che Flair era l'uomo che le aveva acquistate, rendendolo mezzo proprietario della WWF.\nSubito dopo aver fatto la dichiarazione, Austin fece il suo ritorno e attacc\u00f2 Angle per essergli costato la vittoria alle Survivor Series contro The Rock e attacc\u00f2 anche Vince McMahon per aver tentato di privarlo del WWF Championship, ponendo fine al turn heel che aveva iniziato a WrestleMania X-Seven . Egli turn\u00f2 face allineandosi con Flair e reclamando la sua cintura del WWF Championship.\nAccoglienza.\nL'angle dell'invasion fu un'ampia storyline che si protrasse per quasi tutta la met\u00e0 del 2001 e port\u00f2 al successo finanziario della WWF, dato che il pay-per-view InVasion fu uno dei pi\u00f9 alti eventi non importanti buyrates nella storia dei pay-per-view. Tuttavia, la storyline d'Invasion venne criticata dai fan e dai media del wrestling, con la storyline definita un flop. Altri media si riferirono alla trama come \"una delle trame pi\u00f9 mal gestite e piene di ego nella storia del wrestling\".\nLa debolezza dell'Alliance.\nDurante la storyline, molti incontri interpromozionali videro i lottatori della WWF vincere contro i lottatori della WCW/ECW, di solito in modo pulito. Al contrario, la maggior parte delle vittorie dell'Alliance furono controverse a causa di interferenze o di squalifiche. Ad esempio, Tazz aiut\u00f2 Raven ad InVasion per battere William Regal. The Rock, tuttavia, vinse nettamente a SummerSlam, nonostante l'assistenza di Shane McMahon a Booker T. Alcuni altri critici notarono anche l'eccessiva enfasi su Steve Austin. I critici credevano che Austin fosse l'unica superstar credibile nell'Alliance.\nUn esempio particolare di ci\u00f2 fu durante l'Inaugural Brawl al pay-per-view InVasion. Oltre al turn di Austin nel match che era necessario per assicurarsi una vittoria della WCW/ECW sulla WWF, SLAM! Wrestling afferm\u00f2 che l'Alliance lott\u00f2 male rispetto ai lottatori della WWF:\n\u00c8 stato ipotizzato che la ragione di ci\u00f2 fosse perch\u00e9 Vince McMahon non voleva che la WWF sembrasse debole mentre combatteva l'Alliance, poich\u00e9 ha lavorato molto duramente per reprimere la sua concorrenza, in particolare la WCW. Smash Wrestling sostenne che i lottatori della WWF avrebbero dovuto disertare per far sembrare l'Alliance una minaccia credibile.\nL'enfasi eccessiva sui McMahon.\nLa storyline d'Invasion venne presentata sullo sfondo del feud dei McMahon. Nella storyline, la WWF era di propriet\u00e0 di Vince McMahon, la WCW era di propriet\u00e0 di Shane McMahon e la ECW era di propriet\u00e0 di Stephanie McMahon. Sebbene il feud non fosse completamente incentrato sui McMahon, la storyline della faida familiare era stata fatta molte volte in precedenza. In aggiunta a ci\u00f2, la faida tra Steve Austin e Vince McMahon doveva ricominciare quando Vince McMahon colp\u00ec Austin nella parte posteriore della testa con una sedia a No Mercy. Come affermato da una sinossi di SLAM! Wrestling di No Mercy:\n\u00c8 stato ipotizzato che la ragione di ci\u00f2 fosse perch\u00e9 Vince McMahon non voleva che la WWF sembrasse debole mentre combatteva l'Alliance, poich\u00e9 ha lavorato molto duramente per reprimere la sua concorrenza, specialmente la WCW. Smash Wrestling sostenne che i lottatori della WWF avrebbero dovuto disertare per far sembrare l'Alliance una minaccia credibile.\nLa mancanza di grandi talenti WCW, l'eccessiva enfasi sui disertori della WWF e i problemi con la ECW.\nMolti fan avevano sognato un giorno in cui avrebbero potuto mettere i wrestler WWF e WCW l'uno contro l'altro, ma il match finale della storyline si concluse con quattro wrestler WWF. Su \"Off the Record\" della TSN, il presentatore Michael Landsberg chiese a Booker T perch\u00e9 l'Invasion \u2013 che afferm\u00f2 avrebbe dovuto essere uno dei pi\u00f9 grandi angle danarosi nella storia del wrestling - fu a parole sue un fallimento in pay-per-view. Booker rispose:\nAlcune delle assenze dei wrestler WCW erano fuori dal controllo della WWF. Molti dei migliori wrestler della WCW avevano contratti con la AOL/Time Warner, la societ\u00e0 madre della WCW, ed erano disposti a sedersi a casa piuttosto che lottare per meno soldi; Booker T, il WCW Champion in carica al momento dell'acquisto della WWF, fu un'eccezione notevole, accettando di acquistare il resto del suo contratto con la AOL/Time Warner per poter lottare immediatamente per la WWF. McMahon aveva la possibilit\u00e0 di accettare qualsiasi contratto desiderasse con il suo acquisto, ma scelse di lasciare che la AOL/Time Warner continuasse a pagare quelli che erano considerati cattivi affari. Ric Flair (che sarebbe apparso a \"Raw\" dopo Survivor Series) e Rey Mysterio non firmarono fino alla fine dell'invasione perch\u00e9 erano legati ai loro contratti, e quindi la loro assenza era fuori dal controllo della WWF. Inoltre, Scott Steiner si stava riprendendo da un infortunio. Altri, come Hulk Hogan, Kevin Nash, Scott Hall e Goldberg, non firmarono fino alla fine della storyline. Per quanto riguarda le altre grandi superstar della WCW, Sting era ancora sotto contratto con la AOL/Time Warner, e non si un\u00ec all'attuale WWE fino alla fine del 2014, mentre Lex Luger e Randy Savage non sarebbero mai riappars\u00ec nella compagnia in televisione (nel maggio 2011, Luger si un\u00ec alla WWE in un ruolo nel backstage relativo al Wellness Program della compagnia, mentre Savage mor\u00ec per un improvviso attacco di cuore nello stesso mese). Bret Hart, che si era fatto un nome nella WWF ma venne visto per l'ultima volta lottare per la WCW, si ritir\u00f2 dal wrestling a causa della sua commozione cerebrale che aveva subito in un match con Goldberg a Starrcade 1999 e allontanato da Vince McMahon dopo lo Screwjob di Montr\u00e9al del 1997; alla fine sarebbe tornato in WWE nel 2010, dopo essere stato inserito nella WWE Hall of Fame nel 2006. Jeff Jarrett, nonostante il suo contratto fosse stato firmato con la WCW piuttosto che con la AOL/Time Warner, era un altro nome mancante poich\u00e9 venne licenziato legittimamente e pubblicamente durante il simulcast finale di \"Raw\"/\"Nitro\" a causa di controversie tra Jarrett e McMahon che non si risolsero fino al 2018. I fan erano confusi dalle decisioni di McMahon visto che la WWF avrebbe fatto pi\u00f9 che abbastanza per coprire tutti questi contratti di wrestler nel 2001. Per questo motivo, l'avversario della WWF presumibilmente non aveva la forte identit\u00e0 della WCW.\nIn correlazione con la WCW, anche alla ECW mancavano la maggior parte delle loro superstar chiave come The Sandman, Sabu, Balls Mahoney, Little Guido e Tony Mamaluke (che in seguito si uniranno alla ECW rilanciata dalla WWE). Dalla storyline mancarono anche altri wrestler come Shane Douglas, Masato Tanaka, Terry Funk, New Jack, 2 Cold Scorpio e Mikey Whipwreck. Durante quel periodo, l'uso del nome ECW in onda fu oggetto di controversia nonostante Heyman fosse ancora tecnicamente proprietario della compagnia mentre la WWF dovette affrontare un'azione legale da parte di Harry Slash &amp; The Slashtones per l'uso della sua sigla \"This Is Extreme!\".\nAlla stessa WWF mancavano alcune delle sue pi\u00f9 grandi star, in particolare Triple H, che si \u00e8 strappato il quadricipite nell'episodio del 21 maggio di \"Raw Is War\", settimane prima dell'inizio della storyline e non sarebbe tornato fino all'anno successivo nell'episodio del 7 gennaio di \"Raw\", tuttavia non lott\u00f2 come concorrente sul ring fino all'episodio del 17 gennaio di \"SmackDown!\" in un tag team match e avrebbe anche vinto il Royal Rumble match pochi giorni dopo alla Royal Rumble, ben dopo la fine dell'angle dell'Invasion. Shawn Michaels, che all'epoca si era ritirato da quattro anni, era in pausa dalla WWF e inoltre non apparve durante la storyline dell'Invasion. Rikishi rimase inattivo per tutta la storyline con una spalla ferita e non torn\u00f2 in WWF fino al dicembre 2001. Eddie Guerrero e Chris Benoit, che erano stati ex star WCW/ECW, che all'epoca lavoravano per la WWF, furono assenti dalla storyline. A Benoit venne suggerito di disertare in WCW prima del suo infortunio nel giugno 2001 al King of the Ring. Anche a Guerrero venne suggerito di disertare in WCW, ma venne inviato in riabilitazione dopo una dipendenza da antidolorifici nel maggio 2001 prima di essere rilasciato a novembre. Sia Guerrero che Benoit non sarebbero tornati nella compagnia rispettivamente nell'aprile e nel maggio 2002. Anche Dean Malenko e Perry Saturn, che erano gli ex compagni di stable di Benoit e Guerrero dei The Radicalz, erano assenti dalla storyline, con Malenko che si ritir\u00f2 ufficialmente dal wrestling nel luglio 2001 mentre Saturn venne coinvolto in un incidente shoot durante una registrazione di \"Jakked/Metal\" e venne coinvolto minimamente nella storyline; ogni volta che Saturn apparve sulle matchcard durante la storyline, venne indicato che era allineato con la WWF.\nPer rafforzare i ranghi della WCW (al posto dei grandi nomi della WCW), alcuni lottatori della WWF (come Steve Austin) disertarono e si unirono all'Alliance e vennero pushati come leader dell'Alliance. Austin, che aveva lavorato in WCW e in ECW ma aveva trovato il suo pi\u00f9 grande successo nella WWF ed era visto principalmente come un wrestler WWF, venne pushato come il leader dell'Alliance e un lottatore pi\u00f9 importante durante l'Invasion rispetto ai membri autentici WCW o ECW dell'Alliance. Molti dei migliori talenti WCW ed ECW che erano le migliori superstar nelle loro precedenti compagnie, come Diamond Dallas Page, Booker T, Rob Van Dam, The Dudley Boyz, Justin Credible, Raven e Tazz, vennero sconfitti in match della card medio-bassa, mentre i lottatori WWF di livello inferiore che avevano disertato per l'Alliance, come Test, ricevettero un push maggiore. Sting avrebbe citato ci\u00f2 come il motivo per cui non avrebbe mai firmato con la WWF (fino al 2014) nonostante gli fosse stato offerto un contratto.\nNel main event finale delle Survivor Series tra la WWF e l'Alliance, l'Alliance era rappresentata da cinque lottatori. Tre di questi erano lottatori della WWF che avevano disertato. Shane McMahon e Kurt Angle non avevano mai lottato per la WCW o per l'ECW prima dell'invasione. Solo tre lottatori che avevano lavorato in WCW o ECW, Austin, Booker T e Rob Van Dam, erano nel team. McMahon, Booker T e Rob Van Dam furono i primi tre lottatori eliminati del team dell'Alliance, quindi gli ultimi sopravvissuti che rappresentavano l'apparente entit\u00e0 WCW/ECW furono due lottatori che erano gi\u00e0 nella WWF prima dell'Invasion."}
{"id": "1247197", "revid": "4106", "url": "https://it.wikipedia.org/wiki?curid=1247197", "title": "Brunero", "text": ""}
{"id": "1247199", "revid": "1272592", "url": "https://it.wikipedia.org/wiki?curid=1247199", "title": "Chiesa di Santa Maria di Vigesimo", "text": "La chiesa di Santa Maria di Vigesimo si trova nel comune di Barberino di Mugello.\nStoria e descrizione.\nIl monastero fu edificato dai vallombrosani nel 1074, ma gran parte dell'assetto attuale risale al XVIII secolo.\nLa chiesa ha una ricca facciata tardobarocca.\nL'interno conserva stucchi e preziosi arredi lignei intagliati. Nell'abside \u00e8 una pregevole tavola con l\"'Assunta, i santi Benedetto e Antonio abate e un donatore\", che sarebbe stata iniziata da Domenico Ghirlandaio e terminata da Cosimo Rosselli. Di notevole qualit\u00e0 \u00e8 anche il grande fonte battesimale in terracotta invetriata dei primi del XVI secolo, attribuito a Benedetto Buglioni. Alle pareti si osservano ovali (1742) e quadri con \"Episodi della vita della Madonna\". La chiesa possiede un organo di Michelangelo Paoli, del 1806, con prospetto sontuoso del 1744."}
{"id": "1247205", "revid": "2074952", "url": "https://it.wikipedia.org/wiki?curid=1247205", "title": "Lenny Wilkens", "text": "\u00c8 membro del Naismith Memorial Basketball Hall of Fame dal 1989 in qualit\u00e0 di giocatore, e dal 1998 in qualit\u00e0 di allenatore.\nCarriera.\nGiocatore.\nHigh school.\nWilkens crebbe in un sobborgo di Brooklyn, Bedford-Stuyvesant. Suo padre era afro-americano mentre sua madre irlandese.Wilkens \u00e8 stato cresciuto secondo la fede Romano-Cattolica.\nAlla Boys High School, Wilkens fu compagno, nella squadra di basket, di Tommy Davis, il quale sar\u00e0, poi, una star di lungo corso nella Major League Baseball.\nCollege.\nLenny Wilkens ha frequentato il Providence College, nel Rhode Island.\nNel 1959, grazie al suo contributo, i Providence Friars, squadra dell'ateneo, riuscirono per la prima volta nella sua storia ad essere ammessi al famoso torneo denominato NIT. Nel 1960 non solo Wilkens partecip\u00f2 con la sua squadra al NIT, ma raggiunse anche la finale (persa contro la Bradley University). In virt\u00f9 delle sue grandi doti cestistiche venne nominato per due volte All American, rispettivamente nel 1959 e nel 1960.\nNelle tre stagioni trascorse a Providence segn\u00f2 una media di 15,9 punti a partita.\nNBA.\nNel 1960, dopo aver dimostrato le sue capacit\u00e0, in particolare nelle due ultime stagioni universitarie, fu scelto con il numero sei del Draft dai St. Louis Hawks. Nella sua prima stagione da rookie fin\u00ec con una media punti pari a 11,7, e i suoi Hawks approdarono alle finali NBA. I Boston Celtics ebbero la meglio in cinque partite.\nNelle successive stagioni miglior\u00f2 il suo gioco da playmaker, riuscendo cos\u00ec a portare gli Hawks ai play-off per ben sei volte consecutive dal 1963. Tutte le stagioni trascorse agli Hawks furono da lui giocate ad alto livello, ma quella del 1967-68 fu la migliore. Concluse quella stagione stagione con 20,0 punti e 8,3 assist per partita: dovette per\u00f2 rinunciare al titolo di MVP dell'anno a favore di Wilt Chamberlain.\nNella stagione 1968-69 venne ceduto ai Sonics; gi\u00e0 in quella successiva i Sonics lo nominarono giocatore-allenatore. La sua avventura come allenatore si concluse in breve tempo: Lenny cap\u00ec di non poter ricoprire due ruoli cos\u00ec diversi e decise di continuare a giocare come playmaker.\nTrascorse quindi due stagioni ai Cleveland Cavaliers; nel 1973 venne convocato anche per l'All Star Game, a fronte di una splendida stagione terminata con 20,5 punti di media per partita.\nIl piccolo playmaker di Brooklyn gioc\u00f2 ancora una stagione, quella 1974-1975, vestendo la maglia dei Portland Trail Blazers, prima di ritirarsi dal gioco e intraprendere esclusivamente la carriera di coach.\nDirigente.\nIl 29 novembre 2006 fu licenziato dal ruolo di vicepresidente della franchigia dei Seattle Supersonics per poi esserne nominato \"Presidente delle Operazioni di Pallacanestro\" il 27 aprile 2007. Wilkens attualmente \u00e8 un opinionista di College basket per la Northwestern FSN Studio ed occasionalmente appare al Northwestern College Hoops in occasione delle partite serali.\nStatistiche.\nAllenatore.\nNel 1996, durante le Olimpiadi di Atlanta, Lenny Wilkens ha guidato il secondo \"Dream Team\" alla conquista della medaglia d'oro. Ad oggi \u00e8 il secondo allenatore NBA pi\u00f9 vincente di tutti i tempi, alle spalle di Don Nelson."}
{"id": "1247207", "revid": "132957", "url": "https://it.wikipedia.org/wiki?curid=1247207", "title": "Chiesa di Santo Stefano a Castiglioni", "text": "La chiesa di Santo Stefano a Castiglioni \u00e8 una chiesa nel comune di Rufina.\nStoria e descrizione.\nLa chiesa, documentata in un breve papale del 1103, fu completamente restaurata nel 1926 e liberata dalle aggiunte barocche con lo scopo di recuperare le originarie strutture romaniche. In quell'occasione furono completamente ricostruiti il portale d'ingresso, il grande occhio circolare soprastante e la parte superiore della torre campanaria.\nL'interno, a tre navate e quattro campate coperte da capriate a vista, \u00e8 concluso da una tribuna a tre absidi, particolarit\u00e0 architettonica raramente riscontrabile nelle chiese del territorio fiorentino. All'interno si conserva una tavola, proveniente dall'Oratorio di Santa Maria a Rugiano, la cui stesura originaria \u00e8 databile agli inizi del Trecento."}
{"id": "1247210", "revid": "125851891", "url": "https://it.wikipedia.org/wiki?curid=1247210", "title": "Michael York", "text": "Biografia.\nFiglio di un ex-militare, diventato uomo d'affari e di una musicista, Michael York inizi\u00f2 a recitare con il \"National Youth Theatre\" nell'East End di Londra e poi in un tour internazionale. Ottenne altre parti giovanili all'Universit\u00e0 di Oxford (dove si laure\u00f2 nel 1964), al \"Dundee Repertory\" e alla \"Laurence Olivier's National Theatre Company\"; qui lavor\u00f2 con Franco Zeffirelli, che lo scrittur\u00f2 in due trasposizioni cinematografiche di opere di Shakespeare, nel ruolo di Lucentio in \"La bisbetica domata\" (1967) e in quello di Tebaldo in \"Romeo e Giulietta\" (1968).\nNello stesso periodo ottenne anche un discreto successo in televisione, grazie al personaggio di Jolyon nello sceneggiato \"La saga dei Forsyte\" (1967). Nel 1969 fu uno dei protagonisti di \"Rapporto a quattro\" di George Cukor. Altre sue importanti interpretazioni furono quelle di William in \"L'incidente\" (1967) di Joseph Losey, Brian Roberts in \"Cabaret\" (1972) di Bob Fosse, del conte Andrenyi in \"Assassinio sull'Orient Express\" (1974) di Sidney Lumet e di D'Artagnan in tre pellicole dirette da Richard Lester: \"I tre moschettieri\" (1973), \"Milady\" (1974) e \"Il ritorno dei tre moschettieri\" (1989). Nel 1977 affianc\u00f2 Ann-Margret in \"Io, Beau Geste e la legione straniera\" di Marty Feldman. Nel 1978 interpret\u00f2 se stesso in \"Fedora\", diretto da Billy Wilder.\nHa recitato in oltre 50 film per la TV, continuando a lavorare a teatro (soprattutto Broadway) e tenendo varie conferenze. Pi\u00f9 di recente, ha partecipato alla serie di film con protagonista Austin Powers.\nSposato dal 27 marzo 1968 con la fotografa Patricia McCallum, madre del produttore Rick McCallum, Michael York \u00e8 stato insignito dell'onorificenza di ufficiale dell'Ordine dell'Impero Britannico.\nDoppiatori italiani.\nDa doppiatore \u00e8 sostituito da:"}
{"id": "1247212", "revid": "287204", "url": "https://it.wikipedia.org/wiki?curid=1247212", "title": "Am\u00e9d\u00e9e Willot", "text": "Anche noto come conte di Grandprez, fu un generale ed uomo politico realista nell'epoca della Rivoluzione.\nEsordi.\nNato a Belfort nel 1755, venne arruolato nell'esercito a sedici anni, nel 1771. Gli annuari militari registrano, il 28 ottobre 1774, la nomina a \"insegna\" del reggimento provinciale della citt\u00e0 di Parigi; il 24 marzo 1775 la nomina a tenente; il 7 giugno 1784 a tenente dei granatieri; il 15 febbraio 1789, alla vigilia della Grande Rivoluzione, a capitano.\nLa rivoluzione.\nUfficiale del nuovo esercito.\nCon lo scioglimento del suo reggimento, si trasfer\u00ec a Maurecourt, villaggio dell'\u00cele-de-France, ove divenne comandante della neonata Guardia nazionale eppoi membro del direttorio del distretto di Saint-Germain.\nL'adesione alle nuove istituzioni, ancora monarchiche, gli consent\u00ec, il 30 giugno 1791, di divenire aiutante di campo del generale de Choisy. Per poi passare, il 23 marzo 1792, a tenente-colonnello del 5\u00ba Battaglione di fanteria leggera. Il 1\u00ba giugno 1793 assunse il comando provvisorio della 5\u00aa \"Demi-brigade\" di fanteria leggera, formata dal 5\u00ba Battaglione di fanteria leggera e da varie compagnie di corpi franchi.\nLa campagna dei Pirenei.\nDal 1793 venne comandato sui Pirenei occidentali, ove, il 16 aprile 1793 partecip\u00f2, insieme al de Kerveguen, al fallito assalto al villaggio di C\u00e9ret, dal quale si controllava un ponte strategico, a seguito del quale venne chiamato a dar conto presso il tribunale militare di Tolosa (il generale de Houli\u00e8re si suicid\u00f2). Poi le cose dovettero migliorare dal momento che, il 23 giugno 1793, venne promosso generale di brigata \"a titolo provvisorio\". Successivamente sub\u00ec una nuova sconfitta contro gli spagnoli che gli cost\u00f2 un'accusa di \"realismo\", avanzata dal rappresentante in missione del Comitato di Salute Pubblica ed imprigionato a Bayonne: si era, infatti, nel contesto del Terrore giacobino ed il governo scambiava ogni cedimento per tradimento. Fece in tempo ad essere liberato, per il 9 termidoro (29 luglio 1794), dopodich\u00e9 la promozione gli venne confermata, a titolo definitivo, il 13 aprile (o giugno) 1795.\nIl 3-6 luglio 1795 si port\u00f2 coraggiosamente alla battaglia di Irrunsun (altrimenti nota come battaglia di Lecumberry), tanto da essere promosso, la sera stessa, generale di divisione a titolo provvisorio (dal 17 luglio con nomina definitiva).\nSi tratt\u00f2 di uno degli ultimi scontri della cosiddetta guerra del Rossiglione, che, di l\u00ec a poco, consent\u00ec al Moncey di occupare Vitoria, il 17 luglio e Bilbao, il 19, sino a determinare la firma, il 22 della seconda pace di Basilea: la Spagna del Godoy cedeva definitivamente l'attuale Haiti, permetteva alla Francia di concentrarsi sul fronte del Reno ed italiano, ma, soprattutto, inaugurava una collaborazione che avrebbe portato a due decenni di sangue.\nIl Direttorio.\nIl comando in Vandea.\nIl 15 settembre 1795 venne comandato in Vandea: l\u00ec, a Fontenay assunse, il 1\u00ba ottobre, il comando della 3\u00aa Divisione dell'Armata dell'Ovest, incaricata della repressione contro i realisti Vandeani. Eppoi, il 9 dicembre (o il 18), addirittura il comando dell'intera armata. L\u00ec venne accusato di mene ed intrighi con i realisti ribelli, detti \"chouan\", ebbe un contrasto con l'Hoche, che lo accus\u00f2 di aver trattato, pur privo di ordini, con alcuni capi ribelli. Questi aveva condotto le operazioni sin dalla ripresa dei combattimenti, su iniziativa realista, il 24 giugno: questa seconda guerra vandeana ebbe una storia assai inferiore alla precedente: gli insorti, al comando del Sombreuil, figlio e fratello di ghigliottinati furono assediati sulla penisola di Quiberon. Qui capitolarono il 21 luglio nelle mani di Hoche, sotto condizione che i suoi uomini avessero salva la vita. Contrariamente a tali condizioni, egli venne giudicato insieme ad altri 16 prigionieri, tutti condannati a morte e giustiziati, il 28 luglio, a Vannes. Dei 952 prigionieri oltre 750 verranno fucilati.\nLa ferocia dei convenzionali al Quiberon si spiega in larga parte con la necessit\u00e0 di garantirsi sostegno a sinistra in vista di un possibile scontro con i realisti, che si erano molto rinforzati, a Parigi, offrendo alla Convenzione un sostegno vitale alla repressione delle insurrezioni montagnarde del 12 germinale e del 1 pratile.\nSegu\u00ec, infatti, l'approvazione del decreto dei due terzi, che imped\u00ec ai monarchici di conquistare, con il libero voto popolare, la maggioranza parlamentare e la conseguente tentativo di colpo di mano monarchico il 13 vendemmiaio (5 ottobre), a Parigi: represso dalle truppe fedeli all'Assemblea, guidate da un giovanissimo generale Buonaparte, da poco scoperto dal Barras.\nNon stupisce, quindi, che Hoche, che pure il 25 dicembre gli aveva affidato l'incarico di firmare, a Chantonnay un accordo con tre ufficiali rappresentanti del Sapinaud, avesse ragione del Willot. Cosicch\u00e9 egli venne messo in congedo, il 6 gennaio 1796. D'altra parte il 29 dicembre Hoche era stato promosso a capo della \"armata degli Oceani\", che riuniva le tre armate \"dell'Ovest\", \"delle Coste di Brest\" e \"delle Coste di Cherbourg\" e non \u00e8 escluso che sia avvenuto un generale rimescolamento dei comandi.\nIl comando della divisione di Marsiglia.\nDopo un breve periodo in cui i termidoriani tornarono ad appoggiarsi alla sinistra ex-montagnarda, le cose tornarono a cambiare a favore dei realisti, non appena venne scoperta la cosiddetta Congiura degli Eguali del Gracco Babeuf (ghigliottinato il 27 maggio 1796).\nProbabilmente in quel contesto, Willot venne nominato, il 25 luglio 1796 a capo della 8\u00aa divisione militare, quella di Marsiglia, da generale di divisione. Qui era, sicuramente, il 27 novembre 1796. In quella carica pass\u00f2, sembrerebbe, al comando della riserva dell'Armata d'Italia (ovvero a tale funzione venne demandata la sua divisione), al cui comando era, da lungo tempo, il giovane generale Bonaparte, ormai vittorioso.\nLe relazioni fra quest'ultimo e Willot, in tali movimentati frangenti, sono poco chiare: talune fonti sostengono che Willot dovette cedere il comando su richiesta del comandante dell'armata d'Italia, che ne avrebbe denunciato le mene contro-rivoluzionarie: tanto che altre fonti lo ricordano come uno dei capi della 'reazione moderat\u00e0 in Provenza (confondendo con il cosiddetto \"Terrore Bianco\" del 1795). In effetti, quando Willot cedette il comando, il Direttorio voleva sostituirlo con il Pichegru, sennonch\u00e9 Bonaparte tronc\u00f2 la discussione avocando a s\u00e9 la nomina, per attribuirla ad uno dei generali dell'armata d'Italia. Dei quali, evidentemente, poteva fidarsi. Le inopinate relazioni con il \"Terrore Bianco\" si spiegano, forse, con la decisione di porre sotto stato d'assedio diverse citt\u00e0 della zona della 8\u00aa divisione. In ogni caso, gli elementi sembravano accumularsi, come dimostra la circostanza che uno dei suoi sottoposti, tale Jacques-Nicolas Moynat d'Auxon, comandante del distaccamento della 8\u00aa divisione militare nel Var, era stato accusato in relazione ad alcune sollevazioni \u2018realiste\u2019 nella regione.\nTutte questi elementi, apparentemente confusi, si spiegano con la situazione politica francese di quei mesi, dominata dal latente contrasto fra i realisti, maggioritari nel Paese e, presto, anche in parlamento ed i repubblicani, ben rappresentati al Direttorio ed appoggiati dal Napoleone. Quest'ultimo, in quei giorni impegnato nelle ultime, trionfali fasi della prima campagna d'Italia, era decisamente ostile ai realisti, per la ottima ragione che il proprio passato giacobino (assedio di Tolone e 13 vendemmiaio) non gli avrebbe mai permesso di sopravvivere (almeno politicamente) ad un governo realista.\nDeputato a Parigi.\nAl contrario, Willot aveva scelto di stare dalla parte dei realisti, i quali, profittando del ritrovato spazio politico, vinsero le elezioni dell'11 aprile 1797, destinate a rinnovare un terzo dei seggi, e conquistarono la maggioranza in entrambi i Consigli. Willot venne eletto deputato al Consiglio dei Cinquecento, per il collegio delle Bouches-du-Rh\u00f4ne e fu uno dei simboli della vittoria, insieme ad altri notevoli eletti, quali Imbert-Colom\u00e8s, gi\u00e0 repressore della rivolta contadina detta la Grande Paura del 1789-1790, Pichegru, Claret de Fleurieu, gi\u00e0 ministro di Luigi XVI, o l'oratore Jordan.\nWillot abbandon\u00f2, quindi, il comando della 8\u00aa divisione, sedette fra i \"Clichiens\" (moderati o, come si diceva, cripto-realisti) e si oppose alla nomina a ministro della guerra del generale Hoche, con il (non invalido) argomento che questi non aveva ancora raggiunto l'et\u00e0 \"costituzionale\" di trent'anni.\nDoveva godere di un discreto prestigio, dal momento che divenne membro della Commissione degli ispettori della sal\u00e0 (\"commission des inspecteurs de la salle\") e venne ammesso nella commissione del Consiglio incaricata della revisione delle 'leggi militar\u00ec cui appartenevano personalit\u00e0 importanti quali i generali Pichegru, Ferrand, Aubry e Jordan (oltre a tali Gau e Normand). A lui venne affidata la presentazione di una proposta, avanzata il 18 messidoro (6 luglio) 1797 per la riorganizzazione del \"Maresciallato\" (la \"Mar\u00e9chauss\u00e9e\"), ovvero la gendarmeria: una questione lasciata irrisolta nel bailamme della Grande Rivoluzione e che venne risolta solo con la legge del 28 germinale (17 aprile 1798), quando, ormai, Willot era stato espulso dalla politica nazionale.\nNel frattempo consolid\u00f2 i propri rapporti con il Pichegru aderendo insieme a lui, nel 1797 alla loggia massonica \"Centre des Amis\", a Parigi.\nDeportato in Guiana.\nDa deputato Willot venne coinvolto nella questione degli assassini e degli atti di brigantaggio nella regione di Lione: prima gli venne chiesto conto, poi rispose con consigli e relazioni specifiche.\nSuccessivamente, sulla base di una denuncia dell'Hoche alcuni ufficiali vennero condannati per aver concordato con il Willot la diffusione di giornali anti-repubblicani nell'esercito.\nTutte queste polemiche era parte della pi\u00f9 generale tensione politica fra i repubblicani e realisti: essa sfoci\u00f2 nel colpo di Stato del 18 fruttidoro (4 settembre 1797): Willot venne arrestato, rinchiuso nella prigione del Tempio e, insieme al de Barth\u00e9lemy, al Pichegru, Marbois, La Rue, Ramel e ad un discreto numero di deputati, giornalisti e preti (sessantuno in totale), comandato alla deportazione in Guyana, con decreto del 19 fruttidoro 5 settembre.\nVenne trasportato nella cittadina costiera di Sinnamary, da dove, insieme al de Barth\u00e9lemy, al Pichegru e ad altri tre, riusc\u00ec a fuggirne nel giugno 1798, raggiungendo l'Inghilterra.\nEsule durante l'Impero.\nAutorizzato a rientrare in Francia sotto il Consolato, non volle rientrare, preferendo continuare la opposizione a Napoleone. Si era, infatti, nel molto movimentato contesto della campagna della seconda coalizione, segnato dalla battaglia di Marengo, del 14 giugno 1800.\nIl 23 settembre 1800 venne nominato da Luigi XVIII con il molto teorico titolo di comandante in capo delle province meridionali della Francia: con questa carica fu a Genova, in Sicilia, all'Elba (ove fu governatore della fortezza napoletano di Porto Longone), a Minorca, prima di rientrare in Inghilterra da cui mosse, infine, per gli Stati Uniti d'America.\nComandante sotto la Restaurazione.\nRientr\u00f2, finalmente, solo nel 1814, con la prima intronizzazione di Luigi XVIII, che lo gratific\u00f2, in data imprecisata, del titolo di 'luogotenente generale', il 10 gennaio 1816 del comando della 23\u00aa divisione militare, il 2 marzo del titolo di conte e, il 14 maggio 1816, della carica di comandante della divisione militare della Corsica.\nTale carica, apparentemente non importantissima, appariva delicata in quanto dalla Corsica era partita l'ultima spedizione di Gioacchino Murat alla disperata riconquista del Regno di Napoli, tragicamente conclusa con la sua fucilazione il 13 ottobre 1815 a Pizzo Calabro. In questo contesto si era svolto un confuso affare legato a certi diamanti che il deposto sovrano aveva lasciato in Corsica: il predecessore del Willot, il bonapartista, il de Rivi\u00e8re, aveva cercato di impossessarsene, ai danni del notabile corso Bernardino Poli, che gli aveva resistito nella regione del Fiumorbu, sconfiggendolo e costringendolo a riparare con il reggimento \"Royal Louis\" ad Aleria, eppoi a Bastia. Tali avvenimenti avevano posto, ancora una volta, in evidenza la instabilit\u00e0 del dominio francese sull'isola, tanto che il de Rivi\u00e8re era stato rimosso (in cambio del posto di ambasciatore nella lontanissima Costantinopoli) e sostituito, il 23 gennaio 1816, con il Willot, evidentemente giudicato uomo di polso.\nEsito.\nMor\u00ec il 18 dicembre 1823 nel suo castello a Boissy-Saint-L\u00e9ger, nella Valle della Marna, \u00cele-de-France.\nIl suo nome \u00e8 iscritto sul pilastro ovest dell'Arco di Trionfo di Parigi.\nSi conserva un ritratto ad olio, anonimo, conservato presso il museo nazionale del castello di Versailles (Mus\u00e9e national du ch\u00e2teau et des Trianons)."}
{"id": "1247218", "revid": "22475", "url": "https://it.wikipedia.org/wiki?curid=1247218", "title": "Pieve di San Silvestro (Barberino del Mugello)", "text": "La pieve di San Silvestro si trova nel comune di Barberino di Mugello.\nStoria e descrizione.\nLa parrocchia \u00e8 documentata fino dal 1353 . L'attuale edificio risale al 1641 ed \u00e8 stato oggetto di restauri e di radicali modifiche tra il 1812 e il 1822; a questo momento risale il portico che precede la facciata, con colonne di gusto neoclassico.\nAll'interno si conservano un dipinto su tavola raffigurante \"Ges\u00f9 Crocifisso tra santi e un donatore\", attribuito a Bartolomeo di Giovanni e proveniente dalla Chiesa di Sant'Andrea a Camoggiano, e un organo, dall'elegante prospetto in legno intagliato di tipo rinascimentale, proveniente dalla Chiesa di Orsanmichele a Firenze e qui collocato nel 1935."}
{"id": "1247220", "revid": "79454", "url": "https://it.wikipedia.org/wiki?curid=1247220", "title": "Gokinjo Monogatari", "text": ""}
{"id": "1247228", "revid": "466539", "url": "https://it.wikipedia.org/wiki?curid=1247228", "title": "Rachel Roberts (attrice)", "text": "Nel corso della sua carriera, ricca nonostante la prematura scomparsa, vinse 3 BAFTA e fu candidata all'Oscar nel 1963 per il suo ruolo in \"Io sono un campione\".\nBiografia.\nFiglia di un ministro battista gallese, Rachel Roberts studi\u00f2 recitazione alla Royal Academy of Dramatic Art (RADA) e nei primi anni della sua carriera si afferm\u00f2 come brillante attrice di rivista, rivelando notevole talento comico. Nella prima met\u00e0 degli anni cinquanta inizi\u00f2 ad ottenere alcuni piccoli ruoli sul grande schermo, mentre la sua carriera teatrale proseguiva brillantemente con l'ingresso nel 1954 all'Old Vic, dove lavor\u00f2 per i due anni successivi.\nLa definitiva affermazione sugli schermi cinematografici giunse per la Roberts alla fine del decennio, in coincidenza con l'affermazione del nuovo realismo nel cinema britannico. L'attrice interpret\u00f2 in ruolo di una donna sposata, amante di Albert Finney in \"Sabato sera, domenica mattina\" (1960) di Karel Reisz, e quello di un'affittacamere vedova, padrona di casa di un giocatore di rugby (Richard Harris) in \"Io sono un campione\" (1963) di Lindsay Anderson, interpretazione che le valse la candidatura al premio Oscar alla miglior attrice nel 1964. Nel 1968 affianc\u00f2 il marito Rex Harrison nella commedia \"La pulce nell'orecchio\" di Jacques Charon.\nMentre proseguiva la propria carriera teatrale, la Roberts divenne familiare al pubblico televisivo statunitense, grazie alla partecipazioni a serie quali \"Undicesima ora\" (1963), \"Mistero in galleria\" (1970), \"Marcus Welby\" (1971), \"L'impareggiabile giudice Franklin\" (1976-1978), di cui interpret\u00f2 32 episodi nei panni di Bonnie McClennel. Bench\u00e9 interprete assai richiesta, negli anni settanta ebbe poche occasioni degne di nota, tranne \"Assassinio sull'Orient Express\" (1974) di Sidney Lumet e \"Picnic ad Hanging Rock\" (1975) di Peter Weir, ove interpret\u00f2 il ruolo di un'inquietante direttrice di un collegio femminile.\nImpulsiva ed insicura, la Roberts si suicid\u00f2 con una overdose di barbiturici e alcool il 26 novembre 1980, a 53 anni, nella sua casa di Los Angeles; il giardiniere messicano la trov\u00f2 nella cucina. Fu cremata alla Chapel of the Pines Crematory di Los Angeles.\nVita privata.\nRachel Roberts si spos\u00f2 la prima volta nel 1955 con l'attore Alan Dobie, dal quale divorzi\u00f2 nel 1961. Il 21 marzo 1962 si rispos\u00f2 con l'attore Rex Harrison, dal quale divorzi\u00f2 nel 1971."}
{"id": "1247234", "revid": "848247", "url": "https://it.wikipedia.org/wiki?curid=1247234", "title": "Stazione di Torino Rebaudengo Fossata", "text": "La stazione di Torino Rebaudengo Fossata \u00e8 una stazione ferroviaria per passeggeri della ferrovia Torino-Milano, localizzata nell'area del Parco Sempione.\nStoria.\nIl cantiere ha occupato circa m\u00b2 sui m\u00b2 totali del Parco Sempione e il progetto originario prevedeva la costruzione di parcheggi sotterranei e di un centro commerciale: questi ulteriori lavori avrebbero dovuto occupare circa m\u00b2 contribuendo alla riqualificazione della zona Nord, ma a fine 2021 non sono ancora iniziati e tali progetti sono in fase di decisa ridefinizione e ridiscussione tecnica ed economica.\nL'impianto fu attivato come Posto di Movimento il 27 dicembre 2009.\nCon l'attivazione del passante ferroviario di Torino, RFI ha modificato l'impianto da Posto di Movimento a stazione ferroviaria il 2 dicembre 2012.\nProgetti futuri.\nL'accesso al fabbricato viaggiatori si trova su via Fossata, all'altezza di via Bongiovanni, ma saranno realizzati degli accessi verso via Sempione. Nonostante il nome, essa dista quasi 1\u00a0km da piazza Rebaudengo.\nL'impianto sar\u00e0 interessato dai lavori per il riallacciamento poco pi\u00f9 a nord della stazione della ferrovia Torino-Ceres alla ferrovia sotterranea tramite la creazione di una galleria sotto corso Grosseto, dopo il troncamento dei binari alla stazione di Torino Dora, provenienti da Ceres, per l'interramento della ferrovia.\nE` inoltre previsto che la futura linea 2 della metropolitana di Torino effettuer\u00e0 il suo capolinea nordovest presso la stazione.\nStrutture e impianti.\nLa stazione \u00e8 interrata, dotata di 2 binari passanti ed \u00e8 posizionata all'interno della galleria Ovest Quadruplicamento del passante ferroviario.\nTorino Rebaudengo Fossata \u00e8 dotata di un Apparato Centrale Computerizzato (ACC) telecomandato dalla stazione di Torino Stura.\nMovimento.\nLa fermata \u00e8 servita da treni metropolitani del Servizio Ferroviario Metropolitano di Torino.\nInterscambi.\nNei pressi della stazione \u00e8 possibile l'interscambio con le linee della rete urbana di bus GTT, cio\u00e8 il 21, 46, 75 e nelle immediate vicinanze la linea tranviaria 10 e i bus 52 feriale, 67 festivo.\nServizi.\nLa stazione dispone di:"}
{"id": "1247237", "revid": "10027027", "url": "https://it.wikipedia.org/wiki?curid=1247237", "title": "La domenica sportiva", "text": ""}
{"id": "1247243", "revid": "152416", "url": "https://it.wikipedia.org/wiki?curid=1247243", "title": "Iguane", "text": ""}
{"id": "1247244", "revid": "125732560", "url": "https://it.wikipedia.org/wiki?curid=1247244", "title": "Unione Sportiva Fucecchio", "text": "L'Unione Sportiva Fucecchio, meglio noto come Fucecchio, era una societ\u00e0 calcistica italiana con sede nella citt\u00e0 di Fucecchio, in provincia di Firenze.\nStoria.\nIl calcio a Fucecchio si \u00e8 sempre alternato con varie denominazioni, presidenti, categorie e stagioni pi\u00f9 o meno esaltanti, antiche ricerche infatti sanciscono il 1903 come l'anno della fondazione della prima squadra fucecchiese.\nDati certi si hanno a partire dagli anni 1938-1939, anni in cui con la denominazione di \"SAFFA Fucecchio\", nome derivante dalla locale fabbrica di fiammiferi, chiusa da alcuni decenni, la squadra prese parte al campionato di Serie C 1937-1938, piazzandosi 13\u00aa, al campionato di Serie C 1938-1939, stagione dalla quale per\u00f2 la societ\u00e0 si ritir\u00f2, e alla Coppa Italia 1937-1938.\nSuccessivamente la squadra fucecchiese torner\u00e0 a disputare campionati di rilevanza nazionale intorno al secondo dopoguerra, con una nuova denominazione, quella di \"Vigor Fucecchio\", prendendo parte alla Serie C 1947-1948, ove si classific\u00f2 2\u00aa, nella Serie C 1948-1949, dove invece si classific\u00f2 9\u00aa, e in Serie C 1949-1950, classificandosi per\u00f2 21\u00aa senza riuscire ad evitare la retrocessione in Promozione (oggi Serie D), prendendo parte al campionato di Promozione 1950-1951, arrivando 5\u00aa ma andando incontro a difficolt\u00e0 finanziarie, tanto che l'antica societ\u00e0 prebellica scomparve per sempre.\nLa rinascita dell'U.S. Fucecchio.\nLa societ\u00e0 torner\u00e0 nel Campionato Interregionale sulla cresta degli anni 1980, con la denominazione di \"U.S. Fucecchio 1903\", prendendo parte al Campionato Interregionale 1981-1982, dove conquist\u00f2 il 3\u00ba posto, sotto la guida tecnica di Cesare Meucci, al Campionato Interregionale 1982-1983, piazzandosi 9\u00ba, al Campionato Interregionale 1983-1984, dove conquist\u00f2 un sofferto 13\u00ba posto e al\nCampionato Interregionale 1984-1985, campionato che ne sanc\u00ec la retrocessione essendosi classificata 15\u00aa.\nNella stagione 1985-1986, disputer\u00e0 il campionato di Promozione Toscana, (che fino al 1991 ha corrisposto all'attuale Eccellenza Toscana), classificandosi 7\u00aa, nella stagione successiva 1986-1987, sempre nella medesima categoria, la squadra terminer\u00e0 al 2\u00ba posto, non riuscendo a centrare la promozione per soli 2 punti.\nNella stagione 1987-1988 si piazzer\u00e0 al 5\u00ba posto, nella stagione 1988-1989 arriver\u00e0 6\u00aa, e nella stagione 1989-1990 si classificher\u00e0 9\u00aa.\nNella stagione 1990-1991, classificandosi 3\u00aa, sar\u00e0 ammessa nella nuova serie, l'Eccellenza Toscana, disputandovi il campionato di Eccellenza Toscana 1991-1992, classificandosi per\u00f2 16\u00aa retrocedendo nell'attuale Promozione Toscana.\nPromozione Toscana nella quale disputer\u00e0 il campionato 1992-1993, ottenendo il 10\u00ba posto, il campionato 1993-1994 classificandosi 8\u00aa, il campionato 1994-1995, piazzandosi al 3\u00ba posto, e il campionato 1995-1996, raggiungendo il 1\u00ba posto e la promozione nel campionato di Eccellenza Toscana.\nNel campionato di Eccellenza Toscana 1996-1997, otterr\u00e0 la 4\u00aa posizione, riuscendo tuttavia a vincere, sotto la guida di Giancarlo Favarin, la Coppa d'Eccellenza Toscana.\nNella stagione 1998-1999 otterr\u00e0 la promozione nel Campionato Nazionale Dilettanti. Parteciper\u00e0 alla Serie D 1999-2000 piazzandosi 10\u00aa, in Serie D 2000-2001, piazzandosi 5\u00aa, al campionato di Serie D 2001-2002 arrivando 3\u00aa, e la stagione successiva in cui i tifosi bianconeri avranno due amari verdetti: la retrocessione del Fucecchio come ultima classificata, e la promozione in Serie C2 dei cugini del Cappiano Romaiano.\nLa definitiva caduta dell'U.S. Fucecchio 1903 e la rinascita.\nNella stagione 2003-2004 l'U.S. Fucecchio prende parte al campionato di Eccellenza Toscana, ottenendo una posizione di rincalzo (10\u00aa), ma a fine stagione la societ\u00e0, ormai oppressa di debiti, \u00e8 costretta a vendere il proprio titolo sportivo all'A.S.D. Castelfranco Stella Rossa.\nNello stesso anno \u00e8 stata fondata una nuova societ\u00e0, l'AC Fucecchio, che \u00e8 partita dal campionato di Terza Categoria."}
{"id": "1247245", "revid": "1948203", "url": "https://it.wikipedia.org/wiki?curid=1247245", "title": "Fingendo la poesia", "text": "Fingendo la poesia \u00e8 il terzo EP del gruppo italiano Marlene Kuntz, pubblicato il 28 maggio 2004 dalla EMI Music Italy.\nIl disco.\nIn questo lavoro sono presenti due cover, le prime due registrate dal gruppo: \"Non gioco pi\u00f9\", scritta da Gianni Ferrio e Roberto Lerici e interpretata da Mina nel 1974, e \"Alle prese con una verde milonga\" di Paolo Conte, del 1981. Vengono inserite inoltre le tracce \"Prima\" e \"Poi\", due improvvisazioni registrate durante il tour di \"Senza peso\".\n\u00c8 l'ultimo lavoro che vede la presenza di Dan Solo che lascer\u00e0 il gruppo poco dopo."}
{"id": "1247246", "revid": "741067", "url": "https://it.wikipedia.org/wiki?curid=1247246", "title": "George Coulouris", "text": "Biografia.\nFiglio di un mercante greco immigrato e di una donna inglese, cresciuto alla \"Manchester Grammar School\", George Coulouris fu un attore molto dotato, specializzato soprattutto in ruoli da cattivo, ma anche in personaggi nobili. \nTra i pi\u00f9 noti film nei quali \u00e8 apparso sono da ricordare \"Quarto potere\" (1941), \"Per chi suona la campana\" (1943), \"Papillon\" (1973) e \"Assassinio sull'Orient Express\" (1974). Ma il film che lo stabil\u00ec come una figura interessante, forte e affidabile, con le sue spalle grosse e i suoi occhi tenebrosi, fu \"Quando il giorno verr\u00e0\" (1943). Tuttavia, aveva lavorato a Hollywood prima di questo grazie alla conoscenza con Orson Welles. \nCoulouris studi\u00f2 con Elsie Fogerty alla Royal Central School of Speech and Drama. Il suo debutto londinese avvenne nel 1925 con \"Enrico V\" all'Old Vic. Dal 1929 inizi\u00f2 a lavorare anche a Broadway. La successiva pietra miliare nella sua carriera fu posta quando stava recitando, a teatro, la piece \"Dieci milioni di fantasmi\" e incontr\u00f2 Orson Welles, con cui stabil\u00ec subito un'intesa professionale e che lo accolse nella compagnia del Mercury Theatre, affidandogli il ruolo di Marco Antonio nella moderna produzione di \"Julius Caesar\" (1937). \nQuando Welles and\u00f2 a Hollywood per girare \"Quarto potere\" (1941), Coulouris lo segu\u00ec per interpretare il ruolo di Walter Parks Thatcher. Da quel momento la sua carriera come attore cinematografico fu assicurata ed egli continu\u00f2 a recitare in una lunga serie di film hollywoodiani per tutti gli anni quaranta. Alla fine del decennio ritorn\u00f2 in Inghilterra, e per tutti gli anni cinquanta e sessanta conferm\u00f2 la sua solida reputazione di attore teatrale, nonostante la sua reputazione cinematografica, e tornando a interpretare opere di Ibsen, Shaw, Strindberg, Moli\u00e8re e Shakespeare. \nVerso la fine della sua vita si ciment\u00f2 con la narrativa, scrivendo alcune affascinanti memorie sulla sua vita giovanile a Manchester e sulle sue prime esperienza teatrali. Mor\u00ec il 25 aprile 1989 per un attacco cardiaco dopo aver sofferto della malattia di Parkinson."}
{"id": "1247247", "revid": "23", "url": "https://it.wikipedia.org/wiki?curid=1247247", "title": "Re Daru di Baekje", "text": ""}
{"id": "1247248", "revid": "23", "url": "https://it.wikipedia.org/wiki?curid=1247248", "title": "Re Giru di Baekje", "text": ""}
{"id": "1247254", "revid": "767487", "url": "https://it.wikipedia.org/wiki?curid=1247254", "title": "Escoriandoli", "text": "Escoriandoli \u00e8 un film del 1996 scritto e diretto da Antonio Rezza e Flavia Mastrella.\nIl film segue la tecnica degli episodi concatenati, ossia la fine di ognuno dei 5 episodi corrisponde l'inizio dell'episodio seguente.\nTrama.\nDurante un funerale avviene una tresca clandestina tra Giuliano, il fratello del defunto, e Tarcisia, la moglie del morto, alimentata dalle \"idee putrefatte\" che escono ogni tanto dalla bocca del morto; con l'arrivo del becchino Rolando e dei suoi compari, giunti all'alba per prelevare la bara, i due sono obbligati a nascondersi dentro di essa. Rolando conosce Ida, una giovane donna insoddisfatta del suo matrimonio con Fiore, un vecchio che non fa altro che leggere il giornale e dormire. Tra i due sboccia l'amore, ma all'improvviso Rolando viene colpito da senescenza fulminante mentre Fiore, che ha saputo da Ida di aver conosciuto un altro uomo, inizia a ringiovanire a vista d'occhio. Quando Rolando va a vivere da Ida, Fiore lo avverte dicendogli che si \u00e8 scavato la propria fossa. Fiore esce, deciso ad iniziare una nuova vita, ma viene investito da una macchina; la macchina \u00e8 guidata dal signor Filippo Proprietario, imprenditore di successo e padre di Sabrina, una ragazza che ha perso ogni tipo di interesse per ogni tipo di cosa. Allora i suoi genitori si rivolgono ad una Comunit\u00e0 Contro, un centro guidato dalla professoressa Coatta (Antonio Rezza) che cerca di neutralizzare chi non rispetta il buon gusto. Valentina sar\u00e0 l'ennesima vittima del sistema; il poeta Giacane entra in una profonda crisi esistenziale e viene travolto dai sensi di colpa per aver calpestato, su un autobus affollato, il piede ad un grassone a cui ha chiesto scusa ma non ha ottenuto il perdono. Aiutato dalla fedele amica fotografa Lauretta cercher\u00e0 di fare ogni cosa per ottenere il perdono. Purtroppo, morir\u00e0 senza di esso. Lauretta si vendicher\u00e0 uccidendo il ciccione responsabile della morte di Giacane; sul luogo del delitto accorre Elio, un presenzialista che si definisce \"l'uomo che vive all'epicentro della massa\". Un giorno, per\u00f2, il suo corpo sembra non voler andare dove vuole la sua mente e quindi dovr\u00e0 fare i conti con un \"corpo anarchico\", tagliandoselo poco a poco finch\u00e9 non si ritrover\u00e0 con solo la testa funzionante.\nCosti ed incassi.\nIl film ottiene un finanziamento pubblico equivalente a 470.492 euro, incassandole solo l'equivalente di 37.914 euro."}
{"id": "1247255", "revid": "125113695", "url": "https://it.wikipedia.org/wiki?curid=1247255", "title": "Teorema di Cantor-Bernstein-Schr\u00f6der", "text": "In matematica, il teorema di Cantor-Bernstein-Schr\u00f6der, a cui spesso si fa riferimento semplicemente come teorema di Cantor-Bernstein, afferma che, dati due insiemi formula_1 e formula_2, se esistono due funzioni iniettive formula_3 e formula_4, allora esiste una funzione biiettiva formula_5.\nPresupposti e conseguenze del teorema.\nQuesto teorema \u00e8 nato, ed ha una grande importanza, nell'ambito della teoria degli insiemi e in particolare nello studio delle cardinalit\u00e0.\nInfatti la definizione classica di formula_6 (\"la cardinalit\u00e0 di formula_1 \u00e8 minore o uguale della cardinalit\u00e0 di formula_2\"), dove formula_9 sono due insiemi qualunque, \u00e8:\n\"Esiste una funzione iniettiva da formula_1 in formula_2.\"\nMentre la definizione di formula_12 (\"formula_1 e formula_2 sono equipotenti\") \u00e8:\n\"Esiste una funzione biiettiva da formula_1 in formula_2.\"\nCi\u00f2 detto, il teorema di Cantor-Bernstein-Schr\u00f6der pu\u00f2 essere riformulato come segue:\n\"Se formula_6 e formula_18, allora formula_19\"\nQuesto \u00e8 proprio uno dei requisiti fondamentali che deve avere formula_20 per essere una relazione d'ordine parziale. Il teorema \u00e8 quindi fondamentale per poter \"ordinare gli insiemi in base alla loro cardinalit\u00e0\". \u00c8 da notare che per stabilire che una tale relazione d'ordine \u00e8 \"totale\" \u00e8 necessario supporre l'assioma della scelta.\nDimostrazione.\nInnanzitutto osserviamo che formula_21 \u00e8 l'unica funzione che sappiamo definire su formula_22; allo stesso modo, l'unica funzione che abbiamo su formula_23 \u00e8 formula_24, che corrisponde a formula_25 sull'immagine formula_26. La funzione formula_27 viene costruita proprio in questo modo, dividendo l'insieme formula_1 in sottoinsiemi formula_29, formula_30, formula_31, eccetera, sui quali formula_27 dev'essere pari a formula_21 o formula_25 in modo alterno.\nPer una definizione pi\u00f9 precisa e semplice, si considerano i concetti di \"precedente\" e di \"primo tra i precedenti\" (introducendo un particolare ordinamento parziale):\nPer l'iniettivit\u00e0 delle due funzioni, se esiste, ogni precedente \u00e8 unico; si pu\u00f2 quindi cercare di risalire la catena dei precedenti (x,y,z...) per trovarne il primo. \u00c8 ora possibile suddividere formula_1 in una partizione come:\nQuesta suddivisione permette di definire una bigezione tra formula_1 e formula_2\nformula_56"}
{"id": "1247256", "revid": "767487", "url": "https://it.wikipedia.org/wiki?curid=1247256", "title": "Italian Sud Est", "text": "Italian Sud Est \u00e8 un film del 2003, diretto dalla Fluid Video Crew.\nTrama.\nRacconti di vita e speranze di venti personaggi che girano per il Salento sui vecchi treni della Ferrovie del Sud-Est. L'atmosfera \u00e8 poetica e riporta lo spettatore ad un'epoca che non c'\u00e8 pi\u00f9 in cui il tempo non era sinonimo di frenesia, e lo spazio in cui sono immersi i personaggi si poteva esplorare a passo d'uomo.\nProduzione.\nFilm ambientato e girato integralmente nella Provincia di Lecce: ad Alessano sono state riprese molte scene; poi si riconosce il paese di Guagnano, con la casa/museo \"Vincent City\" e l'artista Vincent Brunetti (che l'ha realizzata), quindi: Gallipoli, Tricase, Nard\u00f2, Otranto e San Pancrazio Salentino (con la Stazione delle \"Ferrovie del Sud Est\").\nIl DVD.\nIl DVD, pubblicato nel 2003 da Pablo edizioni e venduto anche in allegato al Quotidiano di Puglia, presenta il film con l'opzione dei sottotitoli in inglese e con altri extra come il backstage presentato da Leandro Aventaggiato, la galleria fotografica, il trailer e il cortometraggio, sempre della Fluid Video Crew, \"Gli ultracorpi della porta accanto\". In occasione del decennale delle riprese (2012), il DVD ormai fuori catalogo \u00e8 stato ripubblicato, con un nuovo packaging, da AnimaMundi edizioni."}
{"id": "1247257", "revid": "767487", "url": "https://it.wikipedia.org/wiki?curid=1247257", "title": "White Tiger (album)", "text": "White Tiger \u00e8 il primo album dei White Tiger, pubblicato nel 1986 per l'etichetta discografica EMC Records. "}
{"id": "1247260", "revid": "767487", "url": "https://it.wikipedia.org/wiki?curid=1247260", "title": "Los aut\u00e9nticos decadentes", "text": "Los Aut\u00e9nticos Decadentes \u00e8 un gruppo musicale argentino formato nel 1986 da Cucho, Nito e El Franc\u00e9s. Il loro genere \u00e8 un misto tra ritmi differenti, che vanno dal rock cumbiancha e arrivano fino alla Balada e al bolero, formando cos\u00ec un suono unico e particolare. \u00c8 considerata una della band pi\u00f9 importanti del paese, per la loro lunga attivit\u00e0 artistica, la qualit\u00e0 dei loro lavori, la loro popolarit\u00e0 e le loro provocazioni non solo musicali.\nHanno festeggiato i loro venti anni di attivit\u00e0 con un concerto al Luna Park di Buenos Aires e hanno cos\u00ec registrato un DVD dal vivo che uscir\u00e0 sul mercato alla fine del 2007. \nLe loro canzoni vengono imitate nelle curve degli stadi da parte delle barras bravas.\nNegli ultimi anni hanno ottenuto successi in tutto il continente.\nAlcune loro canzoni sono classici della vita notturna latino-americana come \"Coraz\u00f3n\", \"Loco (Tu Forma de Ser)\", \"Entrega el Marr\u00f3n\", \"El Murguero\", \"Los Piratas\", \"La Guitarra\", \"Ven\u00ed Raquel\"."}
{"id": "1247263", "revid": "1305772", "url": "https://it.wikipedia.org/wiki?curid=1247263", "title": "Fluorizzazione dell'acqua", "text": "La fluorizzazione dell'acqua \u00e8 una pratica che consiste nell'aggiungere o sottrarre dall'acqua ioni fluoro al fine di mantenere una concentrazione di fluoro tale da diminuire l'incidenza di malattie dentarie (carie e fluorosi) nella popolazione.\nLa pratica \u00e8 utilizzata in diversi paesi del mondo, ed \u00e8 molto diffusa nel Nord America e in Australia; si stima in particolare che il 66% dei rifornimenti idrici statunitensi contenga acqua fluorurata. Tuttavia, secondo alcuni teorici del complotto, tale prassi sarebbe svolta a danno della salute fisica e mentale dell'organismo al fine di assuefare e controllare la popolazione.\nStoria.\nLa \"macchia del Colorado\".\nL'uso del fluoruro per la prevenzione della carie dentale \u00e8 stato ampiamente discusso nel XIX secolo in Europa, grazie alle ricerche condotte dal dottor Frederick McKay, dal dottor F. Smith e dal dottor G. Black, che sollecitarono la comunit\u00e0 medico-dentistica ad aprire uno studio sull'allora conosciuta \"Macchia del Colorado\". Nel 1908, dopo avere visitato bambini, Smith e Black evidenziarono che un'elevata percentuale di pazienti (per l'esattezza l'87,5%) mostrava decolorazioni o chiazze sulla superficie dei denti. Tutti i bambini affetti da queste chiazze provenivano dalla regione di Colorado Springs, vicino al monte Pikes Peak. Malgrado le strane chiazze, questi bambini dimostravano di avere meno carie di quelli non affetti da questi problemi di colorazione. McKay port\u00f2 questo problema all'attenzione dell'odontoiatra Greene Vardiman Black, facendo crescere l'interesse relativo a questo fenomeno.\nLe ipotesi iniziali sulla maculatura che affliggeva la popolazione autoctona, furono molte: teorie sulla malnutrizione, consumo eccessivo di carne suina e di latte, esposizione al radio, malattie infantili diffuse e mancanza di calcio nelle acque locali.\nI casi di fluorosi.\nSeguirono diversi studi tra il 1920 e il 1930 per mettere in relazione la concentrazione di fluoro nell'acqua con la prevenzione o l'insorgenza di malattie dentarie; tali studi mostrarono che aumentando la concentrazione di fluoro nell'acqua si assisteva ad una diminuzione dell'insorgenza della carie nei bambini, ma allo stesso tempo si assisteva ad un aumento del numero di pazienti che presentavano decolorazioni e chiazze sui denti. Inoltre per concentrazioni maggiori di circa 1 mg/L (cio\u00e8 1 ppm) all'aumentare della concentrazione di fluoro non si aveva nessuna ulteriore diminuzione dell'insorgenza della carie dentaria, per cui il valore di 1\u00a0mg/L \u00e8 stato considerato come valore ottimale per quanto concerne la salute dentaria.\nIn particolare da alcuni studi del 1931 i ricercatori conclusero che la causa del fenomeno era l'alta concentrazione (fino a 2-13,7 ppm) degli ioni di fluoro nell'acqua potabile della regione, mentre nelle zone con concentrazioni minori (1 ppm o inferiore) non risultavano casi di maculature. La causa di questa concentrazione cos\u00ec elevata di fluoro nelle acque \u00e8 la presenza di formazioni rocciose (Peak Mountain) contenenti un minerale, la criolite, costituito principalmente da fluoruri. Il perpetuarsi di precipitazioni atmosferiche in questa zona ha solubilizzato il minerale portandolo nei fiumi della regione, arricchendo le falde acquifere di questi composti.\nEssendo associata ad un'elevata assunzione di fluoro, la patologia descritta da McKay venne dunque chiamata \"fluorosi\".\nGli studi sulla sicurezza per la salute.\nAltre ricerche sono state svolte per determinare con maggiore precisione il livello di concentrazione di fluoro sicuro per la salute ed al contempo efficace per prevenire l'insorgenza di carie dentali. In particolare nel 1934 fu condotto uno studio al riguardo da Henry Trendley Dean, funzionario del servizio sanitario pubblico degli Stati Uniti. La sua ricerca sul fluoro fu pubblicata nel 1942 e includeva la valutazione di circa 7000 bambini di 21 citt\u00e0 del Colorado, dell'Illinois, dell'Indiana e dell'Ohio. Lo studio si concluse stabilendo che il livello ottimale del fluoruro in grado di minimizzare il rischio di fluorosi grave e di prevenire la carie dentaria \u00e8 di 1 ppm.\nIl dottor Gerard Judy Cox effettu\u00f2 un esperimento nel 1939, suggerendo l'aggiunta di fluoruro nell'acqua potabile (o in altri prodotti quali il latte, l'acqua in bottiglia e i dentifrici) per il miglioramento della salute orale. Nel 1937, Henry Klein e Carroll E. Palmer, cercarono di comprendere come la fluorizzazione proteggesse le cavit\u00e0 dentali dall'azione delle carie. In seguito si effettu\u00f2 una rielaborazione dei loro studi da parte di una squadra del servizio pubblico sugli esami dentali, condotto sui bambini statunitensi di origini indiane.\nVerso la met\u00e0 degli anni quaranta, furono intrapresi degli studi in cui i ricercatori accoppiarono varie citt\u00e0 soggette alla fluorizzazione e non, per verificare a lungo termine il miglioramento della salute dentale dei cittadini. Il primo accoppiamento fu tra Muskegon e Grand Rapids nel Michigan, quest'ultima \u00e8 stata la prima citt\u00e0 nel mondo ad adottare la fluorizzazione dell'acqua, il (25 gennaio 1945), per migliorare la salute dentale. Kingston fu accoppiata con NewBurgh, entrambe a New York., Oak Park con Evanston entrambe nell'Illinois, successivamente Sarnia e Brantforf nell'Ontario, in Canada. La ricerca conferm\u00f2 che nelle citt\u00e0 soggette alla fluorizzazione dei rifornimenti idrici si assiste a una minore incidenza della carie.\nIl livello ottimale di concentrazione di fluoro nell'acqua fu aggiustato nel 1962 dall'USPHS portandolo a 0,7\u00a0mg/L nelle zone pi\u00f9 calde e 1,2\u00a0mg/L nelle zone pi\u00f9 fredde. Tale aggiustamento venne svolto in modo da tenere conto del differente consumo giornaliero di acqua. Nell'ambito dello stesso studio, l'USPHS raccomand\u00f2 di non utilizzare acqua che abbia una concentrazione che superi di due volte il livello ottimale.\nModalit\u00e0 di realizzazione.\nAggiunta di fluoro.\nIl fluoro viene aggiunto all'acqua sotto forma di fluoruri che si dissolvono nell'acqua sotto forma di ioni fluoro (F-) e altri ioni che dipendono dal particolare composto utilizzato.\nI fluoruri che vengono aggiunti all'acqua, in quantit\u00e0 comprese tra 0,7 e 1,2 ppm, sono soprattutto tre:\nSono stati scelti tali composti in quanto hanno un'elevata disponibilit\u00e0, sono facilmente solubili in acqua e sono considerati sicuri per la salute.\nL'aggiunta di tali composti pu\u00f2 essere svolta in maniera manuale o automatica e tiene conto della concentrazione di fluoro naturalmente presente nell'acqua, in modo tale che la somma del fluoro naturalmente presente e del fluoro aggiunto sia pari ai livelli ottimali. In ogni caso, la quantit\u00e0 di fluoro aggiunto deve essere misurata attraverso l'utilizzo di flussimetri.\nSebbene i fluoruri vengono spesso aggiunti a monte dell'impianto di potabilizzazione dell'acqua, ci\u00f2 risulta antieconomico in quanto in questa maniera il 10% dei fluoruri viene perso con gli scarichi generati durante il processo di flocculazione. Bisogna inoltre tenere conto del fatto che il fluoro reagisce con la calce (utilizzata per abbattere la durezza dell'acqua), per cui \u00e8 bene introdurre i fluoruri in un punto dell'impianto successivo al trattamento con calce.\nGli impianti di trattamento dell'acqua hanno inoltre l'obbligo di registrare ogni giorno e alla stessa ora la quantit\u00e0 di fluoro che \u00e8 stata introdotta nell'acqua durante la giornata e la quantit\u00e0 di acqua trattata.\nRimozione di fluoro.\nL'eliminazione del fluoro dall'acqua viene invece generalmente attuata filtrandola con carbone animale.\nNel mondo.\nIl governo del Sudafrica sostiene ufficialmente la fluorizzazione dei rifornimenti idrici. Nel Brasile, circa il 45% delle citt\u00e0 ha un rifornimento idrico fluorurato. Gli studi di governo hanno segnalato una diminuzione delle carie sulla popolazione tra il 40% e l'80%.\nNel Cile il 70,5% della popolazione riceve l'acqua fluorurata (10,1 milioni registrati, 604.000 nei rifornimenti naturali). Israele ha adottato la fluorizzazione a partire dal 1981: secondo dati del 2002, pi\u00f9 di 2 milioni di persone ricevono acqua fluorurata (approssimativamente 1/3 della popolazione).\nAmeriche.\nStati Uniti d'America.\nNel maggio del 2000, 42 delle 50 metropoli statunitensi utilizzano il sistema della fluorizzazione. Secondo uno studio del 2002, il 67% degli americani sta consumando acqua fluorizzata. A partire dal 2001, si \u00e8 stabilito che il 75% della popolazione riceve acqua fluorurata. Una base della ricezione dei dati del CDC ha appurato che la fluorizzazione dell'acqua sta avvenendo anche nelle acque interne ed esterne degli USA.\nNel 1998, il 70% della popolazione ha partecipato ad un'indagine eseguita dall'ADA, rispondendo che l'acqua che si consuma ogni giorno \u00e8 fluorurata, mentre solo il 18% ha risposto con indecisione o negazione sull'argomento.\nL'emissione ai rifornimenti idrici del fluoruro \u00e8 controllato periodicamente dagli enti pubblici territoriali. Per esempio, l'8 novembre 2005, i cittadini di Mt. Pleasant nel Michigan hanno votato 63% a 37% per la reintegrazione della fluorizzazione dell'acqua potabile dopo che un'iniziativa alle schede elettorali del 2004 fece cessare la fluorizzazione dell'acqua nella citt\u00e0. Contemporaneamente alle urne di Xenia e a Springfield nell'Ohio, a Bellingham e a Tooele, \u00e8 stata rifiutata la fluorizzazione.\nIl costo della fluorizzazione nei rifornimenti idrici degli Stati Uniti \u00e8 stato studiato. Nelle citt\u00e0 con popolazione inferiore ai 50.000 abitanti, la fluorizzazione costa 31 centesimi di dollaro a persona all'anno. Il costo aumenta a 2,12 dollari a persona nelle citt\u00e0 con una popolazione inferiore ai 10.000 abitanti.\nCanada.\nLa fluorizzazione si trova solitamente nelle citt\u00e0 con governi provinciali. Brantford, nell'Ontario \u00e8 stata la prima citt\u00e0 canadese ad adottare la fluorizzazione dei rifornimenti idrici, nel 1945. Nel 1955, Toronto ha approvato la fluorizzazione dell'acqua, ma questo processo \u00e8 stato posticipato nel 1963 dopo una campagna contro il trattamento idrico avvenente dal distributore a spaglio Gordon Sinclair. La citt\u00e0 continua ancora oggi la fluorizzazione delle proprie acque.\nCi sono state diminuzioni della quantit\u00e0 di fluoruro utilizzato, poich\u00e9 c'\u00e8 stato un abbassamento da 1 a 0.8 - 0.6 magnesii a litro. Storicamente, la Columbia Britannica \u00e8 stata la provincia con la minor percentuale della popolazione ricevente l'acqua fluorurata. Montr\u00e9al \u00e8 l'ultima metropoli canadese per la ricezione di fluoruro nelle proprie acque. Al 2006 circa il 40% della popolazione canadese riceveva l'acqua fluorurata.\nEuropa.\nLa maggior parte del rifornimento idrico europeo non \u00e8 soggetto alla fluorizzazione.\nA proposito delle acque minerali, una Direttiva del 2003, la 2003/40/CE, impone di indicare le concentrazioni di fluoro superiori a 1,5 milligrammi/litro. Non impone per\u00f2 un limite alla concentrazione di fluoro che pu\u00f2 essere presente nelle acque in commercio.\nIl limite massimo consigliato dall'Organizzazione mondiale della sanit\u00e0 (OMS) \u00e8 di 1,5 milligrammi/litro.\nIrlanda.\nL'Irlanda \u00e8 l'unico stato dell'Unione europea in cui la fluorizzazione \u00e8 obbligatoria a partire dal 2007.\nRegno Unito.\nNel Regno Unito il 10% della popolazione riceve l'acqua fluorurata - tra le citt\u00e0 pi\u00f9 importanti: Birmingham e Newcastle upon Tyne.\n, la Scozia ha mantenuto la legislazione vigente permettendo che i servizi sanitari richiedano la fluorizzazione del rifornimento idrico.\nFrancia.\nLa Francia \u00e8 contraria alla fluorizzazione del proprio rifornimento idrico. Molteplici \"prodotti chimici\" incluso il fluoro sono esclusi dalla \"Lista dei prodotti chimici per il trattamento dell'acqua potabile\". Ci\u00f2 \u00e8 stato stabilito in seguito alle considerazioni fatte dall'EDP il 25 agosto del 2000, Tuttavia, \u00e8 consentito l'uso su larga scala del sale fluorurato.\nGermania.\nLa Germania non consente la fluorizzazione dell'acqua potabile, come stabilito dal ministro federale tedesco della salute. La legge tedesca permette delle eccezioni riguardo al divieto della fluorizzazione (esempio: l'esperimento di Cassel-Wahlershausen negli anni cinquanta). Un convegno del 1999, voluto dal Ministero della sanit\u00e0, ha emesso un permesso generale riguardo alla fluorizzazione dell'acqua potabile, (Gerda Hankel-Khan, ambasciata della Repubblica Federale tedesca, il 16 settembre 1999). Tuttavia, l'esperienza indica che le opinioni al riguardo cambiano col funzionario in carica. La Germania ha in comune con Francia e Svizzera l'uso del sale fluorurato.\nItalia.\nIn Italia non \u00e8 mai stata praticata la fluorizzazione artificiale dell'acqua.\nSebbene l'assunzione di fluoro sia consigliata dai medici per i pazienti in et\u00e0 pediatrica, al momento non esistono leggi in tema; l'unica disposizione \u00e8 il d.lgs. 2 febbraio 2001 n. 31, che recepisce la direttiva dell'Unione Europea 98/83/CE. Il decreto stabilisce in 1.5\u00a0mg/l la concentrazione massima di fluoro nelle acque potabili, conformemente a quanto indicato nella direttiva.\nI terreni di origine vulcanica sono caratterizzati dalle pi\u00f9 alte concentrazioni di fluoro esistenti in natura. In Italia, sono stati misurati valori superiori alla norma nei comuni circostanti il Vesuvio, in alcune zone del Lazio e dei Castelli Romani.\nNorvegia.\nNel 2000, i rappresentanti dell'Istituto Nazionale Norvegese per la sanit\u00e0 pubblica hanno riferito che nessuna citt\u00e0 in Norvegia praticava la fluorizzazione dell'acqua. Ci fu un'intensa discussione della questione intorno al 1980, chiusa solamente nel 2000.\nSvizzera.\nIn Svizzera sono iniziati due programmi sulla fluorizzazione nel 1962: il primo per avviare la fluorizzazione nella citt\u00e0 di Basilea (tramite l'uso di sale fluorurato), il secondo per installare impianti di fluorizzazione dell'acqua nel resto della Svizzera (l'83% della popolazione avrebbe dovuto avere acqua fluorurata). Tuttavia \u00e8 diventato sempre pi\u00f9 difficile mantenere in esecuzione questi due programmi perch\u00e9 la popolazione di Basilea si \u00e8 trovata ad usare sia il sale fluorurato sia l'acqua corrente fluorurata. Per correggere questa situazione critica (rischio di eccessivo apporto di fluoro), nell'aprile 2003, il Parlamento svizzero ha acconsentito alla cessazione della fluorizzazione dell'acqua corrente per la sola espansione della fluorizzazione del sale a Basilea.\nSvezia.\nLa fluorizzazione dell'acqua \u00e8 vietata in Svezia.\nOceania.\nIn Australia.\nL'Australia ha dichiarato che la fluorizzazione non \u00e8 attiva solamente nel Queensland, dove \u00e8 sotto il controllo dell'ente pubblico territoriale. La citt\u00e0 di Geelong, ad ovest di Melbourne, non riceve acqua fluorurata. Ci\u00f2 malgrado, i rifornimenti di Melbourne siano completamente fluorurati, anche Brisbane, attualmente non aggiunge fluoruro all'acqua potabile. La prima citt\u00e0 australiana ad avere un sistema di fluorizzazione \u00e8 stata Beaconsflied, in Tasmania, nel 1953.\nNuova Zelanda.\nIn Nuova Zelanda quasi tutto il rifornimento idrico \u00e8 soggetto alla fluorizzazione, tranne quelle zone distanti dalle aree metropolitane e piccoli borghi e/o citt\u00e0. L'uso della fluorizzazione dell'acqua \u00e8 stato consentito per la prima volta ad Hastings nel 1954. Una Commissione d'inchiesta tenutasi nel 1957 ha fatto aumentare vertiginosamente l'uso della fluorizzazione nell'intero paese, l'apice si \u00e8 avuto nella met\u00e0 degli anni sessanta.\nIl ruolo nelle teorie del complotto.\nA partire dagli anni '50, la pratica della fluorizzazione dell'acqua \u00e8 criticata dai fautori delle teorie del complotto, secondo i quali sarebbe da evitare perch\u00e9 un'elevata assunzione di fluoro causerebbe vari danni all'organismo ed all'intelletto umano. A supporto di tale tesi i complottisti asseriscono che gli studi scientifici evidenziano che tale pratica sia non efficace o addirittura dannosa per la salute umana, poich\u00e9 secondo alcuni studiosi un'elevata concentrazione di fluoro provocherebbe sterilit\u00e0.\nAlcune fonti sostengono che la fluorizzazione dell'acqua sarebbe inoltre stata utilizzata dai nazisti durante la seconda guerra mondiale come metodo di assoggettamento delle menti umane e da alcuni governi comunisti dell'Unione Sovietica, nella quale avrebbe avuto un ruolo centrale in un piano segreto per distruggere gli Stati Uniti d'America."}
{"id": "1247267", "revid": "48344", "url": "https://it.wikipedia.org/wiki?curid=1247267", "title": "Domenica Sportiva", "text": ""}
{"id": "1247271", "revid": "738187", "url": "https://it.wikipedia.org/wiki?curid=1247271", "title": "Negazionismo", "text": "Il negazionismo (di un evento storico come un genocidio o una pulizia etnica o un crimine contro l'umanit\u00e0) \u00e8 una corrente pseudostorica e pseudoscientifica del revisionismo che consiste in un atteggiamento storico politico che, utilizzando a fini ideologici-politici modalit\u00e0 di negazione di fenomeni storici accertati, nega contro ogni evidenza il fatto storico stesso.\nSpesso i negazionisti non accettano tale etichetta e in taluni casi accusano la storiografia che essi stessi negano: cos\u00ec ad esempio chi nega l'Olocausto cerca di essere accreditato come revisionista.\nRecentemente il significato del termine \"negazionismo\", per similitudine, viene esteso oltre che in ambito storico anche in ambito scientifico con le stesse modalit\u00e0, ad esempio il \"negazionismo climatico\" o il \"negazionismo sanitario\".\nCaratteristiche.\nIn un articolo di giornale del 2003, Edwin Cameron, un giudice sudafricano affetto da AIDS, descrisse le tattiche psicologiche usate da coloro secondo i quali l'Olocausto non sarebbe mai avvenuto e per i quali la pandemia di AIDS non sarebbe causata dal virus HIV. Secondo Cameron \"per i negazionisti le verit\u00e0 sono inaccettabili. Giustificano idee radicali e che vanno in controtendenza rispetto alle prove schiaccianti confermate da esperti laici. Per fare ci\u00f2 distorcono la realt\u00e0, affermano mezze verit\u00e0, dichiarano falsit\u00e0 su ci\u00f2 che asseriscono i loro avversari, e cambiano il loro modo di pensare cos\u00ec come le loro idee quando fa a loro comodo\". Edwin Cameron osserva che una tattica comune utilizzata dai negazionisti \u00e8 \"fare leva sull'inevitabile indeterminatezza di cifre e statistiche\", poich\u00e9 gli studi scientifici in molte aree di ricerca si basano sull'analisi probabilistica di insiemi di dati, e negli studi su serie storiche, l'esatto numero delle vittime e altri dati potrebbero non essere disponibili nelle fonti primarie.\nUn articolo del 2009 pubblicato sulla rivista \"Globalization and Health\" riporta che il \"mettere in questione dei dati accertati\" cos\u00ec come il \"basarsi su stime pseudo-scientifiche\" sono caratteristiche che si presentano in molte forme di negazionismo. Quando Deborah Lipstadt accus\u00f2 lo scrittore negazionista David Irving in merito ad alcune dichiarazioni da lui fatte sullo sterminio nazista degli ebrei, lo storico britannico Richard J. Evans prese le posizioni di Lipstadt:\nMark Hoofnagle sostenne che il negazionismo sarebbe \"l'impiego di tattiche retoriche per dare l'impressione di argomentazioni o discussioni legittime, quando in realt\u00e0 non ce ne sono\". Secondo Hoofnagle tale processo opera impiegando una o pi\u00f9 delle seguenti cinque tattiche al fine di mantenere l'apparenza di legittima controversia:\nRegolamentazione giuridica.\nIn alcuni paesi (Austria, Belgio, Germania) \u00e8 reato la negazione del genocidio del popolo ebraico, mentre in altri (Israele, Portogallo, Francia e Spagna) viene punita la negazione di qualsiasi genocidio. Norme antinegazioniste sono state introdotte anche nella legislazione di Australia, Nuova Zelanda, Svezia, Lituania, Polonia, Repubblica Ceca, Slovacchia, e Romania. In genere \u00e8 prevista come pena la reclusione, che in alcuni paesi pu\u00f2 arrivare fino a dieci anni. Nel 2007 le Nazioni Unite hanno approvato una risoluzione statunitense che \"condanna senza riserve qualsiasi diniego dell'Olocausto e sollecita tutti i membri a respingerlo, che sia parziale o totale, e a respingere iniziative in senso contrario\".\nAnche l'Ungheria, il Liechtenstein, il Lussemburgo e la Svizzera puniscono il negazionismo, cos\u00ec come i Paesi Bassi lo includono nella categoria dei \"crimini d'odio\" mentre altri paesi legiferano su altre forme di negazionismo, l'Ucraina, ad esempio, punisce il negazionismo dei crimini sovietici quale l'Holodomor. Alcuni negazionisti propugnano l'idea per la quale esista un complotto per il quale gli storici siano succubi del \"credo olocaustico\", difeso in molti paesi con la forza della legge, eterodiretta dai poteri forti.\nUnione europea.\nL'Unione europea ha preso posizione il 28 novembre 2008 contro il negazionismo con una Decisione Quadro (2008/913/GAI) del Consiglio \"sulla lotta contro talune forme ed espressioni di razzismo e xenofobia mediante il diritto penale\" con cui chiede che ciascuno Stato membro adotti le misure necessarie affinch\u00e9 siano resi punibili diversi comportamenti intenzionali, tra cui: \nItalia.\nIn Italia non esiste una legge specificamente scritta contro il reato di negazionismo. Sono puniti l'incitamento all'odio e il comma 3 dell'articolo 414 del codice penale prevede il divieto di apologia di delitto.\nNel gennaio 2007 Clemente Mastella annunci\u00f2 la proposta di un disegno di legge che avrebbe dovuto prevedere la condanna, e anche la reclusione, per chi negasse l'esistenza storica della Shoah. Contro tale progetto si espresse la Societ\u00e0 Italiana per lo Studio della Storia Contemporanea, tramite un comunicato firmato da 28 accademici, a cui aderirono altri 112 storici, appartenenti a quasi tutte le universit\u00e0 italiane, affermando che \u00absi offre ai negazionisti, com'\u00e8 gi\u00e0 avvenuto, la possibilit\u00e0 di ergersi a difensori della libert\u00e0 d'espressione\u00bb e che \u00absi accentua l'idea, assai discussa anche tra gli storici, della \u201cunicit\u00e0 della Shoah\u201d, non in quanto evento singolare, ma in quanto incommensurabile e non confrontabile con ogni altro evento storico, ponendolo di fatto al di fuori della storia o al vertice di una presunta classifica dei mali assoluti del mondo contemporaneo\u00bb. Poi ancora: \u00abLa strada della verit\u00e0 storica di Stato non ci sembra utile per contrastare fenomeni, molto spesso collegati a dichiarazioni negazioniste (e certamente pericolosi e gravi), di incitazione alla violenza, all'odio razziale, all'apologia di reati ripugnanti e offensivi per l'umanit\u00e0; per i quali esistono gi\u00e0, nel nostro ordinamento, articoli di legge sufficienti a perseguire i comportamenti criminali che si dovessero manifestare su questo terreno\u00bb, e concludendo \u00ab\u00c8 la societ\u00e0 civile, attraverso una costante battaglia culturale, etica e politica, che pu\u00f2 creare gli unici anticorpi capaci di estirpare o almeno ridimensionare ed emarginare le posizioni negazioniste\u00bb. L'appello venne accolto e il decreto legge presentato al Senato della Repubblica il successivo 5 luglio, non conteneva traccia del reato di negazionismo..\nIl 16 ottobre 2012, richiamandosi alla decisione quadro dell'Unione Europea, venne presentato dalla senatrice PD Silvana Amati un disegno di legge, sottoscritto da 97 senatori, per contrastare il negazionismo, che modificando l'articolo 3 della legge 13 ottobre 1975, n. 654 (ddl S. 3511) prevedeva \"la reclusione fino a 3 anni per chiunque, con comportamenti idonei a turbare l'ordine pubblico o che costituiscano minaccia, offesa o ingiuria, fa apologia dei crimini di genocidio, dei crimini contro l'umanit\u00e0 e dei crimini di guerra, come definiti dagli articoli 6, 7 e 8 dello Statuto della Corte penale internazionale, ovvero nega la realt\u00e0, la dimensione o il carattere genocida degli stessi\"; tuttavia, la fine della XVI legislatura imped\u00ec l'esame della proposta di legge.\nIl 15 marzo 2013 venne ripresentata al Senato una nuova proposta di modifica dell'articolo 3 della legge n. 654 per punire chiunque ponga \"in essere attivit\u00e0 di apologia, negazione, minimizzazione dei crimini di genocidio, dei crimini contro l'umanit\u00e0 e dei crimini di guerra, come definiti dagli articoli 6, 7 e 8 dello statuto della Corte penale internazionale, o propagandato idee, distribuito, divulgato o pubblicizzato materiale o informazioni, con qualsiasi mezzo, anche telematico, fondati sulla superiorit\u00e0 o sull'odio razziale, etnico o religioso, ovvero, con particolare riferimento alla violenza e al terrorismo, se non punibili come pi\u00f9 gravi reati, fatto apologia o incitato a commettere o commesso atti di discriminazione per motivi razziali, etnici, nazionali o religiosi, anche mediante l'impiego diretto od interconnesso di sistemi informatici o mezzi di comunicazione telematica ovvero utilizzando reti di telecomunicazione disponibili\".\nContro l'introduzione del \"reato di negazionismo\" si sono pronunciati storici, accademici, penalisti ed esponenti della comunit\u00e0 ebraica.\nPer l'Unione delle Camere Penali Italiane \u00abDopo il femminicidio la Shoah, continua la deriva simbolica del diritto penale che fa del male, prima di tutto, proprio ai simboli che usa [...] La tragedia della Shoah \u00e8 cos\u00ec fortemente scolpita nella storia e nella coscienza collettiva del nostro Paese, da non temere alcuno svilimento se una sparuta minoranza di persone la pone in dubbio o ne ridimensiona la portata. [...] l'idea di arginare un'opinione - anche la pi\u00f9 inaccettabile o infondata - con la sanzione penale \u00e8 in contrasto con uno dei capisaldi della nostra Carta Costituzionale, la quale all'art. 21 comma 1 non pone limiti di sorta alla libert\u00e0 di manifestazione del pensiero [...] anche un solo argine - bench\u00e9 eticamente condivisibile - all'esercizio delle libert\u00e0 politiche (e tale \u00e8, prima fra tutte, la libert\u00e0 di espressione) introduce un vulnus al principio che l'elenco di esse deve restare assolutamente incomprimibile: quell'elenco infatti, come diceva Calamandrei \"non si pu\u00f2 scorciare senza regredire verso la tirannide\"\u00bb.\nPer Adriano Prosperi \u00abIl principio della libert\u00e0 intellettuale e l'inviolabile diritto di ciascuno a non essere punito per legge per le proprie convinzioni sono il frutto di secoli di lotte contro l'intolleranza e la censura di poteri religiosi o politici. Sarebbe una vittoria postuma dei regimi totalitari sconfitti al prezzo di un immane conflitto mondiale se nella nostra repubblica democratica si dovesse ricorrere alla barriera del codice penale per difendere dalle deformazioni e dagli errori la verit\u00e0 storica\u00bb. \u00ab\u00c8 bastata una sentenza austriaca contro David Irving per fare di un sedicente storico, che nessuno prendeva sul serio in Inghilterra, un martire della libert\u00e0 di pensiero\u00bb.\nPer Stefano Levi Della Torre, tra gli altri motivi, sarebbe \u00ababerrante colpire per legge reati di opinione, anche perch\u00e9 ci\u00f2 propone indirettamente che esista una verit\u00e0 ufficiale sancita per legge. La falsit\u00e0 per legge presuppone una verit\u00e0 per legge, e questo \u00e8 un'idea familiare alle inquisizioni e ai totalitarismi\u00bb. Perseguire i negazionisti quindi \u00abne favorisce il vittimismo, regala loro il vanto del martirio, la figura di chi si batte per la libert\u00e0 di pensiero, contro il conformismo istituzionale e oppressivo\u00bb.\nA favore dell'introduzione in Italia di una legge contro il negazionismo si sono pronunciati Francesca Recchia, alcuni politici e Riccardo Pacifici.\nSecondo Donatella Di Cesare, autrice del primo libro italiano sul negazionismo, \u00abnon si tratta assolutamente di voler limitare la libert\u00e0 di stampa o di opinione n\u00e9 tanto meno quella di ricerca, anzi, \u00e8 fondamentale che il tema della Shoah continui a essere approfondito. Ma negare la Shoah non \u00e8 un'opinione e non costituisce alcuna tesi storica. [...] Le nostre democrazie, [...] sono molto giovani e sono nate sulle ceneri di Auschwitz, sono democrazie fragili che dobbiamo proteggere. I negazionisti non vogliono ricercare la verit\u00e0, ma, lo ripeto, attentare ai fondamenti della democrazia e del dialogo democratico\u00bb. L'analisi svolta da Di Cesare arriva ad affermare che \"\u00e8 sbagliato il modo in cui viene posta la questione della libert\u00e0 di opinione. \u00c8 proprio un liberalismo astratto, di matrice ottocentesca, che ha portato ad Auschwitz e che in seguito non \u00e8 stato in grado di riflettere su quella frattura nella civilt\u00e0 occidentale [...] Sotto il profilo etico-politico emerge il fallimento di questo liberalismo astratto, viene alla luce il limite del detto attribuito a Voltaire: \u00abdisapprovo quello che dici, ma difender\u00f2 fino alla morte il tuo diritto a dirlo\u00bb. Che ne \u00e8 per\u00f2 di questo detto, se si oltraggia un terzo? \u00c8 evidente che qui c'\u00e8 un salto etico\".\nIl giorno 11 febbraio 2015 il Senato ha approvato con 234 voti favorevoli, 8 astenuti e 3 contrari un disegno di legge per adeguare le leggi italiane agli orientamenti normativi europei, che include anche il divieto di apologia e minimizzazione della Shoah, dei genocidi, dei crimini contro l'umanit\u00e0 e dei crimini di guerra.\nTecniche del negazionismo.\nLa maggior parte, se non tutte, delle tecniche utilizzate dai negazionisti sono sfruttate al fine dell'inganno e della negazione. Le specifiche pratiche del negazionismo variano da utilizzare documenti falsi o documenti contraffatti spacciandoli come fonti autentiche, o per il medesimo scopo inventare motivazioni per screditare documenti autentici, a sfruttare le opinioni estrapolandole al di fuori del loro contesto storico. Altre tecniche includono la manipolazione di dati statistici per sostenere il dato punto di vista e deliberate traduzioni errate di testi scritti in altre lingue. Invece di sottoporre i loro scritti alla prova di una revisione paritaria, i negazionisti riscrivono la storia per sostenere il loro programma e spesso si avvalgono di sofismi per ottenere i risultati desiderati. Poich\u00e9 il negazionismo pu\u00f2 essere usato per negare, ingannare, o influenzare spiegazioni e percezioni, pu\u00f2 essere considerato come una tecnica di propaganda, infine, le tecniche del negazionismo s'inseriscono entro i dibattiti intellettuali allo scopo di promuovere la loro interpretazione o percezione della storia.\nLo storico inglese Richard J. Evans ha cos\u00ec descritto la differenza di approccio tra storici revisionisti e negazionisti:\nCasi di negazionismo.\nIl negazionismo dell'Olocausto.\nUno dei pi\u00f9 diffusi negazionismi \u00e8 quello relativo ai crimini nazisti e all'Olocausto. Il pi\u00f9 noto mediaticamente, dello scrittore filonazista e razzista David Irving, che perse una causa per diffamazione da lui intentata contro la storica Deborah Lipstadt che lo definiva un \"falsificatore della storia\", nonostante il relativo successo di pubblico dei suoi libri.\nUn altro negazionista \u00e8 l'ex professore di critica letteraria all'Universit\u00e0 di Lione Robert Faurisson, che si \u00e8 prodigato per consolidare una delle colonne portanti della negazione dell'Olocausto: le camere a gas nei \"lager\" non sarebbero mai esistite, e se c'erano non avevano la funzione di sterminare le persone, ma solo quella di uccidere i pidocchi.\nIl negazionismo italiano dell'Olocausto \u00e8 rappresentato dagli scritti di Piero Sella.\nClaudio Moffa, professore ordinario presso la Facolt\u00e0 di Scienze Politiche dell'universit\u00e0 di Teramo, durante alcune lezioni ha affermato che \"non c'\u00e8 alcun documento di Hitler che dicesse di 'sterminare tutti gli ebrei'\", mentre, in seguito, ha lodato \"la grandezza umana e politica di Ahmadinejad\".\nNel 2012 si diffonde nel web in via semiclandestina il primo documentario italiano \"\"Wissen macht frei\" - la conoscenza rende liberi\" teso alla divulgazione delle tesi negazioniste e alla confutazione della storiografia nazista, attraverso la raccolta di materiale multimediale dai blog negazionisti e la citazione di noti negazionisti.\nStoria sovietica.\nNel periodo in cui esistette l'Unione Sovietica, essa tent\u00f2 di controllare ideologicamente e politicamente la stesura di libri storici, sia in ambito accademico che divulgativo. Tali tentativi ebbero il maggior successo nel periodo fra il 1934 e il 1952. Secondo lo storico Mehnert i sovietici tentarono d'indirizzare la produzione storica in senso favorevole all'imperialismo russo. Durante la segreteria di Nikita Khrushchev (1956\u201364), la storiografia sovietica, in ogni caso soggetta a un controllo meno stringente, si divise fra stalinisti e anti-stalinisti. Durante tale periodo, in ogni caso, gli storici preferivano dedicarsi a periodi storici meno \"rischiosi\", in particolare la storia medievale e classica, meno soggetta a pressioni politiche e ideologiche. Ad ogni modo, malgrado il rischio a cui si sottoponevano, non tutti gli storici sovietici del periodo accettarono le ingerenze politiche.\nIl peso della storia personale dei vari politici all'interno del partito era cruciale, pertanto la storia del PCUS era fondamentale. Ad esempio i riferimenti a politici vittime delle purghe staliniane venivano rimossi persino dalle fotografie.\nLa storiografia della guerra fredda \u00e8 invece segnata dalla controversia sulla negazione dei crimini staliniani, del massacro di Katyn', del progetto Venona e dello spionaggio sovietico e statunitense.\nIl problema del negazionismo dei crimini dei regimi comunisti e di quello stalinista in particolare \u00e8 stato sollevato anche in Italia. L'accusa di negazionismo dei crimini di Stalin \u00e8 stata ad esempio rivolta dallo storico Sergio Luzzatto al collega Luciano Canfora.\nGenocidi nel vicino Oriente.\nAttualmente l'azione pi\u00f9 consistente volta a permettere che determinati fatti storici nel vicino Oriente vengano alla luce, superando il negazionismo, viene dalla Francia, particolarmente in riferimento ai genocidi avvenuti nel medio Oriente.\nIn occasione della domanda di ingresso della Turchia nell'Unione europea vari paesi dell'UE hanno posto condizioni volte a indurre il governo turco a seguire l'esempio della Germania ammettendo gli antichi massacri, dei quali gli attuali governi turchi non hanno alcuna colpa. Si chiede anche di togliere alcune limitazioni attuali ai diritti dei superstiti, fra le quali il divieto del ricordo.\nL'Argentina ha approvato una legge che istituisce il 24 aprile di ogni anno la \"Giornata per la tolleranza e il rispetto tra i popoli\"; in questo giorno vengono commemorate le vittime del genocidio armeno. La legge \u00e8 stata approvata dalla Camera dei deputati il 29 novembre 2006 e dal Senato il 13 dicembre 2006 e promulgata il 12 gennaio 2007.\nAltri casi di negazionismo.\nNegli ultimi decenni il termine negazionismo \u00e8 stato impiegato in nuovi ambiti:"}
{"id": "1247273", "revid": "43530", "url": "https://it.wikipedia.org/wiki?curid=1247273", "title": "Guerra del Libano del 2006", "text": ""}
{"id": "1247282", "revid": "2056844", "url": "https://it.wikipedia.org/wiki?curid=1247282", "title": "Nuova Societ\u00e0 Televisiva Italiana", "text": "Nuova Societ\u00e0 Televisiva Italiana S.r.l. (gi\u00e0 Beta Television S.r.l\" e \"MTV Italia S.r.l.) \u00e8 una holding italiana controllata da Sky Italia. Il settore d'attivit\u00e0 \u00e8 quello della televisione, essendo l'editore del canale televisivo TV8.\nStoria.\nLa societ\u00e0 fu fondata con il nome di Beta Television nel 1984 dal Gruppo Marcucci per gestire le attivit\u00e0 del canale televisivo Videomusic.\nNel 1995 la societ\u00e0 fu ceduta a Vittorio Cecchi Gori e al suo gruppo.\nNel 2000 Cecchi Gori, a causa di sopraggiunte difficolt\u00e0 economiche, la cedette a sua volta alla Telecom Italia tramite la controllata Seat Pagine Gialle.\nNel 2001 Seat Pagine Gialle stipul\u00f2 un accordo con la Viacom Networks Europe con il quale Beta Television acquis\u00ec il 100% della divisione italiana di MTV Networks. Contestualmente Viacom Networks Europe acquis\u00ec anche il 49% della Beta Television. In seguito a queste operazioni Beta Television cambi\u00f2 nome in MTV Italia S.r.l. e la rete controllata TMC 2 lasci\u00f2 il posto alla versione italiana di MTV.\nNel 2013 il gruppo Viacom, divenuto in seguito Viacom Italia, acquist\u00f2 la restante quota di Telecom Italia Media, arrivando a controllare il 100% delle attivit\u00e0 dell'allora MTV Italia S.r.l..\nIl 31 luglio 2015 Sky Italia acquist\u00f2 da Viacom Italia la societ\u00e0 MTV Italia S.r.l. e il relativo LCN 8. Contestualmente il gruppo Viacom inaugur\u00f2 il 1\u00ba agosto 2015 la nuova MTV Next, visibile solo su Sky. La titolarit\u00e0 del marchio MTV rimase di propriet\u00e0 di Viacom; in base a ci\u00f2 Viacom e Sky Italia mantennero rapporti di collaborazione per la diffusione sull'LCN 8 (cio\u00e8 su MTV8) di produzioni del gruppo Viacom almeno fino al cambio del marchio di MTV8, avvenuto nel 2016.\nIn seguito a queste operazioni, infatti, la societ\u00e0 MTV Italia S.r.l. cambi\u00f2 denominazione in Nuova Societ\u00e0 Televisiva Italiana, diventando, a partire dal 18 febbraio 2016, l'editore titolare del canale televisivo TV8 (gi\u00e0 MTV8).\nCanali televisivi.\nAttuali.\nLa raccolta pubblicitaria del canale \u00e8 gestita da Sky Media.\nPrecedenti.\nIn precedenza, come MTV Italia S.r.l. produceva anche questi canali televisivi, molti dei quali oggi sono passati sotto controllo diretto a ViacomCBS Networks Italia:\nSempre come MTV Italia S.r.l., era proprietaria di \"360\u00b0 Playmaker\", societ\u00e0 di produzione televisiva italiana e di \"Viacom Pubblicit\u00e0 &amp; Brand Solutions\", fino al 2014 \"MTV Pubblicit\u00e0 S.r.l.\", che si occupava della raccolta pubblicitaria degli altri canali di ViacomCBS Networks Italia.\nTelefonia mobile.\nL'azienda era anche proprietaria dell'operatore virtuale di telefonia mobile italiano MTV Mobile, dismesso nel giugno 2012.\nControversie.\nLa Commissione per i servizi e i prodotti, autorit\u00e0 dell'AgCom, riform\u00f2 la delibera n. 192/16/CSP del 7 luglio 2016, nei confronti di NSTI, adottata per la violazione della disposizione normativa contenuta nell\u2019art. 38, comma 2 del D.lgs. 177/2005 per il superamento del limite di affollamento pubblicitario orario consentito."}
{"id": "1247283", "revid": "161374", "url": "https://it.wikipedia.org/wiki?curid=1247283", "title": "La 7 Cartapi\u00f9", "text": ""}
{"id": "1247285", "revid": "125977841", "url": "https://it.wikipedia.org/wiki?curid=1247285", "title": "Deejay TV", "text": "Deejay TV \u00e8 una rete televisiva musicale italiana nazionale edita da una societ\u00e0 appartenente al gruppo GEDI Gruppo Editoriale.\nStoria.\nNel 2002 una societ\u00e0 editrice del Gruppo Editoriale L'Espresso lancia la tv satellitare musicale \"Deejay TV\". Dal 2002 al 2003 il canale trasmette i propri contenuti free to air. Nel 2003 viene siglato un accordo con Sky Italia e Deejay TV diventa un canale a pagamento, diffuso dalla neonata piattaforma di Rupert Murdoch. A partire dal 2007, il canale diventa disponibile anche per la televisione via cavo, sempre a pagamento, con le piattaforme TV di Fastweb, Alice Home TV e Infostrada TV.\nIl 19 ottobre 2009, l'emittente nazionale italiana All Music, acquistata nel 2004 dal Gruppo L'Espresso, cessa le proprie trasmissioni. A partire da quella data, su tale canale vanno in onda videoclip musicali e un promo che annunciava la nascita di un nuovo canale. Il 1\u00b0 novembre 2009, il brand Deejay TV viene slegato dall'emittente satellitare \"pay\", divenendo ufficialmente il nuovo nome di All Music. Editore della nuova Deejay TV fu All Music S.p.A., societ\u00e0 controllata dal Gruppo L'Espresso. Su Sky, invece, il canale musicale mantiene intatta la propria programmazione, assumendo, per\u00f2, un nuovo nome: MyDeejay.\nDal 27 febbraio 2012, il canale trasmette nel formato panoramico , mentre dal 21 aprile dello stesso anno il canale passa dalla ricezione satellitare free to air a quella free to view.\nIl 26 novembre 2010 nella definizione del posizionamento dei canali televisivi distribuiti sul digitale terrestre (LCN) il Ministero dello sviluppo economico aveva assegnato la posizione 9 a Deejay TV, numero tuttavia rimesso in discussione a seguito dei provvedimenti del TAR e del Consiglio di Stato.\nLa rete, che inizialmente era nata come un canale musicale, a partire dal mese di gennaio 2013 dedica una minima parte del suo palinsesto ai video ed alla musica in generale; solo all'interno di Deejay chiama Italia e del programma pomeridiano \"Occupy Deejay\" si parla infatti di musica, ma per lo pi\u00f9 vengono trasmessi telefilm, film e programmi autoprodotti. Nello stesso periodo si ha un dilagare nel pomeriggio delle televendite targate \"DMC Shop\", che con la loro durata di mezz'ora ciascuna vanno a togliere spazio alle trasmissioni regolari.\nDall'inizio del 2014 il canale affronta una drastica decadenza e rischia la chiusura a causa di una crisi economica dovuta ad una flessione degli introiti pubblicitari, come annunciato dallo stesso Linus in un'intervista.\nIl 22 gennaio 2015 viene raggiunto un accordo tra il Gruppo Espresso e Discovery Italia per la cessione a quest'ultimo di All Music S.p.A..\nDal 1\u00ba febbraio 2015 il canale passa a Discovery Italia per poi mutarlo in Nove, mantenendone il nome Deejay TV e il relativo logo fino al 2016.\nDall'8 gennaio 2018, a seguito dell'annuncio di acquisizione da parte di Elemedia del canale 69 sul digitale terrestre, il canale torna nuovamente attivo sul mux Rete A 1 con in onda un cartello. La ripartenza ufficiale delle trasmissioni \u00e8 avvenuta il 14 gennaio 2018 sia sul digitale terrestre sia al canale 714 della piattaforma Sky Italia (sostituendo anche myDeejay). Il canale trasmette il programma \"Deejay chiama Italia\" in simulcast con Radio Deejay (anche in replica serale) oltre a video musicali, la classifica \"30 Songs\" e \"Summer Camp\".\nDal 1\u00ba luglio 2019 il canale non \u00e8 pi\u00f9 disponibile su Sky Italia.\nDal 22 luglio 2019 sul digitale terrestre \u00e8 disponibile esclusivamente in alta definizione.\nIl 17 settembre 2019 nel logo di rete viene inserita la dicitura HD.\nIl 22 ottobre 2021 viene rimossa la dicitura HD dal logo di rete, ma il canale rimane comunque in alta definizione.\nAscolti.\nShare 24h di Deejay TV.\nDati Auditel relativi al giorno medio mensile sul target individui 4+."}
{"id": "1247286", "revid": "14691", "url": "https://it.wikipedia.org/wiki?curid=1247286", "title": "Moto Tv", "text": ""}
{"id": "1247293", "revid": "57342", "url": "https://it.wikipedia.org/wiki?curid=1247293", "title": "Interpretazioni del pensiero di Socrate", "text": "Le interpretazioni del pensiero di Socrate attraversano la storia della filosofia dall'antichit\u00e0 sino ai tempi pi\u00f9 recenti:\nIl Socrate di Hegel.\nNella filosofia hegeliana chi vuole prendere coscienza di s\u00e9 stesso deve uscire da s\u00e9 al fine di oggettivarsi e impadronirsi cos\u00ec della sua stessa realt\u00e0: solo contrapponendosi all'oggetto, uscendo fuori di s\u00e9 egli pu\u00f2 prendere coscienza di s\u00e9. Se non si avessero i sensi che ci mettono in rapporto con quell'oggetto che \u00e8 il nostro stesso corpo non potremo mai essere coscienti di noi stessi.\nOra per Hegel questa spiritualit\u00e0 individuale fa parte dello Spirito di un popolo. In Oriente, egli nota, lo spirito \u00e8 concepito come inaccessibile (\u00e8 questo il significato delle piramidi impenetrabili, della Sfinge con gli occhi chiusi...) mentre in Occidente lo spirito vive nella soggettivit\u00e0 cosciente\nQuesto spiega perch\u00e9 in Occidente le statue degli dei sono rappresentati come uomini e perch\u00e9 i templi sono aperti verso il mondo. Questo passaggio dalla concezione orientale dello spirito a quella occidentale \u00e8 simboleggiato nel mito di Edipo e nella filosofia socratica. Quando Edipo all'enigmatica domanda della Sfinge \u00ab\"Che cos'\u00e8 che cammina a quattro zampe il mattino, a due il mezzogiorno e a tre la sera?\"\u00bb risponde che \u00e8 l'uomo, ella in effetti, secondo Hegel, gli chiede: \u00ab\"Che cos'\u00e8 lo spirito\"\u00bb (poich\u00e9 anche il Sole passa dal mattino alla sera e cos\u00ec lo Spirito passa dall'Oriente all'Occidente), cos\u00ec la risposta di Edipo (\u00ab\"L'uomo\"\u00bb) vuol dire che lo spirito \u00e8 nell'uomo. La morte della Sfinge poi rappresenta lo spirito misterioso dell'Oriente mentre Edipo vince incarnando lo spirito d'Occidente (lo spirito nell'uomo). Edipo \u00e8 colui che cerca l'enigma da svelare, una verit\u00e0 che una volta scoperta, gli fa serrare gli occhi, quelli del corpo per aprire quelli dello spirito.\nEgli \u00e8 colui che proclama il \" \u03b3\u03bd\u1ff6\u03b8\u03b9 \u03c3\u03b5\u03b1\u03c5\u03c4\u03cc\u03bd\" (Conosci te stesso) l'iscrizione sul tempio di Delfi dove la Pizia aveva annunciato a Socrate che egli era il pi\u00f9 sapiente degli uomini. Socrate dunque incarna lo spirito occidentale che si \u00e8 interiorizzato in lui: egli rompe lo spirito orientale greco e avvia la cultura del pensiero occidentale.\nIl Socrate di Nietzsche.\nFriedrich Wilhelm Nietzsche considera Socrate come un caso di eccesso di razionalit\u00e0 causato dai suoi istinti disordinati. Secondo Nietzsche, Socrate per contrastare i suoi violenti eccessi interiori aveva bisogno di ricorrere alla ragione per non farsi sovrastare completamente. Questa repressione degli istinti fa di lui un fanatico sostenitore della morale tanto che in lui \u00ab\"tutto (...) \u00e8 esagerato, cialtronesco, caricaturale; [e dove] tutto \u00e8, nello stesso tempo, pieno di nascondimenti, di retropensieri, di sotterfugi\"\u00bb (Nietzsche, \"Il crepuscolo degli idoli\").\nDistruggendo la tragedia, Euripide cos\u00ec come Platone inaugurano per Nietzsche la nuova era del nichilismo dove l'uomo si distingue non pi\u00f9 per l'affermazione di s\u00e9 ma per la \"giustificazione di s\u00e9\". \u00c8 questo il significato della sofistica di cui Socrate \u00e8 il migliore maestro e servendosi di quella dottrina Socrate manda in rovina lo spirito originario greco.\nL'oracolo di Delfi annunciava che Socrate era il pi\u00f9 sapiente ma quella sua sapienza \u00e8 la ricerca del Sommo Bene attraverso il buon senso e il sapere, una sapienza razionale che si oppone alla saggezza istintiva dei Greci (che era un moto istintivo creativo, ottenuto con un entusiasmo debordante, raggiunto attraverso l'intuizione del grande, del sublime e del nobile). Ed \u00e8 questa la sapienza che Socrate condanna denunciandone l'incapacit\u00e0 dei \u00ab\"piccoli signori della citt\u00e0\"\u00bb (gli artisti e i politici) di descrivere la loro creazione. Socrate \u00e8 uno spirito debole incapace di creazione che demolisce la Grecia e annuncia l'avvio di una nuova cultura, che \u00e8 quella della morale platonica che si basa tutta sulla razionalit\u00e0. \u00c8 questo d'altra parte il senso del \u03b4\u03b1\u03b9\u03bc\u03c9\u03bd che ha unicamente il compito di trattenere Socrate dai suoi eccessi istintivi, \u00e8 il simbolo di una inversione di significati per cui l'istinto \u00e8 restrittivo e la morale invece creatrice.\nSocrate non \u00e8 dunque altro che un sofista, egli \u00e8 il peggiore dei sofisti che s'impegna a demolire i suoi interlocutori, egli s'ingrandisce rimpicciolendo l'altro: egli rappresenta bene lo spirito di risentimento, d'invidia del debole (che Nietzsche collega alla sua bruttezza). Invece di affermare il senso tragico dell'esistenza egli tenta di controllarlo e giustificarlo con una morale del sapere dove il cattivo non \u00e8 altro che un ignorante. Egli compie un \"salto mortale\" nel dramma borghese dove l'individuo non fa altro che cercare giustificazioni del suo comportamento invece di accettare il suo destino tragico. Socrate \u00e8 un pessimista nichilista che umilia il valore della vita, la sua vigliaccheria nasce dalla negazione della volont\u00e0 di potenza.\nNietzsche si spinge ancora oltre quando afferma che quel Sommo Bene che Platone esalta, Socrate considera sia quello di non essere mai nato. Poich\u00e9 egli vede la vita come una malattia, per questo egli dice nell'ora della sua condanna di dovere \u00abun gallo a Asclepio\u00bb, che \u00e8 infatti il dio della guarigione e quindi Socrate gli deve un sacrificio perch\u00e9 il dio l'ha liberato, l'ha guarito dal male della vita dandogli la morte.\n\u00ab\"\u00c8 Socrate che volle morire: non fu Atene, fu lui stesso che si diede la cicuta, egli costrinse Atene a dargliela\"\u00bb (Nietzsche, \"Il crepuscolo degli idoli\")\nIl Socrate di Kierkegaard.\nKierkegaard interpreta Socrate come il filosofo pi\u00f9 vicino allo spirito cristiano. Kierkegaard considera se stesso il Socrate del cristianesimo. Per lui si tratta di praticare l'ironia socratica nello spirito del cristianesimo. Ci\u00f2 che caratterizza il fenomeno Socrate, al contrario del fenomeno Cristo \u00e8 proprio la sua ironia. Per Hegel l'ironia \u00e8 il segno della soggettivit\u00e0, anche se l'ironia abbia in s\u00e9 un valore negativo \u00e8 tuttavia un passaggio verso la positivit\u00e0 della soggettivit\u00e0. Kierkegaard non accetta questa idea del passaggio negativit\u00e0-positivit\u00e0: per lui l'ironia \u00e8 essenzialmente e radicalmente negativa, esprimendosi nel paradosso antidogmatico d\u00e0 la possibilit\u00e0 all'uomo di esporsi a se stesso. L'esperienza del non sapere \u00e8 un'esigenza di verit\u00e0 che nessuna dottrina saprebbe soddisfare.\nSocrate \u00e8 un vuoto sul quale si sono costruite le personalit\u00e0 e le dottrine, per questo egli \u00e8 un avvenimento; tuttavia \u00ab\"Socrate si consacr\u00f2 talmente all'ironia che ne soccombette\"\u00bb Ci\u00f2 non impedisce a Kierkegaard di voler essere il Socrate del Cristianesimo al fine di svuotarlo dal suo contenuto dottrinale e di riportarlo all'avvenimento Cristo e alla sua spiritualit\u00e0. Questo intende Kierkegaard quando dice: \u00ab\"la somiglianza tra Cristo e Socrate si basa essenzialmente sulla loro dissomiglianza\"\u00bb . Ci\u00f2 che accomuna Cristo e Socrate \u00e8 il loro costituirsi come avvenimento storico, cio\u00e8 essi erano portatori di una verit\u00e0 che non ha potuto sgorgare nel cuore dell'uomo, essi sono portatori della nascita di qualcosa d'imprevisto dalle molteplici conseguenze che non sono collegate a quell'imprevisto.\nLe dottrine filosofiche si sono sempre basata su Socrate come evento storico, ma per ci\u00f2 stesso rendono Socrate evanescente. Questo perch\u00e9 quelle dottrine si basano sul vuoto dell'ironia che non impegna l'individuo in una spiritualit\u00e0.\nAl contrario l'evento Cristo non \u00e8 nell'ironia ma di un rapporto dell'individuo con la sua spiritualit\u00e0 individuale. Mentre con Socrate si esprime un rapporto di negativit\u00e0. con Cristo vi \u00e8 la spinta ad una diversa spiritualit\u00e0. In altre parole l'incontro con il cristianesimo impegna l'uomo in tutta la sua spiritualit\u00e0, da quel momento gli uomini lasciano la loro vita per la spiritualit\u00e0 cristiana.\nIl Socrate di Lacan.\nPer Jacques Lacan, (Parigi 13 aprile 1901 - 9 settembre 1981) psichiatra e filosofo francese nonch\u00e9 uno dei maggiori psicoanalisti, la comprensione del desiderio passa attraverso l'oggetto inattingibile che costituisce la Cosa e che procura l'insoddisfazione perpetua del desiderio. Chi \u00e8 sottoposto all'analisi cerca qual \u00e8 l'oggetto del desiderio cio\u00e8 la sua interezza ontologica. Essendo il linguaggio un cerchio chiuso, il soggetto non giunge mai a comprendere il significato dei simboli che lo costituiscono. Ora chi subisce l'analisi pensa che l'analista sar\u00e0 capace di rivelargli il significato simbolico dei suoi desideri che egli esprime attraverso il linguaggio, pensa che egli sia Il Grande Altro che detiene la chiave del linguaggio. Lacan pensa che l'analista deve far scoprire che il Grande Altro non esiste e che non c'\u00e8 nessun significato, il suo ruolo \u00e8 dunque quello di fare riconoscere la \"mancanza d'essere\"\nSocrate \u00e8 dunque questo analista che attraverso i suoi dialoghi cerca la definizione del senso delle cose. Alcuni credono da quel momento che egli possa avere accesso al Sommo Bene (come chi \u00e8 sottoposto ad analisi crede che l'analista possieda le chiavi del linguaggio) mentre i dialoghi socratici sono puramente aporetici. Socrate mette gli interlocutori di fronte alle proprie contraddizioni, egli li spinge a riflettere sulle proprie concezioni affinch\u00e9 siano coerenti. La sua posizione antidogmatica non permette il passaggio verso nessun sapere, si tratta al contrario di far capire che nessun sapere \u00e8 possibile n\u00e9 accessibile.\n\u00c8 questo lo scopo dell'analista, fa capire a chi \u00e8 in analisi che l'oggetto finale del desiderio non \u00e8 n\u00e9 conoscibile n\u00e9 accessibile. Come dice Lacan: \u00ab\"Socrate \u00e8 il precursore dell'analisi\"\u00bb.\nPensiero di Socrate: due opposte interpretazioni.\nParticolarmente controversa \u00e8 l'interpretazione del pensiero di Socrate in relazione alla tematica della religione secondo la quale il Socrate di Gabriele Giannantoni esprime un pensiero laico con una sua propria religiosit\u00e0 al quale si oppone Giovanni Reale che vede in Socrate un innovatore del pensiero religioso occidentale \nL'interpretazione di Gabriele Giannantoni.\nSocrate e la religione.\nVa innanzitutto tenuto presente che le divinit\u00e0 olimpiche cui faceva riferimento il sistema di valori della civilt\u00e0 ateniese cui apparteneva Socrate, in nessun modo possono essere ricondotte alla religiosit\u00e0 di tipo monoteistico cui ad es. il pensiero cristiano fa riferimento. Il problema al centro della controversia riguarda il rapporto fra la ragione e la fede, intesa in questo caso, come il riconoscimento dei valori religiosi tradizionali.\nCome ha fatto rilevare Nicola Abbagnano (in \"Storia della filosofia\", op.cit. Vol.I pp.\u00a0121 e sgg) :\u00ab... la sua [di Socrate] fede religiosa non \u00e8 altro che la sua filosofia. Questa religiosit\u00e0 socratica non ha ovviamente nulla a che fare con il Cristianesimo di cui Socrate nella vecchia storiografia \u00e8 stato spesso ritenuto l'antesignano. Non si pu\u00f2 parlare di cristianesimo se si prescinde dalla rivelazione; e niente \u00e8 pi\u00f9 estraneo allo spirito di Socrate di un sapere che pretenda di essere rivelazione divina.\u00bb Nonostante ci\u00f2, molti pensatori cristiani, tra cui Agostino, Cusano, Erasmo, Kierkegaard, avevano visto in Socrate proprio un precursore della religione cristiana.\nLo storico della filosofia antica Gabriele Giannantoni, sostiene che per Socrate \u00e8 la ragione a dover convalidare con il suo esame i principi della religione. Dice infatti Socrate nell'Apologia: \u00abForse l'unico senso in cui il responso del dio pu\u00f2 essere vero \u00e8 che mentre gli altri credono di sapere ma non sanno, io almeno una cosa la so: so di non sapere; e questo sapere di non sapere \u00e8 appunto quella sofia (soph\u00eda), quella sapienza, che mi attribuisce la divinit\u00e0.\u00bb.\nOsserva Giannantoni: \u00ab\"Si vede di qui che l'atteggiamento di Socrate verso la divinit\u00e0 non consiste nel riconoscerle la ragione perch\u00e9 \u00e8 divinit\u00e0, ma, paradossalmente, nel riconoscerne la divinit\u00e0 per il fatto che ha ragione. In altri termini, sono io, Socrate, che riconosco alla divinit\u00e0 il prestigio e la sacralit\u00e0 di cui le faccio credito, ma in base al mio esame. Quanto ad ogni sua pretesa di presentarsi come divinit\u00e0, e di avere ragione per questo stesso motivo, questo \u00e8 escluso. Anche questa \u00e8 una concezione molto laica della divinit\u00e0 e della religiosit\u00e0, che Socrate, il quale era certamente una personalit\u00e0 religiosa, intendeva in modo del tutto diverso da come comunemente era sentita a quell'epoca.\"\u00bb\n(Gabriele Giannantoni: Socrate tra mito e storia qui paragrafo 11).\nIl daimon.\nContrariamente a coloro che vedono nel daimon una sorta di simbolizzazione della coscienza morale, altri storici della filosofia, come ad es. Guido Calogero, non condividono questa interpretazione del \"daimon\":\nConosci te stesso.\n\u00ab\"Per Socrate, il \"conosci te stesso\" \u00e8 anche un'esortazione a conoscere il fondamento delle proprie convinzioni, a indagare quale sia la loro forza, e quindi la loro persuasivit\u00e0, la loro verit\u00e0: \u00e8 in questo senso che il motto, in Socrate, ha un significato pi\u00f9 ampio di quello originario. Io non credo che possa essere interpretato in un senso introspettivo, che cio\u00e8 Socrate esortasse a guardare nella propria interiorit\u00e0 piuttosto che non verso l'esterno, perch\u00e9 in genere l'esortazione di Socrate \u00e8 piuttosto quella di parlare con gli altri.\"\u00bb (in G.Giannantoni, op.cit.)\nNon distante da questa interpretazione \u00e8 quella di Michel Foucault per il quale il celebre detto socratico \"Conosci te stesso\" va inteso in senso introspettivo e riconsiderato come parte di un pi\u00f9 generale progetto di \"cura del s\u00e9\", progetto comune a gran parte della filosofia greco-romana caratterizzata dalla speculazione rivolta alla pratica. Dall'analisi di Foucault, supportata dal suo classico metodo genealogico e da costanti, vasti e approfonditi riferimenti ai testi dell'epoca, emergerebbe come la filosofia antica non sia consistita in speculazioni teoriche astratte, ma in una serie di pratiche teoretiche (il dialogo), psichiche e ancorch\u00e9 fisiche, volte alla trasformazione attiva del soggetto e delle sue modalit\u00e0 d'esistenza.\nLa maieutica.\nIl metodo socratico, la maieutica, non vuole trasmettere nozioni - Socrate infatti sa solo di non sapere - infatti nessuno possiede la verit\u00e0 e quindi la virt\u00f9 che non \u00e8 insegnabile. Allora non rimane che il dialogo, che non solo \u00e8 una specie di tecnica, fatta di brevi domande e risposte e dell'uso del continuo domandare \"ti est\u00ec\" (che cos'\u00e8 quello di cui parli), ma \u00e8 anche uno strumento che ha valore di s\u00e9 in se stesso, nel senso che, essendo la verit\u00e0 mai definitiva, ci\u00f2 che conta \u00e8 la \"ricerca\", tramite il dialogo, non della verit\u00e0 assoluta e superiore ma di \"una\" verit\u00e0 che raggiunta potr\u00e0 e dovr\u00e0 essere rimessa in discussione. Il maestro allora \u00e8 realmente sullo stesso piano dei discepoli, non \u00e8 un modello che si abbassa al loro livello: questo non occorre poich\u00e9 \u00e8 il dialogo stesso che li rende eguali: nessuno \u00e8 depositario di verit\u00e0, tanto meno Socrate che va sempre \"ricercando e investigando\". Dialogando inoltre si realizza un comportamento concretamente virtuoso perch\u00e9 il confronto con l'altro implica non tanto l'amore ma pi\u00f9 semplicemente il rispetto, l'ascolto serio, vero e interessato delle ragioni dell'interlocutore a cui si d\u00e0 spazio con la tecnica delle brevi domande e risposte. Lo scopo del dialogo quindi non \u00e8 vincere l'interlocutore con ogni mezzo retorico, con un fiume di parole, come facevano i sofisti, ma \"con-vincere\" (vincere insieme), persuadendosi reciprocamente della verit\u00e0 contingente raggiunta. Ecco quindi la \"maieutica\": la levatrice e la partoriente, collaborando, mettono insieme alla luce una verit\u00e0.\nUnicit\u00e0 del sapere.\nSocrate crede che esista \"una\" verit\u00e0 necessaria e valida per tutti ma che \u00e8 semplicemente quella dell'unico sapere possibile per l'uomo: il dialogo. \u00c8 questo che egli contesta ai politici: quello di credere di essere depositari di verit\u00e0 assolute derivate dal dio e dalla tradizione, che essi vogliono imporre, per fini personali di potere, ai loro concittadini. Ma Socrate smascherer\u00e0 la loro presunta sapienza a copertura del loro potere e per questo essi lo odieranno.\nUnicit\u00e0 della virt\u00f9.\nNel dialogo la definizione una volta per tutte di cosa fosse il bene era impossibile da conseguire ed allora non rimaneva per Socrate che il dialogo stesso: metodo di ricerca di cosa possa intendersi per bene ed insieme \"sommo bene\" , poich\u00e9 esso presuppone, s'identifica nella sua traduzione in atto, con il principio etico del rispetto per l'interlocutore.\nQuesto \u00e8 propriamente l'\"intellettualismo etico\" secondo alcuni interpreti dell'etica socratica. Socrate sosteneva cio\u00e8, che dal punto di vista etico unica causa possibile del male fosse l'ignoranza del bene (\u00ab\"So invece che commettere ingiustizia e disobbedire a chi \u00e8 migliore di noi, dio o uomo, \u00e8 cosa brutta e cattiva. Perci\u00f2 davanti ai mali che so essere mali non temer\u00f2 e non fuggir\u00f2 mai quelli che non so se siano anche beni.\"\u00bb) (Platone, Apologia di Socrate, in G. Cambiano (a cura di), \"Dialoghi filosofici di Platone\", U.T.E.T., Torino, 1970, pp.\u00a066\u201368): una volta conosciuto il bene, non \u00e8 possibile astenersi dall'agire moralmente. Il bene non pu\u00f2 tuttavia essere stabilito a priori una volta per tutte, ma occorre ricercarlo ininterrottamente confrontandosi con gli altri. Questo collega l'etica al dialogo come metodo di confronto e principio morale esso stesso; questo \u00e8 l\"'unica virt\u00f9\" che permette di evidenziare quegli errori che inducono gli uomini a confondere il male col bene. Questo spiega perch\u00e9 per Socrate i politici, come egli dice, debbano essere \"competenti\": non nel senso di essere portatori di una competenza tecnica di ci\u00f2 di cui si occuperanno, ma come persone capaci di esercitare quella, come egli dice,\"scienza del bene e del male\" (il dialogo) che, prescindendo da ci\u00f2 che essi ritengano sia il bene per la citt\u00e0, far\u00e0 emergere dal confronto con i cittadini il bene condiviso da realizzare.\nPerci\u00f2, egli in fondo non riconosce nel comportamento dei sofisti e di quanti lo condannarono a morte una colpa, ma un'ignoranza di fondo (della propria ignoranza) che davanti alle loro coscienze li legittimava ad agire per l'utile senza nessuno scrupolo o remora morale. Come filosofo e cittadino greco, a Socrate premeva la verit\u00e0 etica, davanti alla crisi morale del suo tempo in cui la sofistica minacciava i fondamenti stessi della democrazia ateniese, con la fondazione di fatto di una nuova etica. Cos\u00ec diceva infatti il sofista Protagora: \"\u00abSe la verit\u00e0 non esiste, siamo legittimati a scegliere e difendere quella pi\u00f9 utile per noi\u00bb\".\nDiversamente dai sofisti, per Socrate, l'ignoranza e il relativismo morale non sono dati per sempre da un'impossibilit\u00e0 interna alla verit\u00e0 di esistere o conoscerla, ma sono una condizione temporanea da superare mettendo in atto il dialogo che permette il superamento di ogni egoismo e di ogni atteggiamento ideologico di esclusione dell'altro. Quindi per fare il bene bisogna conoscerlo e una volta conosciuto la stessa piacevolezza del bene porter\u00e0 l'uomo a comportarsi bene raggiungendo cos\u00ec la felicit\u00e0 intesa come serenit\u00e0, tranquillit\u00e0, \"eudemon\u00eca\" (letteralmente \"essere con un buon demone\").\nIl dialogo sommo bene.\nSecondo l'interpretazione di base di Giannantoni, da cui dipende la sua visione complessiva del pensiero socratico, il dialogo stesso \u00e8 metodo di ricerca ed insieme \"sommo bene\" , poich\u00e9 esso presuppone, s'identifica nella sua traduzione in atto, con il principio etico del rispetto per l'interlocutore. La verit\u00e0 definitiva \u00e8 di per s\u00e9 irraggiungibile ed allora quello che conta \u00e8 la ricerca della verit\u00e0. Ma che senso ha ricercare una cosa che si sa di non poter conseguire? La risposta \u00e8 che in effetti \"una\" verit\u00e0, che libera dall'ignoranza, cio\u00e8 dal presumere di possedere una verit\u00e0 definitiva, si consegue proprio con il \"dialogo\", col confronto con gli altri, che \u00e8 criterio ineliminabile per la scoperta di una verit\u00e0 condivisa e non definita per sempre. Il dialogo ha quindi un doppio valore:\nMa questa relativit\u00e0 del sapere umano scaturisce tuttavia dall'intima consapevolezza dell'esistenza di una verit\u00e0 assoluta che, secondo Giannantoni, sarebbe lo stesso dialogo. Chi dialoga con Socrate apprenderebbe cos\u00ec non solo il valore teoretico del dialogo, come ricerca in comune di una verit\u00e0 sempre sfuggente, ma anche il valore morale (\"to meghiston agath\u00f2n\", il sommo bene), questo s\u00ec definitivo: il rispetto dell'interlocutore che non dovr\u00e0 mai mancare e che fa del dialogo un vero confronto e non una battaglia di parole dove chi pi\u00f9 grida ha ragione.\nNon a caso la figura di Socrate \u00e8 stata da grandi filosofi della storia del pensiero assimilata a quella di Cristo. Socrate non avrebbe predicato nessuna dottrina ma come Cristo \u00e8 stato vittima della cecit\u00e0 ideologica umana, e come lui ci ha lasciato \u00ab\"quella legge evangelica che \u00e8 la legge del dialogo come lo \u00e8 la legge socratica del \"nemo sua sponte peccat\" (nessuno pecca di sua volont\u00e0) e quindi della perenne doverosit\u00e0 dell'intendere le altrui ragioni e del chiarire agli altri le proprie.\"\u00bb (cfr.G.Calogero qui GUIDO CALOGERO)\nAnche Cristo, inoltre, sembrer\u00e0 individuare il male nell'ignoranza quando dir\u00e0: \u00abPadre perdona loro perch\u00e9 non sanno quello che fanno\u00bb.\nEsistono tuttavia testimonianze di come Socrate ritenesse il dialogo incompatibile con la democrazia e con la partecipazione della maggioranza dei cittadini alla cosa pubblica. Claudio Eliano sosteneva che \u00abSocrate non si concili\u00f2 mai con la costituzione ateniese; giudicava infatti la democrazia non diversa dalla tirannide e dal governo assoluto\u00bb.\nL'interpretazione di Giovanni Reale.\nSocrate e la religione.\nMolti pensatori cristiani, tra cui Agostino, Cusano, Erasmo, Kierkegaard, hanno visto in Socrate un precursore della religione cristiana.\nSecondo Giovanni Reale in Socrate sono bens\u00ec presenti concetti estranei alla dottrina cristiana, e di cui semmai questa si approprier\u00e0. Socrate non si \u00e8 in alcun modo arrogato il diritto di sottoporre all'esame della ragione la sfera del divino: il riconoscimento della divinit\u00e0 come tale era invece gi\u00e0 implicito nell'uso critico e laico della ragione, dono dello stesso dio.\nQuindi egli non metteva in dubbio la fede, ma la sapienza. Socrate infatti insegnava come il sapere umano fosse poca cosa, perch\u00e9 il vero sapere \u00e8 un possesso divino.\nIl daimon.\nIl professor Reale ha sottolineato la portata rivoluzionaria di questa nuova concezione nel panorama della filosofia greca antica. Col \"daimon\" la speculazione filosofica si orienter\u00e0 d'ora in poi verso l'analisi introspettiva, verso lo studio dell'anima (\"psych\u00e9\"). Per Socrate cio\u00e8, l'essenza dell'uomo consiste principalmente nella sua anima; prendersi cura di lei \u00e8 il compito fondamentale della filosofia.\nConosci te stesso.\nSecondo G. Reale, conoscere se stessi significa conoscere il bene, in base al quale poter compiere scelte giuste e assennate sul piano pratico. Una tale conoscenza coincide con la virt\u00f9 (\"aret\u00e9\"); l'opposto della saggezza \u00e8 l'ignoranza, che coincide col vizio. Socrate d'altra parte poteva mettere in dubbio la sapienza degli uomini proprio perch\u00e9 la metteva in rapporto con quella della divinit\u00e0.\nAnche Emanuele Severino ha evidenziato come in Socrate, pur proclamandosi egli ignorante, fosse ben presente l'idea di verit\u00e0, di cui egli constata appunto la mancanza.. Il suo sapere di non sapere significa dunque, per l'autore citato, trovarsi gi\u00e0 \"nella\" verit\u00e0. Si tratta di una verit\u00e0 che non si rivela in forma positiva, come affermazione fissa ed esaustiva, ma in forma unicamente \"negativa\": essa consiste cio\u00e8 nel movimento stesso di confutazione dell'errore. In altri termini, la verit\u00e0 non \u00e8 conoscenza del vero, bens\u00ec conoscenza del falso, e quindi capacit\u00e0 di saperlo evitare. Il riconoscimento del falso \u00e8 il lavoro critico e maieutico che bisogna compiere, dopo il quale la verit\u00e0 potr\u00e0 sgorgare finalmente da s\u00e9, senza sforzo.\nLa maieutica.\nAlcuni sostenitori dell'interpretazione religiosa della dottrina socratica hanno rilevato come Socrate, nel porsi come maestro e modello di virt\u00f9, intendesse suscitare nei suoi discepoli il desiderio del sapere e l'amore disinteressato per la verit\u00e0. Insegnare per Socrate non vuol dire trasmettere delle nozioni, ma suscitare negli altri uno spirito critico, cos\u00ec da metterli in grado di \"partorire\" da s\u00e9 la verit\u00e0 universale e necessaria. Il suo \u00e8 quindi il metodo della maieutica, ovvero il metodo dell'ostetrica (il mestiere che svolgeva sua madre): come quest'ultima aiuta semplicemente la donna a partorire il bambino (non lo partorisce lei stessa), cos\u00ec Socrate intende soltanto aiutare gli altri a partorire la verit\u00e0.\nIl sapere infatti, cos\u00ec come la virt\u00f9, non \u00e8 insegnabile a parole: la ragione a cui Socrate cerca di abituare i discepoli non \u00e8 da intendersi come una razionalit\u00e0, diremmo oggi, \"tecnico-strumentale\". Socrate non insegna una tecnica come i sofisti, ma vuole educare a riconoscere il fondamento supremo di ogni altro sapere. Per far questo, egli si pone in un rapporto paritario coi suoi discepoli, ma al fine di sollevarli al proprio livello; egli \u00e8 mosso in questo da un sincero atto d'amore, che lo lega strettamente ai suoi allievi. Secondo gli interpreti citati quindi, il dialogo e la dimensione intersoggettiva, in un tale contesto, risultano fondamentali per avvicinarsi alla verit\u00e0, ma questa non coincide col dialogo stesso: il dialogo \u00e8 piuttosto la condizione che permette il riconoscimento della verit\u00e0 e la realizzazione di un comportamento autentico e virtuoso. La verit\u00e0, infatti, di per s\u00e9 non \u00e8 mai definibile a parole.\nUnicit\u00e0 del sapere.\nSi \u00e8 detto come Socrate, secondo alcuni interpreti, educasse a riconoscere il fondamento supremo di ogni altro sapere che \u00e8 per lui la coscienza di s\u00e9, o autocoscienza, riconducibile alla consapevolezza della propria voce interiore o \"daimon\". Ad essa sono riferibili tutte le varie forme di sapere. Era proprio questa forma di saggezza, il fondamentale sapere, che egli trov\u00f2 del tutto assente quando si propose di investigare se la fama di coloro che erano ritenuti sapienti fosse giustificata. Mancava in loro questa saggezza che ha un valore universale e necessario, perch\u00e9 ogni altro sapere particolare dipende da quella.\nUnicit\u00e0 della virt\u00f9.\nSocrate applic\u00f2 il suo metodo anche all'esame dei concetti morali fondamentali del tempo, come ad esempio le virt\u00f9 di \"piet\u00e0\", \"saggezza\", \"temperanza\", \"coraggio\", e \"giustizia\". La novit\u00e0 di Socrate rispetto ai suoi concittadini risiede (cfr. G. Cambiano ed altri) nel fatto che, mentre questi ultimi si preoccupavano di individuare casi particolari di notevole rilevanza morale, Socrate si preoccupa invece di definire in cosa consista, su un piano astratto, il concetto in s\u00e9 di \"virt\u00f9\". Secondo Socrate, tutte le varie forme concrete in cui si esprime la virt\u00f9 sono riconducibili ad una sola, che ha valore di universalit\u00e0. In tal senso va interpretato il \"t\u00ec est\u00ec\" (ci\u00f2 di cui si parla), cio\u00e8 come ricerca di quel \"quid\" in cui propriamente consiste la virt\u00f9 e, in senso pi\u00f9 generale, la Giustizia. L'astrattezza del concetto rimaneva comunque sempre legata alla concretezza della situazione in esame.\nL'esercizio della virt\u00f9 conduce all\"'eudemonia\" intesa come felicit\u00e0 che consisterebbe per Socrate nella realizzazione della propria essenza, di ci\u00f2 che noi siamo nati per fare: ognuno ha una sua missione divina da svolgere, un compito a cui \u00e8 stato assegnato, che corrisponde alla natura della propria anima. A Socrate, ad esempio, il dio aveva comandato di svolgere il mestiere della maieutica (v. \"Apologia di Socrate\")."}
{"id": "1247294", "revid": "1950099", "url": "https://it.wikipedia.org/wiki?curid=1247294", "title": "Politopo regolare", "text": "In geometria, un politopo di dimensione \"d\" si dice politopo regolare quando sono regolari (ordinari o stellati) tutti gli elementi che lo compongono, aventi dimensioni inferiori a \"d\".\nPolitopi regolari quadridimensionali.\nVi sono sedici politopi regolari quadridimensionali: sei sono ordinari e dieci sono stellati.\nModello.\nPer ovvi motivi, relativamente alla costruzione del modello dei Politopi descritti, sia nella \"versione implosa\" (l'involucro \u00e8 costituito dal Poliedro di composizione), che nella \"versione esplosa\" (l'involucro \u00e8 costituito dal doppio del Poliedro di composizione), quello pi\u00f9 indicato \u00e8 il \"modello trasparente\" (in plexiglas, etc.), ma il pi\u00f9 facile da costruire \u00e8 quello in filo metallico (\"scheletro essenziale\", cio\u00e8 Vertici e Spigoli), nell'una o nell'altra versione, in relazione al sito disponibile per contenere il modello.\nPolitopi regolari quadridimensionali stellati.\nVi sono dieci politopi regolari quadridimensionali stellati:"}
{"id": "1247300", "revid": "1354500", "url": "https://it.wikipedia.org/wiki?curid=1247300", "title": "Transports publics genevois", "text": "La Transports publics genevois, pi\u00f9 nota con la sigla TPG, \u00e8 l'azienda svizzera che svolge il servizio di trasporto pubblico autofilotranviario nella citt\u00e0 di Ginevra e nel suo comprensorio, anche se alcune tratte regionali superano i confini elvetici.\nEsercizio.\nL'azienda gestisce 5 tranvie (linee 12, 14, 15, 17, 18), 6 filovie (linee 2, 3, 6, 7, 10, 19) e 65 autolinee diurne; il servizio notturno, invece, \u00e8 costituito da 12 linee.\nParco aziendale.\nNel 2006 la flotta circolante era costituita da 117 tram snodati tra i quali i moderni Bombardier Cityrunner, 89 filobus ed 226 autobus ed autosnodati: i mezzi pi\u00f9 nuovi hanno una livrea bianco-azzurra scura, quelli precedenti bianco-arancione, talora con settori azzurri."}
{"id": "1247303", "revid": "486946", "url": "https://it.wikipedia.org/wiki?curid=1247303", "title": "Irene Grandi &quot;Edizione Tedesca&quot;", "text": ""}
{"id": "1247305", "revid": "287204", "url": "https://it.wikipedia.org/wiki?curid=1247305", "title": "Adasevci", "text": ""}
{"id": "1247311", "revid": "125811316", "url": "https://it.wikipedia.org/wiki?curid=1247311", "title": "Rione Amedeo", "text": "Il rione Amedeo (talvolta indicato pi\u00f9 precisamente come rione Principe Amedeo) \u00e8 una zona di Napoli ricadente nel quartiere di Chiaia che si estende attorno al suo fulcro, piazza Amedeo, e al suo asse stradale principale, via Francesco Crispi, gi\u00e0 \"via Principe Amedeo\".\nLa zona era gi\u00e0 intorno al XVI secolo luogo di svago e vacanza per i nobili della citt\u00e0, come testimoniano le residenze realizzate o ristrutturate da importanti architetti locali del periodo.\nStoria.\nNel 1859, Errico Alvino present\u00f2 un progetto di ristemazione della zona che verr\u00e0 attuata solo nei decenni successivi, grazie al piano di Risanamento e Ampliamento e all'intervento urbanistico voluto dai Savoia, con l'apertura a taglio di Via dei Mille nel 1885 e di tante altre vie. Intanto, a poca distanza da piazza Amedeo venne aperta la Funicolare di Chiaia che collegava il nascente rione residenziale del Vomero con il quartiere di Chiaia. Alla fine del XIX secolo il rione si popoler\u00e0 di numerose nuove famiglie aristocratiche, che commissioneranno ad abili architetti dell'epoca numerosi palazzi e ville, contribuendo alla nascita del liberty napoletano, che avr\u00e0 forte propagazione nel rione anche per la vicinanza del Vomero (basta attraversare il Corso Vittorio Emanuele per trovarsi direttamente nel quartiere tramite Via Aniello Falcone e Via Palizzi).\nNei primi decenni del XX secolo il rione visse una vita alquanto felice (collegamenti con la Metropolitana alla Stazione centrale), ma subito dopo il secondo conflitto mondiale, nel periodo di ricostruzione, le forti speculazioni edilizie sostituirono numerosi palazzi risalenti dal periodo liberty a quello barocco con edifici in calcestruzzo. Da tale fenomeno \u00e8 fortunosamente scampato il Palazzo Carafa di Roccella.\nNel ventunesimo secolo nel rione c'\u00e8 un forte afflusso turistico causato dalla vicinanza del centro antico e dai numerosi alberghi e svaghi serali nella zona."}
{"id": "1247315", "revid": "122518185", "url": "https://it.wikipedia.org/wiki?curid=1247315", "title": "Principe azzurro", "text": "Il principe azzurro \u00e8 un personaggio ricorrente nella narrativa popolare e in particolare nella fiaba. Si tratta di un bel ragazzo, figlio di un re, che aiuta la protagonista della fiaba e la salva da incantesimi maligni, streghe o matrigne cattive. Le innumerevoli versioni di questo genere di personaggio sono apparse in varie fiabe tradizionali: ad esempio viene chiamato \"principe azzurro\" il personaggio che sposa Cenerentola e che, con il suo bacio, sveglia Biancaneve e la bella addormentata dall'incantesimo del sonno. Il principe azzurro \u00e8 presente anche in racconti come \"Raperonzolo\" e \"Pelle d'asino\". Nella fiaba \"Il principe ranocchio\" c'\u00e8 un'inversione di ruoli, dato che \u00e8 il principe azzurro ad essere salvato grazie al bacio ricevuto della principessa.\nCaratterizzazione dello stereotipo.\nIl principe azzurro \u00e8 raramente caratterizzato in modo preciso; spesso di lui si sa solo che \u00e8 un ragazzo bellissimo, onesto, sensibile, coraggioso e molto romantico.\nLa figura del principe azzurro rappresenta il coronamento di un sogno d'amore che premia la protagonista della fiaba al termine delle sue disavventure. Nella maggior parte dei casi, il matrimonio fra la protagonista e il principe azzurro \u00e8 l'elemento fondamentale che caratterizza il lieto fine del racconto. Proprio l'amore che prova il principe nei confronti della ragazza \u00e8 spesso il tratto che gli consente di liberarla (come il bacio che risveglia la bella addormentata da un sonno apparentemente \"mortale\")\nAltri elementi comuni dello stereotipo sono i capelli biondi, gli occhi azzurri, l'abbigliamento principesco (in genere di colore azzurro, bianco e oro), e il fatto di montare un cavallo bianco.\nIn altre lingue e origine del nome.\nIl nome \"principe azzurro\" \u00e8 utilizzato in italiano e in spagnolo (\"pr\u00edncipe azul\"). Un'altra denominazione comune \u00e8 \"principe affascinante\", usata per esempio in inglese (\"prince charming\") e francese (\"prince charmant\"). Ovviamente \"Azzurro\" non \u00e8 il nome anagrafico del principe: i termini \"principe azzurro\" e \"principe affascinante\" vengono adottati poich\u00e9 spesso il vero nome del principe della fiaba non viene mai menzionato durante lo svolgimento della storia.\nL'azzurro a cui fa riferimento la versione italiana e spagnola \u00e8 di origine incerta. \nNonostante in francese si dica \"principe affascinante\", c'\u00e8 una possibile origine dal francese derivante da \"prince Azur\" (AM\u00c9D\u00c9E DE JALLAIS, Sur la sc\u00e8ne et dans la salle. Miroir des th\u00e9\u00e2tres de Paris, Paris, Dagneau 1854, p.\u00a046) e \"Price Blue\" (VICTOR HUGO, Les quatre vents de l\u2019esprit, Paris, Hetzel 1881, p.\u00a0252) \nC'\u00e8 anche una teoria che vorrebbe che il nome richiamasse il colore tradizionale della Casa Savoia. Anche il principe Vittorio Emanuele II di Savoia venne chiamato \"principe azzurro\", ma solo a posteriore da Giovanni Artieri. La locuzione \"principe azzurro\" trova probabilmente la sua prima registrazione lessicografica nel Vocabolario della lingua italiana della Reale Accademia d'Italia.\nIn portoghese viene detto \"Pr\u00edncipe Encantado\" la quale traduzione in italiano \u00e8 principe incantato, principe felice. Il nome si discosta dalla traduzione dal francese \"Charmant\" = affascinante; la traduzione letterale avrebbe dovuto essere \"Encantador\" or \"Charmoso\".\nMolto spesso si dice che la fiaba ha origine in Romania grazie al celebre scrittore Mihai Eminescu. Infatti, l'autore ha scritto \"F\u0103t-Frumos\"\nUsi metaforici dell'appellativo \"principe azzurro\".\nL'appellativo \"principe azzurro\" viene spesso usato nel linguaggio comune per indicare l'uomo perfetto (bello, sincero, romantico), che ogni donna vorrebbe come marito o fidanzato.\nReinterpretazioni.\nCome tutti gli stereotipi delle fiabe, il principe azzurro \u00e8 stato spesso oggetto di rivisitazioni, tipicamente in chiave parodistica. Uno degli esempi recenti pi\u00f9 celebri \u00e8 il film di animazione \"Shrek 2\", dove il principe viene rappresentato come un cinico narcisista che cerca di sposare la principessa con l'inganno, sottraendola al suo vero amore, che in questo caso, nella logica rovesciata del film, \u00e8 l'orco.\nLa Disney realizzer\u00e0 un film in live action incentrato su questo personaggio chiave. La sceneggiatura \u00e8 di Matt Fogel e la storia \u00e8 descritta come un approccio revisionista al mondo delle fiabe."}
{"id": "1247322", "revid": "2091899", "url": "https://it.wikipedia.org/wiki?curid=1247322", "title": "Togu\u010din", "text": "Togu\u010din (in lingua russa: \u0422\u043e\u0433\u0443\u0447\u0438\u043d) \u00e8 una citt\u00e0 situata nell'Oblast' di Novosibirsk, in Russia, sul fiume Inja (affluente dell'Ob'), a 125 chilometri a ovest dal capoluogo dell'Oblast, la citt\u00e0 di Novosibirsk.\nCaratteristiche.\nTogu\u010din \u00e8 il centro amministrativo del distretto di Togu\u010dinskij (in lingua russa \u0422\u043e\u0433\u0443\u0447\u0438\u043dc\u043a\u0438\u0439 \u0420\u0430\u0439\u043e\u043d, letteralmente \"Togu\u010dinskij Rajon\", traslitterato \"Toguchinskij Rajon\"). La citt\u00e0 venne fondata nel XVII secolo e ricevette lo status di citt\u00e0 nel 1945. Come molti insediamenti della zona, \u00e8 una citt\u00e0 industriale."}
{"id": "1247327", "revid": "1305772", "url": "https://it.wikipedia.org/wiki?curid=1247327", "title": "Togu\u010dinskij rajon", "text": "Il Togu\u010dinskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Togu\u010din\", mentre altri centri di qualche rilievo sono \"Gornyj\", \"\u0160achta\", \"Berezikovo\", \"Kourak\", \"Kiik\", \"Kurundus\"."}
{"id": "1247330", "revid": "838137", "url": "https://it.wikipedia.org/wiki?curid=1247330", "title": "Rugby a 15 nel 1955", "text": "Nel 1955 sono da ricordare:\nAttivit\u00e0 internazionale.\nIncontri celebrativi.\nOltre al citato incontro di Cardiff, si disputa un incontro tra due selezioni miste britanniche per celebrare l'ampliamento dello stadio di Lansdowne Road a Dublino.\nLa Nazionale Italiana.\nGiocare contro di essi a Twickenham era un grande onore e fu il momento massimo della nazionale italiana negli anni 50. L'interesse britannico, ma anche francese, verso l'Italia era per\u00f2 volto pi\u00f9 a controbattere l'espansionismo del rugby league, che ad un vero e proprio desiderio di espandere i confini del rugby d'\u00e9lite al di fuori dai paesi anglosassoni e della Francia.\nI Barbarians.\nNel 1955 la squadra ad inviti dei Barbarians ha disputato i seguenti incontri:"}
{"id": "1247335", "revid": "287204", "url": "https://it.wikipedia.org/wiki?curid=1247335", "title": "Jay Ziskrout", "text": "Biografia.\n\u00c8 stato il primo batterista dei Bad Religion, fondati assieme al compagno di scuola Brett Gurewitz, con i quali ha suonato in \"Bad Religion EP\" e sette tracce in \"How Could Hell Be Any Worse?\".\nDecise di lasciare la band a met\u00e0 del disco a causa di contrasti riguardo alla foto della band.\nDopo avere lasciato la band, si trasfer\u00ec da Los Angeles a New York, dove lavor\u00f2 insieme a Clive Davis alla Arista Records. In seguito torn\u00f2 alle sue origini punk entrando nella Epitaph Records Europe.\nDopo questa esperienza torn\u00f2 a New York per occuparsi di Musica latina.\nDal 2001 al 2004 fu Chief operating officer della CMJ.\nAttualmente \u00e8 amministratore delegato della Socinvista, una societ\u00e0 di musica, marketing e consulenza tecnologica con sede in Vermont"}
{"id": "1247338", "revid": "228587", "url": "https://it.wikipedia.org/wiki?curid=1247338", "title": "God Save the Queen (disambigua)", "text": ""}
{"id": "1247343", "revid": "287204", "url": "https://it.wikipedia.org/wiki?curid=1247343", "title": "Oracolo (disambigua)", "text": ""}
{"id": "1247349", "revid": "1573940", "url": "https://it.wikipedia.org/wiki?curid=1247349", "title": "Maison Ikkoku (miniserie televisiva)", "text": " \u00e8 la versione live action dell'anime omonimo, adattamento a sua volta del manga di Rumiko Takahashi. \u00c8 diviso in due puntate andate in onda in Giappone rispettivamente nel maggio 2007 e nel luglio 2008. Ricalca la storia d'amore tra Godai, uno studente, e l'amministratrice degli appartamenti dove il ragazzo vive, la bella Kyoko. Contrariamente al film live action del 1986, il telefilm \u00e8 molto pi\u00f9 fedele alla trama della serie originale. Nel secondo special per\u00f2, che si propone di coprire oltre tre quarti di storia, vengono saltate interi avvenimenti e tralasciati personaggi molto importanti nell'economia della serie come Asuna Kujo e Ibuki Yagami.\nTrama.\nUn uomo si ferma in un parco giochi con la figlia, Haruka, e inizia a raccontarle la storia della sua vita partendo sin dal 1983, anno in cui conobbe quella che sarebbe stata sua moglie. La narrazione si sposta quindi negli anni 80 e dopo una panoramica della Maison Ikkoku, vengono introdotti gli strambi inquilini che ubriachi, costringono il povero Godai, un r\u014dnin (ovvero uno studente che non riesce a superare gli esami di ingresso per l'universit\u00e0) ad andare via dalla Maison per cercarsi un posto pi\u00f9 tranquillo in cui prepararsi per i prossimi esami. Ma proprio in quel momento arriva la nuova manager, la bella Kyoko Otonashi. Questo costringe Godai, che se ne innamora a prima vista, a rimanere nel suo appartamento e continuare a sopportare le angherie dei vicini.\nDescrizione dei personaggi.\nKyoko trova nel suo appartamento un piccolo taccuino in cui il manager precedente ha annotato diverse informazioni sugli inquilini. In definitiva le note faranno capire a Kyoko che gli abitanti della Maison sono persone poco raccomandabili.\nParallelo con la serie animata.\nMentre il film di Maison Ikkoku del 1986, girato con una evidente penuria di mezzi a disposizione, affrontava gran parte della trama condensandola in circa un'ora e mezza, risultando poco fedele all'opera originale e dimenticando alcuni dei personaggi principali, il live drama del 2007 (che copre i primi 8-9 episodi della serie) pu\u00f2 vantare su una fedelt\u00e0 maniacale rispetto all'anime. A cominciare dall'ambientazione, ovvero la Maison, perfettamente ricostruita sia negli interni che nella parte esterna basandosi sui disegni originali e riempita di oggetti (il telefono rosa, ad esempio) che richiamano quelli visti in precedenza negli altri adattamenti. Da citare poi il grembiule che sfoggia Kyoko, identico all'originale.\nAnche i personaggi risultano molto simili alle controparti disegnate, ad eccezione del solo Yotsuya, interpretato da Ittoku Kishibe, lievemente troppo anziano per il ruolo. Le gag sono quelle della serie originale riproposte fedelmente dal vivo e la recitazione, specialmente quella di Godai, unita alla musica di sottofondo e alle scenografie ricreano perfettamente l'atmosfera dell'animazione."}
{"id": "1247357", "revid": "72396", "url": "https://it.wikipedia.org/wiki?curid=1247357", "title": "Tilla tepe", "text": ""}
{"id": "1247360", "revid": "75670262", "url": "https://it.wikipedia.org/wiki?curid=1247360", "title": "Antiserie", "text": "Il termine antiserie in elettrotecnica indica una modalit\u00e0 di collegamento, o connessione, fra bipoli \"polarizzati\" quali diodi, condensatori (elettrolitici, in alluminio o al tantalio) e cos\u00ec via. A differenza di quanto si potrebbe pensare, la connessione in antiserie non \u00e8 prerogativa dei componenti attivi. \nAntiserie sta ad indicare una connessione in serie (ovvero quella modalit\u00e0 di connessione in cui fra \"due\" componenti c'\u00e8 \"un solo punto\" di contatto), in cui le polarit\u00e0 dei terminali sono \"accoppiate\" per segni uguali. Ad esempio un collegamento in antiserie fra condensatori elettrolitici si ha collegando fra loro i due morsetti positivi (e quindi accedendo alla serie dai due morsetti negativi) o viceversa. Tra due diodi si ha un collegamento in antiserie collegando assieme i due catodi e accedendo alla serie dagli anodi e viceversa. \nOccorre ribadire che nei diodi tale connessione ha senso solo se si usano diodi zener, e la serie risultante viene usata o come limitatore di tensione (limitando l'escursione della tensione ai capi della serie) o come barriera di potenziale (ovvero, si ha la conduzione quando la tensione ai capi della serie supera la tensione di barriera, data dalla somma della tensione nominale del primo zener, formula_1 pi\u00f9 la tensione di soglia del secondo zener, la classica formula_2 ). "}
{"id": "1247364", "revid": "122133096", "url": "https://it.wikipedia.org/wiki?curid=1247364", "title": "Futon", "text": "Il termine vuole dire letteralmente \"materasso arrotolato\". \u00c8 il materasso tradizionale della cultura giapponese, interamente in cotone, rigido, sottile e arrotolabile.\n\u00c8 formato da diverse falde di cotone rivestite con una fodera trapuntata a mano e pu\u00f2 avere vari spessori: a partire dai 6/7 cm usati in Giappone fino allo spessore pi\u00f9 diffuso in Occidente che \u00e8 di 14 cm (con cinque falde di cotone). Ne esistono varie misure: singolo (80/90 x200cm), a una piazza e mezza (120/140x200cm) e matrimoniale (160/180x200cm).\n\u00c8 possibile anche trovare futon che associano al cotone alcuni strati di fibra di cocco che ne aumentano la traspirabilit\u00e0 e la rigidit\u00e0 complessiva, o strati di lattice che invece ne aumentano la morbidezza.\nManutenzione.\nSi consiglia di lasciare aerare il futon al sole almeno tre volte alla settimana, per dissipare l'eventuale umidit\u00e0 accumulata durante la notte e di batterlo in modo da riassestare il cotone al suo interno. In alternativa, se si \u00e8 troppo occupati o non si ha la possibilit\u00e0 di lasciarlo aerare in balcone, si pu\u00f2 ricorrere al , un elettrodomestico che soffiando aria calda all'interno del futon ne garantisce in pi\u00f9 o meno un'ora l'asciugatura completa, evitando l'insorgere di muffe e cattivi odori.\nUso tradizionale.\nNella tradizione giapponese il futon viene normalmente poggiato sul \"tatami\" (stuoia di paglia di riso rivestita di giunco) e usato come giaciglio. Lo si prepara alla sera prima di andare a dormire e al mattino, dopo averlo lasciato aerare e averlo battuto con il \"\u201cfuton tataki\u201d\" (un attrezzo giapponese in bamb\u00f9 simile al battipanni), si arrotola e si ripone negli armadi, per potere riconvertire la stanza ad altri usi.\nIl tipico set-futon giapponese comprende lo \"shikibuton\", il materasso sottile, e il \"kakebuton\" il piumino per coprirsi.\nL'uso del futon in Giappone risale a epoche molto antiche. Alcuni ritengono che derivi dalla \"\u201cgoza\u201d\", la stuoia che veniva usata per dormire tra l'VIII e il XII secolo in Giappone (periodo Heian). Si ritiene che l'uso del futon si sia potuto affermare anche grazie alla consuetudine giapponese di togliere le scarpe non appena si entra in casa. Questo potrebbe spiegare la differenza rispetto ai modi di dormire europei. In Europa infatti, rimanendo con le scarpe all'interno delle case, \u00e8 pi\u00f9 opportuno e igienico ricorrere a mobili come letti e sedie piuttosto che dormire o sedere sul pavimento.\nIl futon in Occidente.\nCon il diffondersi della cultura del biologico e dello stile d'arredamento giapponese in Occidente \u00e8 diventata sempre pi\u00f9 frequente l'adozione del futon come materasso su cui riposare, in sostituzione dei tradizionali materassi a molle o in lattice. Si tratta di un prodotto biologico che vanta numerose propriet\u00e0 ergonomiche: \u00e8 interamente composto da materiali naturali non trattati e senza molle metalliche, consente un riposo notturno tranquillo e si adatta al peso del corpo, prendendo la forma delle naturali curvature della colonna vertebrale ed evitando pressioni anomale sulla circolazione del sangue e sulle terminazioni nervose.\nIl futon \u00e8 versatile e comodo: pu\u00f2 essere usato per dormire, poggiato sui tatami come da tradizione giapponese oppure, se si preferisce, su reti a doghe in legno; pu\u00f2 essere adoperato come seduta nei divani o come materassino trasportabile per meditazione e massaggi professionali.\nFuton e divani.\nIl futon \u00e8 anche un ottimo alleato dei divani-letto: usato come seduta e trasformato all'occorrenza in comodo letto.\nIn questo caso lo spessore ideale \u00e8 di 8/11 cm ed \u00e8 necessario che il futon sia realizzato esclusivamente con falde di cotone, senza alcuna aggiunta di strati di cocco o lattice che renderebbero meno flessibile il materasso, non consentendo di piegarlo.\nFuton trasportabili.\nNella sua versione ripiegabile e trasportabile il futon \u00e8 ampiamente usato dai professionisti dei massaggi e come tappetino per la meditazione. In questo caso lo spessore pu\u00f2 essere di 6/7 cm o, ancora pi\u00f9 sottile, di 3/5 cm. \u00c8 perfetto per i massaggi Shiatsu, per il Reiki, per la ginnastica o per la meditazione.\nMateriali impiegati e propriet\u00e0.\nUn \"futon\" tradizionale viene confezionato secondo antiche tecniche orientali utilizzando strati di fibre di cotone grezzo di prima cardatura. Questo tipo di cotone garantisce un buon isolamento termico, trattenendo la temperatura corporea in inverno e rinfrescando in estate, un alto livello di traspirabilit\u00e0 e non provoca allergie.\nNegli ultimi anni si sono diffusi anche \"futon\" realizzati con altri materiali:"}
{"id": "1247365", "revid": "4175", "url": "https://it.wikipedia.org/wiki?curid=1247365", "title": "Rugby a 15 ai XII Giochi del Mediterraneo", "text": "Nel 1993 la disciplina del rugby a 15 partecip\u00f2 per la quarta volta alla manifestazione dei Giochi del Mediterraneo ospitati in Francia.\nAlle quattro nazionali partecipanti l'ultima edizione: , , e , si aggiunse la . La Francia, Paese ospitante, partecip\u00f2 come di consueto schierando una formazione \"XV\", non ufficiale per la Federazione francese che non avrebbe riconosciuto la presenza internazionale ai proprio giocatori.\nIl torneo di rugby si tenne dal 17 al 25 giugno 1993 e fu disputato nelle sedi di: Agde, B\u00e9ziers, Carcassonne, Narbona e Perpignano. La formula utilizzata fu quella del girone unico all'italiana con gare di sola andata tra le rappresentative nazionali, da disputarsi in cinque giornate a due giorni di distanza l'una dall'altra.\nFu la Francia ad aggiudicarsi il torneo e la medaglia d'oro, battendo per 31-6 l'Italia all'ultima giornata, alla vigilia dell'incontro a punteggio pieno al pari dei transalpini; alla Spagna and\u00f2 invece la medaglia di bronzo."}
{"id": "1247366", "revid": "599013", "url": "https://it.wikipedia.org/wiki?curid=1247366", "title": "ONU (disambigua)", "text": ""}
{"id": "1247367", "revid": "14691", "url": "https://it.wikipedia.org/wiki?curid=1247367", "title": "Rione Amedeo (Napoli)", "text": ""}
{"id": "1247369", "revid": "2153076", "url": "https://it.wikipedia.org/wiki?curid=1247369", "title": "How to Save a Life", "text": "How to Save a Life \u00e8 l'album di debutto del gruppo musicale statunitense The Fray, pubblicato nel 2005."}
{"id": "1247370", "revid": "22475", "url": "https://it.wikipedia.org/wiki?curid=1247370", "title": "Intamin", "text": "Intamin AG \u00e8 un'azienda svizzera che progetta e realizza attrazioni per parchi divertimento ed attrezzature per il trasporto urbano.\n\u00c8 uno dei leader mondiali del settore, insieme a Bolliger &amp; Mabillard e Vekoma. Tra l'altro B&amp;M \u00e8 nata grazie a due ex dipendenti di Intamin.\nDescrizione.\nSituata a Wollerau, nel Canton Svitto, e controllata dalla \"Intamin Transportation Ltd.\" con sede a Schaan (Liechtenstein), \u00e8 la principale azienda al mondo nel settore del divertimento di massa. Famosa per aver realizzato le montagne russe pi\u00f9 alte al mondo (prima \"Millennium Force\" a Cedar Point, poi Top Thrill Dragster sempre a Cedar Point e poi \"Kingda Ka\" a Six Flags Great Adventure) \u00e8 nota anche per aver messo a punto un nuovo tipo di free fall tower ed un nuovo sistema di lancio idraulico per treni di montagne russe che ha consentito di eliminare la salita iniziale. Il nome Intamin \u00e8 l'acronimo di INTernational AMusement INstallations.\nStoria.\nLa societ\u00e0 viene fondata nel 1967 da Reinhold e Robert Spieldiener e da Ali Saiko.\nLa prima montagna russa realizzata dalla Intamin risale al 1979 ed \u00e8 \"Jr. Gemini\" nel parco statunitense di Cedar Point.\nNell'anno 2009 ha all'attivo oltre 100 roller coaster realizzati in tutto il mondo. Le montagne russe di produzione Intamin si riconoscono generalmente per le rotaie a traliccio: queste possono essere a sezione triangolare, quadrata o a segmento (piatta), e tutte e tre le tipologie di sezione possono trovarsi nello stesso rollercoaster (a seconda della luce e delle sollecitazioni che gli elementi strutturali dovranno sopportare). Tuttavia, la ditta non \u00e8 la principale produttrice indiscussa di montagne russe poich\u00e9 non si occupa solo di questa singola tipologia di attrezzature; di fatto, questa societ\u00e0 svizzera realizza anche altre attrazioni quali le gi\u00e0 citate free fall tower e molte strutture per giochi acquatici. Inoltre produce anche mezzi per il trasporto civile urbano quali tram e monorotaie sopraelevate.\nIl primo rollercoaster italiano \"Intamin\" viene aperto al pubblico solo nel 2009, nel parco pugliese Miragica (Molfetta), con l'accelerator coaster Senzafiato; nel giugno dello stesso anno il parco romagnolo di Mirabilandia ha inaugurato il launched coaster iSpeed.\nProdotti e Tecnologia.\nLa gamma di prodotti Intamin \u00e8 divisa in due grandi categorie Rides/Thrill Rides e trasporti.\nAttrazioni.\nMontagne russe.\nIntamin \u00e8 stata tra le prime societ\u00e0 del settore a creare un sistema di propulsione magnetica (Induzione lineare / motore sincrono) e rimane uno dei pochi costruttori che continua ad usare questa tecnologia sulle proprie montagne russe. Intamin ha anche creato il primo sistema di lancio idraulico (Noto anche come \"\"Accelerator coaster\" o \"Rocket Coaster\"\") che ora viene utilizzato per catapultare i treni delle montagne russe da fermi alla velocit\u00e0 di 240 chilometri orari (150\u00a0mph) in pochi secondi prima di salire immense altezze. Furius Baco a PortAventura Park, per esempio, \u00e8 la pi\u00f9 veloce tra le montagne russe operative in Europa, il lancio da 0 a 135\u00a0km / h (84\u00a0mph) impiega 3,5 secondi. Intamin \u00e8 anche nota per i suoi Mega Coaster (termine Intamin per un Ipercoaster) con una altezza (o caduta) pi\u00f9 di 200\u00a0ft / 61\u00a0m; Giga Coaster, una montagna russa con un'altezza (o caduta) di oltre 91\u00a0m; il Coaster Strata, qualsiasi montagna russa oltre i 122\u00a0m di altezza. Ci sono (attualmente) solo due Coaster Strata esistenti: il Top Thrill Dragster a Cedar Point e Kingda Ka a Six Flags Great Adventure. Due roller coaster Intamin (rispettivamente un Giga Coaster e un Mega Coaster) attualmente (2015) occupano le prime 2 posizioni dei Golden Ticket Awards e sono Millennium Force e Superman Ride.\nTorre a caduta libera.\nFamoso il nuovo tipo di torre a caduta libera che vede dei binari alla fine del percorso, cos\u00ec da far scorrere la navetta in orizzontale sdraiando i passeggeri invece di frenare verso il basso.\nIn Italia l'unico esemplare si trova al Movieland Park di Canevaworld Resort a Lazise, Verona e si chiama \"The Hollywood Action Tower\"."}
{"id": "1247375", "revid": "14691", "url": "https://it.wikipedia.org/wiki?curid=1247375", "title": "How to Save a Life (album)", "text": ""}
{"id": "1247377", "revid": "729019", "url": "https://it.wikipedia.org/wiki?curid=1247377", "title": "Tour dei British and Irish Lions 1955", "text": "Il Tour dei British and Irish Lions 1955 fu una serie di partite di rugby a 15 disputatei nel 1955. Fu l'avvenimento rugbistico pi\u00f9 importante del 1955. Vide all'opera la i British and Irish Lions ossia la selezione delle Isole Britanniche che si rec\u00f2 in tour nell'Africa australe. Capitano fu l'irlandese Robin Thompson.\nFurono disputati ben 25 incontri con 19 vittorie, 1 pareggio e 5 sconfitte per i Lions.\nLa serie dei Test Match \u00e8 in pareggio con due vittorie a testa. Fu il miglior tour dei Lions in Sud Africa dal 1896 e fino al tour del 1974"}
{"id": "1247380", "revid": "14691", "url": "https://it.wikipedia.org/wiki?curid=1247380", "title": "Intamin AG", "text": ""}
{"id": "1247383", "revid": "84604", "url": "https://it.wikipedia.org/wiki?curid=1247383", "title": "Marino da Rosas", "text": ""}
{"id": "1247388", "revid": "122570342", "url": "https://it.wikipedia.org/wiki?curid=1247388", "title": "Vade retro Satana", "text": "La locuzione latina Vade retro Satana, tradotta letteralmente, significa \"Arretra, Satana\", oppure \"Vai indietro, Satana\", \"Torna indietro, Satana\".\nOrigine.\nSi tratta di un versetto biblico secondo la traduzione latina detta Vulgata. Pietro apostolo cerca di opporsi a Ges\u00f9 quando questi annuncia che avrebbe dovuto essere ucciso, e Ges\u00f9 subito risponde a Pietro apostrofandolo duramente con queste parole, in cui l'appellativo \"Satana\" si riferisce proprio a Pietro. Il testo latino dei versetti in questione \u00e8 il seguente:\nDal tenore verbale del testo (\"vade post me, vade retro me\") si evince che Ges\u00f9 sta invitando Pietro a tornare dietro, a rimettersi dietro di lui, nella posizione del discepolo che segue (anche fisicamente) i passi del maestro, senza permettersi di precederlo, di mettersi davanti a lui, di insegnare al proprio maestro. La parola \"Satana\" indica che la reazione di Pietro e le sue parole erano del tutto opposte alla volont\u00e0 di Dio, volont\u00e0 che Ges\u00f9, Parola di Dio incarnata, doveva compiere, e lo mettevano quindi fuori dai disegni divini.\nQuesta espressione deve la sua fama soprattutto dall'essere stata inserita in una formula di esorcismo.\nIn seguito l'espressione \u00e8 diventata quasi un proverbio con cui si vuole intimare ad una entit\u00e0 maligna di ritirarsi. Viene usata durante l'esorcismo."}
{"id": "1247389", "revid": "1552438", "url": "https://it.wikipedia.org/wiki?curid=1247389", "title": "Ferenc Hirzer", "text": "Carriera.\nFerenc Hirzer venne notato dai dirigenti della Juventus nel 1923, durante una amichevole tra i bianconeri e gli ungheresi del T\u00f6rekv\u00e9s. Dopo una grande prestazione, i dirigenti bianconeri decisero di tenere sott'occhio questo attaccante molto veloce (non a caso fu soprannominato successivamente \"La gazzella bianconera\"). Hirzer, dopo aver partecipato con la Nazionale di calcio ungherese ai Giochi olimpici di Parigi del 1924, fu ingaggiato prima dai cecoslovacchi del Maccabi Brno e poi dai tedeschi dell'Union 03 Altona.\nNel 1925 pass\u00f2 alla Juventus, allenata dal connazionale Jen\u0151 K\u00e1roly. Debutt\u00f2 in maglia bianconera contro il Parma, segnando tre gol e portando la sua squadra alla vittoria per 6-1. In due campionati segn\u00f2 50 reti in 43 presenze; tuttavia le restrittive norme dell'epoca sul tesseramento degli stranieri lo fecero lasciare l'Italia e accasarsi al MTK, della sua nativa Budapest. Nella nazionale ungherese fu anche il capitano, segnando complessivamente 14 reti in 33 presenze.\nRitornato in Italia ed intrapresa la carriera da allenatore, Hirzer guid\u00f2 , Salernitana, Baratta Battipaglia, Anconitana-Bianchi, Liguria (in Serie A), Vigevano, Perugia, Lecce, Sestrese, Benevento, Palmese, e ."}
{"id": "1247391", "revid": "547992", "url": "https://it.wikipedia.org/wiki?curid=1247391", "title": "Valeria D'Obici", "text": "Biografia.\nIl suo esordio cinematografico avvenne nel 1974, con la partecipazione ad un film del genere poliziottesco, molto in voga negli anni settanta, \"La polizia ha le mani legate\".\nIl successo le arrise con l'interpretazione di Fosca in \"Passione d'amore\", del 1981, diretta da Ettore Scola, che le permise di aggiudicarsi il David di Donatello come migliore attrice italiana, ex aequo con Mariangela Melato e un Globo d'oro come miglior attrice rivelazione.\nNegli anni successivi entra nella terna dei David come interprete non protagonista nei film \"Piso pisello\" (1981) di Peter Del Monte e \"Uno scandalo per bene\" (1984) diretto da Pasquale Festa Campanile. Ottiene in seguito una menzione speciale come interprete femminile per il film di Attilio Concari \"45\u00ba parallelo\" del 1986 che ottiene il Premio De Sica alla Mostra del Cinema di Venezia. \nIn seguito partecipa a diverse pellicole commerciali spesso al fianco di Massimo Boldi, riottenendo per\u00f2 maggiore visibilit\u00e0 con la partecipazione ai film dei registi Pupi Avati, Liliana Cavani e Gabriele Muccino."}
{"id": "1247397", "revid": "210513", "url": "https://it.wikipedia.org/wiki?curid=1247397", "title": "Bugatti Tipo 41", "text": ""}
{"id": "1247400", "revid": "210513", "url": "https://it.wikipedia.org/wiki?curid=1247400", "title": "Bugatti Type 41", "text": ""}
{"id": "1247402", "revid": "1543377", "url": "https://it.wikipedia.org/wiki?curid=1247402", "title": "Equisetum fluviatile", "text": "L\u2019Equisetum fluviatile \u00e8 una felce acquatica appartenente alla famiglia delle Equisetaceae.\nMorfologia.\n\u00c8 una pianta erbacea perenne (rizomatosa) che cresce fino a 100 cm di altezza. Il fusto \u00e8 cavo, con nodi dai quali si dipartono sottili ramificazioni, con guaine fogliari lunghe fino ad un centimetro. \nL'equiseto d'acqua ha la pi\u00f9 grande cavit\u00e0 centrale tra gli equiseti, con l'80% del diametro del fusto tipicamente cavo.\nSi riproduce sia per via sessuale (attraverso le spore) sia preferenzialmente per via vegetativa (attraverso i rizomi). I fusti fertili (ovvero quelli che portano gli sporangi al cui interno vengono prodotte le spore) compaio di norma ra maggio e agosto, terminano con spighe claviformi di sporofilli (le foglie modificate che portano gli sporangi), e spuntano prima dei fusti sterili che portano solo rami verticillati a funzione fotosintetica.\nDistribuzione e habitat.\nCresce nelle acque stagnanti, lungo le risorgive, i bordi dei fossati.\n\u00e8 una specie a vasta distribuzione circumboreale. In Italia \u00e8 presente in quasi tutte le regioni ad esclusione delle isole e di Puglia e Basilicata, in cui le poche segnalazioni note sono ritenute erronee. "}
{"id": "1247403", "revid": "110157", "url": "https://it.wikipedia.org/wiki?curid=1247403", "title": "Emoticons", "text": "Emoticons \u00e8 un blocco Unicode contenente emoticon. \u00c8 costituito dagli 80 caratteri compresi nell'intervallo U+1F600 e U+1F64F.\nIntrodotto con Unicode 6.0, \u00e8 compatibile con Shift-JIS. I glifi sono organizzati in base alla forma della bocca."}
{"id": "1247404", "revid": "1261231", "url": "https://it.wikipedia.org/wiki?curid=1247404", "title": "Luis del Sol", "text": "Considerato tra i pi\u00f9 importanti calciatori spagnoli degli anni 1960, con le \"Furie Rosse\" fu campione d'Europa nel 1964. Pi\u00f9 volte candidato al Pallone d'oro di \"France Football\", ha legato il suo nome al , club della sua citt\u00e0 in cui ha iniziato e chiuso la carriera, e di cui \u00e8 assurto a icona sportiva; ha inoltre conquistato trofei con le maglie di e \u2014 club, questo ultimo, che l'ha eletto tra i giocatori pi\u00f9 importanti della propria storia.\nBiografia.\nDi origini italiane, pi\u00f9 precisamente di Vercelli, nacque a Soria, nella regione di Castiglia e Le\u00f3n, ma crebbe a Siviglia, in Andalusia.\n\u00c8 morto a Siviglia nel giugno 2021 all'et\u00e0 di 86 anni.\nCaratteristiche tecniche.\nEra un centrocampista di sostanza e personalit\u00e0 che, grazie a un dinamismo e a una resistenza atletica fuori dal comune, soleva svariare il suo gioco in ogni zona del campo, sempre col pallone tra i piedi; motivo per cui si guadagn\u00f2 l'appellativo di \"Postino\", nato negli anni a Madrid grazie al compagno di squadra Alfredo Di St\u00e9fano e poi mantenuto per il resto della carriera.\nImpiegato dai \"Blancos\" come ala pura, negli anni alla Juventus giostr\u00f2 soprattutto da grintosa mezzala, mettendo in mostra un bagaglio tecnico fatto soprattutto di scatti e accelerazioni. Molto abile nel mantenere il possesso della palla o nel sottrarla agli avversari, talvolta eccedeva in maniera quasi testarda nel dribbling.\nCarriera.\nGiocatore.\nClub.\nSi form\u00f2 come calciatore nel Ferroviarios e da l\u00ec passo nelle giovanili del . Arriv\u00f2 nel club andaluso nel 1953 e, dopo un breve periodo in prestito nell'Utrera, approd\u00f2 in prima squadra nella stagione 1954-1955, in Segunda Divisi\u00f3n. Rimane nel club per 6 stagioni, nelle quali lascia intravedere tutto il suo potenziale, diventando uno dei giocatori pi\u00f9 importanti della squadra andalusa sin da subito, importante protagonista della promozione in Primera Divisi\u00f3n del 1958. \nLe sue qualit\u00e0 attirarono l'attenzione dei tecnici del , squadra in cui si trasfer\u00ec nell'aprile del 1960 per 6 milioni di pesetas. A Madrid ebbe l'opportunit\u00e0 di giocare al fianco di miti del calcio quali Di St\u00e9fano e Pusk\u00e1s, e contribuendo nei primi mesi in \"camiseta blanca\" alla vittoria in Coppa dei Campioni \u2014 dove ebbe tempo di giocare semifinali e finale \u2014 contro l'. Con il Real Madrid gioc\u00f2 anche le seguenti due stagioni, dando un importante contributo alle vittorie del campionato spagnolo nel 1961 e 1962, giocando tutte e due le partite della vittoriosa Coppa Intercontinentale, la prima edizione della storia, e vincendo anche la Coppa del Generalissimo nel 1961-1962. Soprattutto la prima \u2014 intera \u2014 stagione con i \"Blancos\" risulter\u00e0 essere la pi\u00f9 prolifica della carriera con 17 gol in campionato, mentre nella seconda riesce a dare una mano, con 10 presenze e 4 gol, nel portare la squadra in finale di Coppa dei Campioni, persa 3-5 contro il , sfiorando il Treble. \nInizi\u00f2 quindi una lunga parentesi nel calcio italiano, firmando nel 1962 per la , che lo prelev\u00f2 ventisettenne per la cifra di trecentocinquanta milioni di lire. Primo spagnolo nella storia del club bianconero, debutt\u00f2 in Serie A il 16 settembre 1962 contro il , sollevando a fine anno una Coppa delle Alpi, segnando anche in finale. Rimase a Torino per otto stagioni, durante i quali cambia ruolo e modo di giocare, diventando meno prolifico sottoporta. Conquista con la \"Vecchia Signora\" lo scudetto del 1966-1967 \u2014 rimasto nella memoria per il sorpasso all'ultima giornata su una \"Grande Inter\" ormai al tramonto \u2014 e, in precedenza, la Coppa Italia del 1964-1965, sempre contro i milanesi. Nelle competizioni continentali, oltre alla Coppa delle Alpi del primo anno, ha meno fortuna rispetto alle competizioni dentro i confini nazionali: il miglior risultato \u00e8 la finale persa al Comunale di Torino contro il per 0-1. Divenuto \"bandiera\" nonch\u00e9 l'emblema della \"Juve Operaia\" degli anni 1960 di Heriberto Herrera, nel 2011 la societ\u00e0 piemontese l'ha omaggiato di una stella celebrativa nella \"Walk of Fame\" bianconera allo Stadium di Torino. \u00c8 anche ricordato per essere uno dei giocatori ad aver vestito la maglia \"numero dieci\" della Juventus, ereditandola da Omar S\u00edvori in seguito al suo trasferimento al nel 1965.\nNel 1970 pass\u00f2 alla dove milit\u00f2 per due stagioni, indossando anche la fascia di capitano dei giallorossi dopo l'add\u00eco del connazionale Peir\u00f3, ma sollevando unicamente trofei minori quali il Torneo Picchi e la Coppa Anglo-Italiana. Torn\u00f2 infine a Siviglia per rivestire la maglia del Betis, con cui chiuse la carriera nel 1973 all'et\u00e0 di trentotto anni.\nNazionale.\nConta 16 presenze nella nazionale spagnola, con 3 reti realizzate. Esord\u00ec il 15 maggio 1960 in Spagna- 3-0 e, durante la sua permanenza tra le \"Furie rosse\", vinse il giocato in casa, seppur non scendendo in campo nella fase finale, partecipando inoltre al in Cile e al in Inghilterra. Gioc\u00f2 l'ultima gara in \"camiseta roja\" il 15 luglio 1966, uno Spagna- terminato 2-1.\nDopo il ritiro.\nAl termine dell'attivit\u00e0 agonistica entr\u00f2 nell'organigramma tecnico del Betis, ricoprendo a periodi alterni anche la posizione di allenatore e contribuendo, con le tredici panchine della stagione 2000-2001, a riportare i \"Verdiblancos\" nella Liga."}
{"id": "1247405", "revid": "6923", "url": "https://it.wikipedia.org/wiki?curid=1247405", "title": "Ferrari 456 GT - GTA", "text": ""}
{"id": "1247406", "revid": "767487", "url": "https://it.wikipedia.org/wiki?curid=1247406", "title": "Teoria degli errori", "text": "La teoria degli errori \u00e8 quella branca della metrologia che si occupa della classificazione degli errori dovuti alla misurazione di una propriet\u00e0 fisica e della loro precedenza.\nGeneralit\u00e0.\nGli errori di misurazione sono definiti come quell'insieme di spostamenti della grandezza misurata rispetto alla grandezza esatta. \nEssi si possono distinguere in:\nGli errori grossolani sono errori dovuti solitamente alla disattenzione o poca concentrazione dell'osservatore, e sono i meno temibili, visto che si verificano meno frequentemente e quindi sono facilmente rilevabili.\nGli errori strumentali, che fanno parte di quelli sistematici, sono invece dovuti a difetti di costruzione dello strumento adottato per la misurazione, e sono caratterizzati dall'avere tutti un \"senso\" o un \"verso\" (possono essere tutti negativi o tutti positivi).\nGli errori indeterminati sono invece dovuti a cause di varia natura, e non sono facilmente individuabili e quindi sono i pi\u00f9 temuti. La teoria degli errori si occupa dello studio di questi ultimi in particolare.\nAnalisi probabilistica.\nQuando si fa una misura \u00e8 buona norma ripetere la misura pi\u00f9 volte, e gli errori commessi nella misura vengono trattati come variabili aleatorie trattandoli con metodi statistici.\nDal momento che \u00e8 impossibile conoscere il valore reale della grandezza misurata, si accetta come valore \"pi\u00f9 probabile\" o \"pi\u00f9 affidabile\" la media aritmetica di tutte le grandezze misurate:\nformula_1\nDove formula_2 \u00e8 il numero delle misurazioni e formula_3 \u00e8 la singola osservazione.\nViene chiamato errore apparente o scarto la differenza tra ogni singola osservazione e la media. Esso \u00e8 apparente perch\u00e9 generalmente la media non \u00e8 il valore esatto della misurazione.\nSperimentalmente, si trova che per gli errori accidentali, quelli positivi sono pressappoco uguali in numero a quelli negativi ed inoltre vi \u00e8 una maggiore frequenza di errori pi\u00f9 vicini allo zero, cio\u00e8 la maggior parte degli errori si addensano intorno allo zero. Se dividiamo l'ampiezza degli errori (valore positivo pi\u00f9 discosto \"meno\" valore negativo pi\u00f9 discosto) in tanti intervalli formula_4 e contiamo il numero di volte che un errore cade in ogni intervallo, trovando la frequenza formula_5, possiamo rappresentare i risultati in un istogramma dove l'altezza di ogni \"barra\" \u00e8 data dalla frequenza formula_5; si trova un andamento analogo al seguente grafico:\nPer formula_7 e per l'ampiezza di ogni intervallo che tende a zero, troviamo una distribuzione in continuo dei risultati, in particolare troviamo la distribuzione normale di Gauss, dove la sua equazione nel piano x-y \u00e8 data da:\nformula_8\ndove il parametro formula_9 \u00e8 un parametro di forma della distribuzione, che \u00e8 uguale a:\nformula_10\nDall'equazione della curva si trova che essa presenta due flessi per:\nformula_11\nse sostituiamo ad h la quantit\u00e0 formula_10 si trova che i flessi equivalgono a:\nformula_13\nche non \u00e8 altro che la deviazione standard, che in teoria degli errori viene chiamato errore quadratico medio.\nSe vogliamo dare una interpretazione qualitativa dei risultati trovati, possiamo dire che se l'errore quadratico medio \u00e8 maggiore, la curva avr\u00e0 i due flessi pi\u00f9 distanziati l'uno dall'altro, quindi sar\u00e0 pi\u00f9 \"appiattita\" e di conseguenza ci saranno pi\u00f9 errori che si discostano dallo zero. Analogamente, se l'errore quadratico medio \u00e8 minore, i due flessi saranno pi\u00f9 vicini e gli errori saranno minori, quindi in definitiva l'errore quadratico medio \u00e8 una misura della precisione con cui stiamo effettuando le misure, e dipende principalmente dallo strumento utilizzato per la misurazione. Le aziende produttrici di strumenti, infatti, rilasciano per i propri prodotti commerciali i valori dell'errore quadratico medio, come una misura della potenzialit\u00e0 del prodotto stesso.\nApplicazioni della teoria degli errori.\nLa teoria degli errori viene applicata in tutti i campi in cui si ha la necessit\u00e0 di fare misure con abbastanza precisione, cercando di minimizzare gli errori. \nUna materia che fa un largo uso della teoria degli errori \u00e8 la topografia, dove per scopi pratici (cartografia, rilievi di alta precisione, verifica di cedimenti strutturali in opere di ingegneria civile) si ha la necessit\u00e0 di raggiungere alte precisioni e quindi valutare in che modo le diverse variabili incidono sull'errore complessivo finale."}
{"id": "1247408", "revid": "124992355", "url": "https://it.wikipedia.org/wiki?curid=1247408", "title": "Monte Rotondo (Monti Sibillini)", "text": "Il Monte Rotondo (m 2101) \u00e8 uno dei massicci che costituiscono il sottogruppo settentrionale della catena dei Monti Sibillini nell'Appennino umbro-marchigiano. \u00c8 l'ultimo complesso all'estremit\u00e0 settentrionale della catena comprendente cime oltre i 2000 metri.\nAmministrativamente \u00e8 interamente compreso nella provincia di Macerata tra i comuni di Bolognola, Ussita e Acquacanina (ora Fiastra). Dal massiccio nascono il torrente Fiastrone e tutti i suoi principali affluenti.\nStoria.\nLa storia dell'areale del Monte Rotondo e della valle del Fiastrone \u00e8 strettamente legata all'antica abbazia benedettina di San Salvatore in Rio Sacro, e tutta la zona \u00e8 costellata di tracce di vecchi romitori rupestri, ospitati nelle svariate grotte naturali scavate nelle aspre vallate. Questa presenza dei monaci, nella zona \u00e8 testimoniata da molti toponimi dell'area del Fiastrone, come \"\"Rio Sacro\" o \"Costa dei Frati\".\nMorfologia.\nIl corpo principale presenta due cime distinte, la cima di Monte Rotondo vera e propria (m 2102) e la cima di Croce di Monte Rotondo (m 1926); forma un massiccio con i monti Bambucerta (m 1869), Pietralata (m 1888) e Cacamillo (m 1776).\nIl crinale sud-est prende il nome di \"Costa del Fargno\", e collega il Monte Rotondo con Pizzo Tre Vescovi tramite la \"forcella del Fargno\". \nDal lato sud-orientale fino a settentrione, il massiccio \u00e8 abbracciato dal bacino idrografico del fiume Fiastrone: la valle del Fargno (o di Bolognola) lo delimita da sud-est, mentre la valle del Rio Sacro da nord-ovest a nord. Dal lato sud-occidentale \u00e8 chiuso dalla valle dell'Ussita, mentre ad ovest termina nei piani di Pao e di Macereto.\nQuasi tutti i versanti sono caratterizzati da profonde gole erosive: Valle Acquasanta, Rio Sacro, Val di Tela sul versante nord, e Valle del Fargno - da cui origina il torrente Fiastrone che scorre nell'omonima valle - sul versante sud, le quali si aprono verso nord in valli pi\u00f9 ampie, selvagge e ricchissime di acque che fuoriescono a causa dello strato di rocce impermeabili (marne), e confluiscono tutte nella valle del Fiastrone. Notevole la cascata dell'Acquasanta, raggiungibile con un comodo sentiero dal centro abitato di Bolognola, dopodich\u00e9 la valle termina in una forra selvaggia ed inaccessibile.\nIl versante sud \u00e8 caratterizzato da scivoli di calcare (chiamate \"Sghiacce\"\") portati in superficie dallo scivolamento della parte superficiale, che ammassandosi in basso ha creato la terrazza naturale sulla quale si trova l'abitato di Casali di Ussita.\nNella parte superiore delle \"Sghiacce\" sono presenti alcune grotte di scarsa profondit\u00e0, e sia sulle Sghiacce che sulla parete che le delimitano a est (Cuti, sopra la frazione di Casali) sono presenti numerose vie d'arrampicata lunghe fino a 150 metri.\nSul versante sud occidentale della cima di Croce di Monte Rotondo sono visibili delle estese barriere per il trattenimento del manto nevoso, poste in opera dopo una slavina che negli anni novanta si stacc\u00f2 dal versante e raggiunse il limite dell'abitato di Vallestretta, senza per\u00f2 danneggiare le case. \u00c8 tuttora visibile la traccia che la slavina ha lasciato, trascinando a valle tutta la vegetazione del versante.\nIl crinale occidentale collega la cima di Croce di Monte Rotondo con il Monte Val di Fibbia pi\u00f9 a nord, dividendo le valli del Rio Sacro a est e Vallestretta di Ussita a ovest.\nLa vetta \u00e8 comodamente raggiungibile in 30-40 minuti dal Rifugio del Fargno.\nStoria.\nLungo la valle del Rio Sacro, tra le pendici del Monte Valdifibbia e del Monte Pietralata (nell'odierna zona dei Cascinali, quota 900 m.s.l.m. circa), sorgeva l'antica Abbazia di San Salvatore di Rio Sacro, fondata nel VI sec. dai monaci benedettini che adottarono la riforma camaldolese di San Romualdo. Il nome era dovuto al Crocifisso ligneo custodito all'interno. Il monastero fu un centro vitale e spirituale per tutta la vallata: una Bolla Pontificia del 1192 indica nove chiese posto sotto la giurisdizione del monastero.\nNel XVI sec. l'amministrazione dell'abbazia venne affidata ad abati commendatari, ovvero laici o ecclesiastici che percepivano ed amministravano i redditi del monastero ma non esercitavano autorit\u00e0 sui monaci. Detti abati sperperarono i beni dell'abazia costringendo infine i monaci a trasferirsi altrove, decretando l'inizio del decadimento del monastero.\nI monaci si trasferirono presso la chiesa dipendente di Santa Maria presso Meriggio (Fiastra). La chiesa, fondata nell'anno 1000 dagli stessi monaci, venne ampliata e divenne l'attuale Abbazia di Santa Maria di Rio Sacro.\nDell'antico monastero non rimane praticamente nulla, ma \u00e8 possibile scorgerne alcune tracce nel fitto bosco che ne ha inghiottito gli ultimi ruderi.\nNel corso dell'ultimo secolo, gran parte della montagna appartenne alla famiglia ussitana Gasparri, il cui pi\u00f9 famoso esponente fu il Cardinale Pietro Gasparri, il quale sottoscrisse i Patti Lateranenzi. Sulla testata della Valle del Rio Sacro c'\u00e8 ancora il casale che porta il nome dei proprietari.\nClima.\nIn inverno le nevicate sono frequenti con lunga durata del manto nevoso e temperature molto basse.\nLe valanghe sono frequentissime in tutta l'area, specialmente dentro le strette forre."}
{"id": "1247412", "revid": "123047418", "url": "https://it.wikipedia.org/wiki?curid=1247412", "title": "Annulla, Riprova, Tralascia?", "text": "Annulla, Riprova, Tralascia? (in inglese Abort, Retry, Fail?) o in alcuni casi Annulla, Riprova, Ignora, Tralascia? (in inglese Abort, Retry, Ignore, Fail? ) \u00e8 un messaggio di errore mostrato a schermo dai sistemi operativi MS-DOS e IBM PC DOS quando il sistema operativo non \u00e8 in grado di leggere i dati necessari all'esecuzione di un programma.\nAll'apparire di tale messaggio, l'utente pu\u00f2 scegliere se appunto \"annullare\" l'esecuzione del programma (cio\u00e8 arrestarlo completamente), \"riprovare\" ad eseguire l'operazione che accede a quei dati che era fallita, o \"tralasciare l'errore\" (cio\u00e8 di avvisare il programma che l'errore \u00e8 avvenuto, di tralasciare l'operazione che stava facendo e di passare alla successiva come se l'errore non fosse avvenuto); poich\u00e9 , questo messaggio \u00e8 divenuto un'espressione comune fra i programmatori per ."}
{"id": "1247414", "revid": "287204", "url": "https://it.wikipedia.org/wiki?curid=1247414", "title": "Valeria D\u2019Obici", "text": ""}
{"id": "1247418", "revid": "709565", "url": "https://it.wikipedia.org/wiki?curid=1247418", "title": "Ducato Baltico Unito", "text": "Il Ducato Baltico Unito (; in estone: \"Balti Hertsogiriik\"; ) o Granducato di Livonia fu uno Stato la cui costituzione fu proposta nel 1918, nel corso della prima guerra mondiale, dalla comunit\u00e0 dei tedeschi del Baltico e dei russi locali. Esso avrebbe dovuto comprendere le regioni della Lettonia e dell'Estonia, conquistate all'Impero russo, che era stato di recente coinvolto dalle conseguenze della Rivoluzione d'ottobre.\nLa proposta di creazione avvenne nell'aprile 1918, dopo che l'Estonia e la Lettonia avevano formalmente dichiarato l'indipendenza. Lo scopo finale del progetto era quello di realizzare un'unione personale con la corona di Prussia nel territorio occupato dall'Impero tedesco, l'Ober Ost.\nContesto storico.\nDurante la prima guerra mondiale l'esercito imperiale tedesco occup\u00f2 il Governatorato della Curlandia dell'Impero russo nell'autunno del 1915. Il fronte si stabilizz\u00f2 a lungo sulla linea Riga\u2013Daugavpils\u2013Baranavi\u010dy.\nDopo la Rivoluzione di febbraio del 1917, il 12 aprile (30 marzo nel calendario gregoriano) il governo provvisorio russo dichiar\u00f2 l'istituzione del Governatorato autonomo dell'Estonia, fondendo l'ex Governatorato dell'Estonia e la parte settentrionale del Governatorato della Livonia. Dopo la rivoluzione di ottobre nello stesso anno, il 28 novembre 1917 l'Assemblea provinciale estone eletta si dichiar\u00f2 la sovranit\u00e0 dell'Estonia come nazione indipendente. Gli alleati della prima guerra mondiale riconobbero de facto l'esistenza della Repubblica di Estonia nel maggio 1918.\nIl termine \"Granducato di Livonia\" si riferisce alla regione della Livonia, la quale inglobava soprattutto la maggior parte del futuro Ducato Baltico Unito.\nIl Consiglio nazionale provvisorio lettone nacque sulla base del consenso conferito dal governo provvisorio russo alla Lettonia il 5 luglio 1917. L'organo appena legittimato si riun\u00ec per la prima volta il 16 novembre 1917 a Valka e, due settimane pi\u00f9 tardi, circoscrisse il territorio lettone all'interno dei confini storici etnografici. Il 15 gennaio 1918 la Lettonia fu dichiarata una repubblica indipendente.\nDopo la Rivoluzione russa, le truppe tedesche iniziarono ad avanzare dalla Curlandia e alla fine di febbraio 1918 l'esercito tedesco risultava in possesso dei territori dell'Estonia e della Livonia, nonostante le dichiarazioni di indipendenza, in virt\u00f9 di quanto sancito dal Trattato di Brest-Litovsk del 3 marzo 1918. Con esso, la Russia bolscevica accett\u00f2 la perdita del Governatorato della Curlandia e, di nuovo a seguito di accordi conclusi a Berlino il 27 agosto 1918, del Governatorato autonomo dell'Estonia e del Governatorato della Livonia.\nTentativo di costituzione del Ducato Baltico Unito.\nSotto l'amministrazione militare tedesca, i tedeschi del Baltico prosegu\u00ec l'attivit\u00e0 di formazione di consigli provinciali tra settembre 1917 e marzo 1918. L'8 marzo 1918, il \"Kurl\u00e4ndische Landesrat\", abitato in gran parte da teutonici, dichiar\u00f2 la restaurazione del Ducato di Curlandia (\"Herzogtum Kurland\"), formalmente riconosciuto dal Kaiser Guglielmo II il 15 marzo. Il 12 aprile 1918 si istitu\u00ec un'Assemblea provinciale (\"Vereinigter Landesrat\") di 35 tedeschi baltici, 13 estoni e 11 lettoni approvarono una risoluzione che invitava l'imperatore di Berlino a riconoscere le province baltiche come protettorato teutonico.\nIl Ducato Baltico Unito venne nominalmente riconosciuto come stato sovrano dall'imperatore Guglielmo II solo il 22 settembre 1918, sei mesi dopo che la Russia sovietica cedette in maniera definitiva alla Germania il possesso degli ex governatorati baltici imperiali russi nel Trattato di Brest-Litovsk. Il 5 novembre 1918, prese forma un consiglio temporaneo della reggenza (\"Regentschaftsrat\") per il nuovo stato guidato dal barone Adolf Pilar von Pilchau.\nLa capitale del nuovo stato doveva essere Riga e, a livello amministrativo, si prevedevano sette cantoni: \"Kurland\" (\"Curlandia\"), \"Riga\", \"Lettgallen\" (\"Letgallia\"), \"S\u00fcdlivland\" (\"Livonia meridionale\"), \"Nordlivland\" (\"Livonia settentrionale\"), \"\u00d6sel\" (\"Saaremaa\") ed \"Estland\" (\"Estonia\"). I primi quattro ricoprivano l'odierna Lettonia e gli ultimi tre all'Estonia.\nIl primo capo di Stato del Ducato Baltico Unito indicato doveva essere il duca Adolf Friedrich di Meclemburgo; egli avrebbe agito nel ruolo di governatore subordinato al Kaiser tedesco, come altri principi dell'Impero. Ad ogni modo, Adolfo Federico non assunse mai l'incarico e il Consiglio di reggenza sopraccitato oper\u00f2 fino al 28 novembre 1918, senza godere di alcun riconoscimento internazionale, ad eccezione della Germania.\nNell'ottobre 1918, il cancelliere della Germania Massimiliano di Baden propose di soppiantare l'amministrazione militare dell'Ober Ost con un'autorit\u00e0 civile. L'accettazione di tale proposta si rintraccia a tale proposito in un telegramma del Ministero degli esteri tedesco all'amministrazione militare del Baltico: \"Il governo del Reich \u00e8 unanime rispetto al cambiamento fondamentale della nostra politica nei confronti dei paesi baltici, vale a dire quella in prima istanza relativa all'amministrazione dei popoli locali\".\nEstonia e Lettonia indipendenti.\nIl 18 novembre 1918 la Lettonia proclam\u00f2 la sua indipendenza. August Winnig, l'ultimo rappresentante del governo tedesco, firm\u00f2 un accordo con i rappresentanti del governo provvisorio estone per la consegna del potere sul territorio estone il 19 novembre. In Lettonia, i tedeschi cedettero formalmente l'autorit\u00e0 al governo nazionale lettone guidato da K\u0101rlis Ulmanis il 7 dicembre 1918.\nNel frattempo, si costitu\u00ec la \"Baltische Landeswehr\" (BL) dal governo del Ducato Baltico Unito come forza di difesa nazionale. Dopo aver assunto il comando della BL, il maggiore Alfred Fletcher, con il sostegno dei baroni tedeschi del Baltico, inizi\u00f2 a rimpiazzare elementi nativi lettoni con i teutonici e provenienti dal Reichsdeutsche. Gli ufficiali tedeschi assunsero la maggior parte delle posizioni di comando e il processo di sostituzione \u00e8 descritto da Robert G.L. White (ripreso da Nigel Thomas) nel suo libro \"Avanguardia del nazismo: i Freikorps nella Germania postbellica, 1918-1923\": \"A met\u00e0 febbraio 1919, i lettoni componevano meno di un quinto del proprio esercito\". La Gran Bretagna fece marcia indietro dopo aver constatato la delicatezza della situazione diplomatica e militare, comportando la conquista di Riga il 22 maggio 1919 da parte dei russi bianchi e dei Freikorps.\nDopo la conquista di Riga, i Freikorps furono accusati di aver ucciso 300 lettoni a Mitau (Jelgava), 200 a Tuckum (Tukums), 125 a D\u00fcnam\u00fcnde (Daugavgr\u012bva) e oltre 3.000 a Riga. Dopo aver preso parte alla cattura di Riga, nel giugno 1919 il generale R\u00fcdiger von der Goltz ordin\u00f2 alle sue truppe di non avanzare a est contro l'Armata Rossa, come si aspettavano gli alleati, ma a nord, contro gli estoni. Il 19 giugno 1919, le unit\u00e0 della Divisione di Ferro scagliarono un attacco nei pressi di Wenden (C\u0113sis), mentre la Baltische Landeswehr continu\u00f2 la sua avanzata verso la costa estone in vista di un futuro assalto a Pietrogrado. Tuttavia, la Baltische Landeswehr fu sopraffatta dalla 3\u00aa divisione estone (guidata da Ernst P\u00f5dder) e dalla brigata lettone settentrionale nella battaglia di Wenden durata dal 19 al 23 giugno 1919.\nLa mattina del 23 giugno 1919, i tedeschi iniziarono una ritirata generale verso Riga. Gli alleati insistettero ancora una volta che i tedeschi trasferissero le truppe rimanenti dalla Lettonia e si intervenne per imporre un cessate il fuoco tra gli estoni e il Freikorps quando gli estoni stavano per spingersi a Riga. Nel frattempo, una missione alleata composta da truppe britanniche al comando del generale Hubert Gough era giunta nel Baltico per scacciare i tedeschi dalla regione e allestire eserciti nativi per gli Stati appena nati.\nConseguenze.\nLa sconfitta della Germania nella Grande Guerra nel novembre 1918, seguita dalla battuta d'arresto nel 1919 delle unit\u00e0 delle Baltische Landeswehr e dai Freikorps del generale R\u00fcdiger von der Goltz in Lettonia da parte della 3\u00aa divisione estone e della brigata lettone settentrionale, caus\u00f2 la scomparsa del Ducato Baltico Unito.\nPer garantire il suo ritorno al controllo lettone, la Baltische Landeswehr fu posta sotto l'autorit\u00e0 britannica. Dopo aver assunto il comando della Baltische Landeswehr a met\u00e0 luglio 1919, il tenente colonnello Harold Alexander (il futuro feldmaresciallo), conged\u00f2 gradualmente i tedeschi baltici, permettendo di fatto all'Estonia e alla Lettonia di agire come Stati sovrani.\nIl V\u00f5idup\u00fcha o Giorno della vittoria \u00e8 un giorno festivo in Estonia che cade il 23 giugno: la ricorrenza, celebrata per la prima volta nel 1934, ricorda la vittoria dell'Estonia e della vicina Lettonia nella battaglia di C\u0113sis contro la Baltische Landeswehr il 23 giugno 1919."}
{"id": "1247419", "revid": "10029126", "url": "https://it.wikipedia.org/wiki?curid=1247419", "title": "Data center", "text": ""}
{"id": "1247421", "revid": "1100311", "url": "https://it.wikipedia.org/wiki?curid=1247421", "title": "Dan Petrescu", "text": "Con 95 presenze \u00e8 il sesto giocatore con pi\u00f9 presenze nella nazionale rumena.\nCarriera.\nGiocatore.\nClub.\nViene aggregato alla prima squadra della Steaua Bucarest nella stagione 1986-1987, un anno dopo la conquista della Coppa dei Campioni da parte del club romeno. Con questa squadra disputa 95 partite segnando 26 gol, vincendo tre campionati rumeni e due Coppe di Romania.\nPassato al nel 1991, sotto la guida di Zden\u011bk Zeman contribuir\u00e0 alle buone annate della societ\u00e0 pugliese in Serie A con 55 presenze e 7 gol. Nel 1993 viene ingaggiato dal Genoa, che lo acquista per 2 miliardi di lire.\nNel 1994, dopo il Mondiale di calcio dove con la Romania arriva ai quarti di finale del torneo, si trasferisce in Inghilterra, nelle file dello Sheffield Wednesday. Dopo una stagione passa al Chelsea di Ken Bates, allenato inizialmente da Glenn Hoddle. Petrescu giocher\u00e0 con il club londinese fino al 2000, collezionando 151 presenze e 17 marcature e vincendo due FA Cup, una Coppa di Lega, una Coppa delle Coppe e una Supercoppa UEFA.\nIn seguito ha giocato con il Bradford City, il Southampton e il Na\u021bional Bucarest.\nIl 22 aprile 2003 si ritira dal calcio giocato.\nNazionale.\nCon 95 presenze, \u00e8 uno dei calciatori pi\u00f9 presenti nella storia della Nazionale rumena. Con essa disput\u00f2 2 Mondiali (1994 e 1998) e 2 Europei (1996 e 2000)\nAllenatore.\nInizi.\nDopo aver ricoperto nel 2002 il ruolo di vice allenatore-giocatore di Walter Zenga al Na\u021bional Bucare\u0219t, nel 2003 allena lo Sportul Studen\u021besc Bucure\u0219ti.\nRapid Bucarest e Sportul Studen\u021besc.\nIl 9 dicembre 2003 viene nominato nuovo allenatore del Rapid Bucarest firmando un contratto di tre anni in sostituzione dell'esonerato Mircea Rednic, prendendo la squadra al terzo posto in campionato a 3 punti dalle capoliste Dinamo Bucarest e Steaua Bucarest. Il 14 aprile 2004 dopo la sconfitta per 3 a 1 contro l'Universitatea Craiova si dimette dalla guida dopo appena quattro mesi ottenendo due vittorie in sei partite di campionato, aumentando il distacco delle capoliste a 8 punti e venendo eliminato nella Coppa di Romania ai quarti di finale dal O\u021belul Gala\u021bi.\nIl 16 giugno ritorna alla guida del Sportul Studen\u021besc Bucure\u0219ti firmando un contratto di quattro anni. Il 9 dicembre per vari problemi finanziari, con la decisione di smantellare la squadra per fare cassa e con gli stipendi non pagati era in procinto di dimettersi per poi cambiare idea il giorno seguente.\nWis\u0142a Cracovia e Unirea Urziceni.\nIl 14 dicembre 2005 viene nominato allenatore del Wisla Cracovia. Il 18 settembre 2006 la dirigenza lo esonera dopo la sconfitta interna contro l'Iraklis per l'andata del primo turno della Coppa UEFA nonostante il secondo posto in campionato.\nNel 2006 viene nominato allenatore del Unirea Urziceni. Il primo anno arriva al decimo posto in campionato e viene eliminato in Coppa di Romania ai ottavi di finale dal O\u021belul Gala\u021bi. Il secondo anno di piazza quinto posto campionato con acceso diretto al primo turno di Coppa UEFA e viene battuto in finale della Coppa di Romania dal CFR Cluj per 2 a 1. Il terzo anno vince il campionato con accesso diretto ai gironi della Champions League, in Coppa di Romania viene eliminato ai quarti di finale dal Vaslui e in Coppa UEFA viene eliminato al primo turno dall'Amburgo. Il quarto anno perde la finale di Supercoppa di Romania battuta dal CFR Cluj, viene eliminato ai quarti della Coppa di Romania dal Bra\u0219ov ed esce dalla Champions League classificandosi terzo posto nel suo girone, ma viene ammessa ai sedicesimi di finale dell'Europa League. Il 26 dicembre 2009 si dimette lasciando la squadra in testa al campionato con 34 punti insieme al CFR Cluj e al Steaua Bucarest.\nKuban' e Dinamo Mosca.\nDopo due giorni firma un contratto quinquennale come nuovo allenatore del Kuban', club di seconda divisione russa. Il primo anno arriva al primo posto in campionato ottenendo l'accesso diretto in Prem'er-Liga, la massima divisione russa e in Coppa di Russia viene eliminato al quinto turno dal \u010cernomorec Novorossijsk. Il 29 novembre 2011 rinnova di un altro anno. Il secondo anno in campionato arriva al sesto posto per la prima fase, ottavo posto per la poule e in Coppa di Russia viene eliminato ai sedicesimi di finale dal Dinamo Brjansk. Il 14 agosto 2012 decide di dimettersi.\nIl 17 agosto ha firmato un contratto triennale con la Dinamo Mosca. Il primo anno alla guida del club russo si piazza ottavo posto in campionato, nella Coppa di Russia viene eliminato ai quarti di finale dall'An\u017ei per 1 a 0 e in Europa League viene eliminato ai playoff dallo Stoccarda. Il 25 febbraio 2013 rinnova per altri due anni. L'8 aprile 2014 viene esonerato dopo la sconfitta per 4 a 0 dall'An\u017ei lasciando la squadra al quarto posto con 43 punti e a 8 punti dalla capolista Lokomotiv Mosca.\nAl-Arabi e T\u00e2rgu Mure\u0219.\nIl 5 giugno dopo una lunga trattativa viene ufficializzato la sua nomina come allenatore dell'Al-Arabi. Il 1 dicembre con la sconfitta interna per 4 a 2 contro l'Al-Ahly Doha viene sollevato dall'incarico, dopo che nel primo tempo conduceva la partita in vantaggio per 2 a 0. Lascia il club all'ottavo posto in campionato con 14 punti in 11 partite.\nIl 10 giugno 2015 ritorna in Romania nelle vesti del nuovo tecnico del T\u00e2rgu Mure\u0219. Il 9 luglio il giorno prima che inizia il campionato e il giorno dopo aver vinto la Supercoppa di Romania battendo per 1 a 0 lo Steaua Bucarest si dimette dall'incarico per andar allenare in Cina decisione presa anche dai vari problemi finanziari del club rumeno.\nJiangsu Suning.\nIl 15 luglio viene nominato nuovo allenatore del Jiangsu Suning squadra che milita nella Chinese Super League la massima serie cinese, in sostituzione dell'esonerato Arie Schans, e il terzo allenatore che viene nominato dal club cinese nel corso della stagione. Si piazza ottavo posto in campionato e vince la Coppa della Cina battendo in finale lo Shanghai Shenhua. Il secondo anno inizia subito con la sconfitta nella Supercoppa di Cina perdendo la finale con i campioni del Guangzhou Evergrande di Felipe Scolari. Il 2 giugno 2016 viene esonerato dal gruppo Suning proprietaria della squadra, dopo aver totalizzato 6 vittorie 4 pareggi e 1 sconfitta in 11 partite.\nKuban' e Al-Nasr.\nIl 14 giugno viene nominato tecnico del Kuban' Krasnodar facendo cos\u00ec ritorno al club russo. Il 4 ottobre con la squadra al quattordicesimo posto a 8 punti dalla zona play-off, rescinde consensualmente il contratto, malgrado tre giorni fa fosse arrivata la vittoria contro lo Enisej.\nIl 31 ottobre viene nominato allenatore dell'Al-Nasr. Conclude il campionato al sesto posto, nella UAE Arabian Gulf Cup arriva al terzo posto nel proprio girone non riuscendo ad accedere alla fase successiva e perde la finale della Coppa del Presidente degli Emirati Arabi Uniti contro Al-Wahda per 3 a 0. Il 26 maggio 2017 viene sostituito da Cesare Prandelli.\nLe tre gestioni del CFR Cluj con le parentesi cinese e turca.\nIl 10 giugno 2017 viene ufficializzato come nuovo tecnico del CFR Cluj, facendo cos\u00ec ritorno al campionato rumeno. Nel 2017-2018 guida i suoi alla vittoria del titolo nazionale.\nIl 7 giugno 2018 diventa il nuovo allenatore del Guizhou Hengfeng.\nIl 22 marzo 2019 torna al CFR Cluj, che guida alla vittoria del titolo nazionale nel 2018-2019 e nel 2019-2020. Il 30 novembre 2020, a seguito di risultati negativi nella prima parte di stagione, viene esonerato.\nIl 10 gennaio 2021 assume la guida dei turchi del , firmando un contratto di un anno e mezzo. Il 25 febbraio, dopo 2 vittorie, 3 pareggi e 3 sconfitte in campionato, lascia l'incarico per ragioni familiari che lo spingono a tornare in Romania. \nIl 31 gennaio 2021 subentra nuovamente sulla panchina del CFR Cluj. "}
{"id": "1247422", "revid": "29054", "url": "https://it.wikipedia.org/wiki?curid=1247422", "title": "Osilia", "text": ""}
{"id": "1247425", "revid": "751106", "url": "https://it.wikipedia.org/wiki?curid=1247425", "title": "Lazarus (software)", "text": "Lazarus \u00e8 un famoso IDE sviluppato per il compilatore Free Pascal. Il suo obiettivo \u00e8 quello di creare un clone del celebre compilatore Pascal Delphi con un maggior numero di caratteristiche. La pi\u00f9 rilevante \u00e8 di essere anche cross-platform, ovvero l'IDE pu\u00f2 essere usato per sviluppare software usando vari sistemi operativi, producendo codice eseguibile in ciascuno di essi. Infatti, il motto di Lazarus \u00e8, in inglese, \"\"Write once compile everywhere\", ovvero: \"Scrivi una volta (il codice sorgente) e compilalo ovunque\"\". \nTale ambiente di sviluppo, nato nel 1999, ha guadagnato nel tempo una grande popolarit\u00e0 e credibilit\u00e0, raggiungendo il numero di oltre 7 milioni di download su SourceForge. Intorno a questo IDE \u00e8 cresciuta una comunit\u00e0 mondiale di sviluppatori molto dinamica, che anima un forum di circa 17.000 membri. Inoltre Lazarus \u00e8 stato eletto 'progetto del mese' su SourceForge nell'agosto 2017 e nel marzo 2019 \nStoria.\nIl progetto Lazarus nacque nel febbraio 1999. I fondatori principali furono:\nUno dei progetti nato col compito di clonare il compilatore Delphi, nell'anno 1998, si chiamava Megido. Prese le mosse da Sibyl, un progetto open source per clonare Delphi in ambiente OS/2. Megido per\u00f2 fu abbandonato dopo poco tempo, nel 1999, principalmente perch\u00e9 il codice basato su Sibyl aveva parecchie limitazioni . Venne pertanto iniziato un nuovo progetto chiamato Lazarus (Lazzaro), come la figura biblica che Ges\u00f9 Cristo, secondo la narrazione evangelica, resuscit\u00f2 dalla morte (come appunto il progetto Megido)..\nLo sviluppo di Lazarus sta avvenendo in ritmi velocissimi: basti pensare che nel giugno del 2006 si era ancora alla versione 0.16 e nell'agosto 2007 si \u00e8 gi\u00e0 arrivati alla versione 0.9.22.\nIl 22 marzo 2011 \u00e8 stata pubblicata la \"release\" 0.9.30, che abbandona ufficialmente il supporto per le librerie GTK1. Lazarus 0.9.30 \u00e8 basato su Free Pascal 2.4.2 .\nIl 29 agosto 2012 \u00e8 stata distribuita la \"release\" 1.0 basata sul compilatore FreePascal versione 2.6.0.\nIl 9 ottobre 2012 \u00e8 stata resa disponibile la versione 1.0.2, sostanzialmente una \"release\" di manutenzione che elimina alcuni bugs presenti nella 1.0.\nIl 2 dicembre 2012 \u00e8 uscita una \"release\" di manutenzione che elimina alcuni bugs presenti nella 1.0.2.\nNegli anni successivi il progetto \u00e8 stato regolarmente aggiornato. Il 22 maggio 2018 \u00e8 uscita l'ultima versione, la \"release\" 1.8.4, basata su Free Pascal 3.0.4. La versione 2.0.0 \u00e8 stata pubblicata il 5 febbraio 2019. \nCaratteristiche.\nFree Pascal \u00e8 un compilatore a sorgente aperto che pu\u00f2 girare su diversi sistemi come Windows (32 e 64), Linux (32 e 64), Mac OS X (PPC e Intel), OS/2, BSD, Windows CE (i386 e ARM) e molti altri ancora. Grazie a Free Pascal \u00e8 stato il primo ambiente IDE open source a girare sulla piattaforma Windows 64. Con le versioni per Linux e Windows CE \u00e8 possibile utilizzare Lazarus e scrivere programmi in ambiente PDA.\nLazarus pu\u00f2 creare applicazioni per i seguenti Widgset:\nPer il sistema operativo Microsoft Windows, il compilatore Borland Delphi (ora di propriet\u00e0 di Embarcadero) \u00e8 pi\u00f9 stabile ed ha pi\u00f9 documentazione, ma non possiede la capacit\u00e0 di compilare il codice per pi\u00f9 piattaforme. Lazarus inoltre \u00e8 in grado di leggere e compilare, entro certi limiti, codice Delphi oltre ad avere un supporto per database liberi pi\u00f9 completo e una libreria di classi, LCL (\"Lazarus Component Library\") aggiornata e in forte crescita.\nLazarus pu\u00f2 essere installato in qualsiasi versione di Windows a partire da Windows 95.\nRispetto al compilatore Delphi, Lazarus ha i seguenti vantaggi:"}
{"id": "1247427", "revid": "287204", "url": "https://it.wikipedia.org/wiki?curid=1247427", "title": "Artemide (disambigua)", "text": ""}
{"id": "1247428", "revid": "34392", "url": "https://it.wikipedia.org/wiki?curid=1247428", "title": "Smilies", "text": ""}
{"id": "1247433", "revid": "1439131", "url": "https://it.wikipedia.org/wiki?curid=1247433", "title": "Hotchkiss 20-24CV", "text": "La 20-24CV fu un'autovettura prodotta nel 1904 dalla Casa automobilistica franco-statunitense Hotchkiss.\nBreve profilo.\nFu in particolare la prima vettura prodotta dalla Hotchkiss, che fino a quel momento si era dedicata solo agli armamenti.&lt;br&gt;\nEra realizzata su un robusto telaio in acciaio, simile a quello utilizzato sulle Mercedes. Utilizzava un sistema di trasmissione ideato dalla Hotchkiss stessa ed un albero a gomiti su cuscinetti a sfera. Il motore era un 4 cilindri biblocco."}
{"id": "1247441", "revid": "2108263", "url": "https://it.wikipedia.org/wiki?curid=1247441", "title": "Giuliano de' Medici", "text": "Fratello di Lorenzo il Magnifico, mor\u00ec pugnalato nel corso della Congiura dei Pazzi.\nBiografia.\nI primi anni e la carriera diplomatica a fianco del fratello Lorenzo.\nGiuliano era il maschio secondogenito di Piero il Gottoso e Lucrezia Tornabuoni e venne educato con il fratello Lorenzo de' Medici, poi detto \"il Magnifico\", secondo la pi\u00f9 raffinata cultura umanistica dell'epoca, con particolare attenzione agli affari politici e finanziari. Col fratello Lorenzo condivise l'insegnante di lettere, Gentile Becchi, ma i suoi profitti furono modesti.\nAlla morte del padre nel 1469, appena quindicenne, si trov\u00f2 a capo col fratello Lorenzo della Signoria di Firenze. Malgrado la sua passione per l'arte e per la cultura e alcuni screzi occasionali tra i due, per i differenti caratteri che li contraddistinguevano, Lorenzo volle comunque Giuliano al suo fianco nell'amministrazione di Firenze, fidandosi ciecamente di lui. Il \"Magnifico\" lo impieg\u00f2 in missioni di riguardo gi\u00e0 nella primavera del 1469, quando Giuliano si era recato a Roma in sua rappresentanza per predisporre le trattative matrimoniali con Clarice Orsini e condurla sposa di Lorenzo a Firenze. Incarichi diplomatici di peso li ebbe a partire dal 1471, quando si pens\u00f2 di inviarlo a Napoli per presentare le sue credenziali alla corte aragonese, ma il viaggio venne infine annullato. Nel marzo di quello stesso anno a Firenze giunse in visita ufficiale Galeazzo Maria Sforza, duca di Milano, tradizionale protettore di casa Medici nel capoluogo toscano. Questi, incontrando il giovane Giuliano, gli fece un formale invito a trascorrere qualche tempo a Milano e il giovane Medici, desideroso di visitare la citt\u00e0, part\u00ec gi\u00e0 dal maggio di quello stesso anno alla volta della capitale lombarda, rimanendovi sino al giugno di quello stesso anno, alloggiando nella lussuosa sede del banco mediceo e venendo onorato alla corte del Castello Sforzesco con tornei, feste grandiose e ricchi banchetti.\nNel gennaio del 1472 si prospett\u00f2 per lui un viaggio a Venezia che per\u00f2 gli cre\u00f2 non pochi contrasti col fratello Lorenzo il quale, vista la situazione politica e diplomatica creatasi a seguito della rivolta di Volterra, ritenne inopportuno e persino pericoloso questo viaggio. Armato di testardaggine, Giuliano part\u00ec anche contro il parere del fratello asserendo che quello era il suo modo per partecipare all'amministrazione dello stato, accompagnato in questo da Gentile Becchi. A Venezia, il Medici venne ricevuto con tutti gli onori sia da parte del Doge che da moltissime famiglie aristocratiche della Repubblica di Venezia. Dopo alcune settimane visit\u00f2 Padova, Vicenza, Verona e giunse infine a Mantova dove venne accolto a corte. Durante il viaggio di ritorno per poco non sfugg\u00ec ad un attentato arrecato ai suoi danni da un nemico di Firenze costretto all'esilio, come era stato predetto da suo fratello prima della sua partenza.\nNel 1473 venne proposto per la carriera ecclesiastica cardinalizia e perci\u00f2 dovette intraprendere frettolosamente lezioni di latino, ottenendo inoltre dal cardinale Giacomo Ammannati Piccolomini (amico della casata dei Medici nonch\u00e9 affermato cliente del loro banco) la garanzia che, nel caso di morte improvvisa di Lorenzo, Giuliano avrebbe potuto lasciare lo stato cardinalizio senza problemi e succedergli alla guida dello stato per proseguire la dinastia dei Medici alla guida di Firenze. Il giovane Giuliano, ad ogni modo, si dedic\u00f2 molto pi\u00f9 volentieri alla vita di campagna nella villa di Cafaggiolo dove poteva praticare la caccia, la pesca e l'equitazione, abbandonando cos\u00ec definitivamente la prospettiva dei voti. In questo venne aiutato anche dal fatto che i rapporti tra Firenze e il papato peggiorarono e di conseguenza anche il pontefice non fu pi\u00f9 accondiscendente come in passato a concedere il cardinalato ad un membro della famiglia Medici. Nel medesimo periodo Angelo Poliziano ne fa un ritratto: Giuliano era una persona di statura alta e di corporatura molto robusta, con occhi e capelli neri e pelle olivastra. Amante delle cavalcate, del lancio del giavellotto, del salto e della lotta, adorava particolarmente la danza, la pittura e la musica, oltre a dilettarsi nello scrivere poesie.\nLa giostra di Piazza Santa Croce e gli amori.\nIl 29 gennaio 1475, Giuliano partecip\u00f2 al torneo in piazza Santa Croce cantato da Agnolo Poliziano nelle \"Stanze per la giostra\", dove i contendenti si disputavano un ritratto di Simonetta Vespucci, che fu vinto proprio da Giuliano. Simonetta, musa di Botticelli e Piero di Cosimo, mor\u00ec prima di lui, a soli ventidue anni, e pare che tra i due ci fu una storia di amore cortese.\nL'occasione della giostra di piazza Santa Croce fu per\u00f2 uno degli eventi pi\u00f9 importanti per la visibilit\u00e0 pubblica di Giuliano che venne definitivamente consacrato al fianco del fratello come una delle personalit\u00e0 pi\u00f9 influenti di Firenze. Per l'occasione egli aveva cavalcato un destriero appositamente giunto dalla corte di Napoli; cavallo e cavaliere erano bardati \"d'adornamenti e di gioie il valsente pi\u00f9 di 60.000 fiorini\". Lo stendardo che lo precedette nella competizione, dipinto forse dal Botticelli, rappresentava una donna armata di lancia con in mano uno scudo con impresso il volto della Medusa ed in testa un elmo, la quale poggiava i piedi su un ramo d'ulivo ardente. Il motto sottostante era scritto in francese: \"La sans par\" (soprannome con cui era nota la Vespucci). Accanto alla donna si trovava Cupido con l'arco spezzato e incatenato ad un tronco d'ulivo, mentre la figura femminile era in armi come allusione alla castit\u00e0 dell'amata che rifiuta di concedersi all'amore. I rami d'ulivo erano un probabile riferimento all'impresa personale di Giuliano.\nIn campo amoroso, per Giuliano si prospett\u00f2 nel 1474 e poi nuovamente nel 1477 (dopo la conclusione dell'alleanza con Venezia) un matrimonio con una giovane della famiglia dogale dei Correr, ma nulla si concluse. Simili voci iniziarono a circolare a Firenze quando Giuliano si era recato in visita alla corte di Mantova, in vista di un possibile matrimonio con una figlia del marchese Ludovico III Gonzaga. Nel 1475 suo fratello Lorenzo lo avrebbe voluto sposo di una figlia dei Borromeo, ma egli si era opposto giudicando inappropriato per lui sposare la figlia di un mercante, per quanto ricchissimo e di lontane origini fiorentine. Nel 1476 gli venne proposta la mano di una nipote di Girolamo Riario, potente nipote di papa Sisto IV, ma anche questa proposta and\u00f2 in fumo. L'accordo matrimoniale venne infine raggiunto nel 1477 quando Giuliano decise di sposare Semiramide, sorella di Jacopo IV Appiano, signore di Piombino, purch\u00e9 tra gli accordi matrimoniali vi fosse un regolare contratto d'affitto delle miniere di ferro dell'Isola d'Elba a vantaggio dei due fratelli Medici. Anche questo matrimonio non riusc\u00ec ad ogni modo a concretizzarsi in quanto Giuliano mor\u00ec l'anno successivo quando ancora erano in corso i preparativi per le nozze.\nL\u2019ultimo amore di Giuliano fu Fioretta Gorini, figlia del corazzaio Antonio Gorini, dalla quale ebbe un figlio illegittimo (1478), Giulio de' Medici, nato un mese dopo la morte del padre e dichiarato legittimo per \"matrimonio clandestino\" dal nipote di Giuliano, papa Leone X (nel 1513). Anche Giulio divenne a sua volta cardinale e papa, con il nome di Clemente VII.\nLa congiura e la morte.\nLa presenza dei due rampolli medicei a capo della citt\u00e0 fece nascere ben presto sospetti e invidie tra le altre famiglie fiorentine, idee che si trasformarono in alcuni casi in opposizione vera e propria. Nel 1478 la famiglia Pazzi, con l'appoggio di Papa Sisto IV (sfrenato nepotista e desideroso di conquistare i territori toscani per i propri nipoti) e altri regnanti, ord\u00ec la Congiura dei Pazzi, che la mattina del 26 aprile, durante una funzione in Santa Maria del Fiore, cost\u00f2 la vita a Giuliano, che mor\u00ec sotto i colpi di Francesco de' Pazzi e Bernardo Baroncelli, mentre Lorenzo si salv\u00f2 per miracolo, riportando solo alcune ferite.\nGiuliano era gi\u00e0 stato la causa di un primo rinvio del giorno della congiura, quando manc\u00f2 a una festa presso la Villa Medici di Fiesole dove i congiurati volevano servire piatti con cibi avvelenati. Anche la domenica successiva egli era indisposto, ma alcuni membri della famiglia dei Pazzi, imparentati con i Medici, lo andarono a prendere apposta dal Palazzo Medici in via Larga: come riportano i cronisti essi lo abbracciarono per controllare che non indossasse la cotta di maglia sotto le vesti.\nGiuliano venne sepolto nella chiesa di San Lorenzo con una cerimonia pubblica il 30 aprile a cui prese parte tutta la giovent\u00f9 fiorentina che per l'occasione vest\u00ec il lutto. In seguito la salma venne risistemata nella Sagrestia Nuova di Michelangelo, dove ancora oggi si trova, accanto al fratello, sotto la \"Madonna col Bambino\" di Michelangelo. Durante una ricognizione sulle salme dei Medici (2004) fu ritrovato il suo teschio con un vistoso taglio sul cranio, insieme a porzioni dei suoi abiti ancora macchiati di sangue.\n\u201cEra alto di statura, aveva un corpo ben proporzionato, i pettorali ampi e sporgenti, le braccia muscolose e ben tornite, le articolazioni resistenti, il ventre piatto, le cosce robuste, le gambe decisamente forti, gli occhi espressivi, il volto energico, scuro di pelle, una chioma fluente con i capelli neri e tirati all\u2019indietro sulla nuca. Era abile nel cavalcare e nel lancio del giavellotto, eccellente nel salto e in palestra, ed era solito dedicarsi con passione alla caccia. Era magnanimo e costante, religioso e di buoni costumi, si interessava moltissimo alla pittura, alla musica e a tutte le cose belle. Inoltre aveva un ingegno portato per la poesia: scrisse alcune poesie in volgare, piene di pensieri seri e importanti, e leggeva volentieri poesie d\u2019amore [...]. Non si preoccupava molto della cura del suo corpo, ma era davvero elegante e distinto. Era molto gentile e pieno d\u2019umanit\u00e0, aveva grande rispetto per il fratello, oltre a forza e virt\u00f9. Queste e altre qualit\u00e0 lo rendevano caro al popolo e ai suoi\u201d. Con queste parole, uno dei pi\u00f9 grandi poeti del Quattrocento, il Poliziano.\nLa morte di Giuliano colp\u00ec non solo il fratello Lorenzo che organizz\u00f2 una spietata ricerca dei cospiratori ed attu\u00f2 la loro sistematica esecuzione, bandendo tutti i membri della famiglia Pazzi da Firenze, ma ebbe notevoli risvolti anche sull'opinione pubblica di Firenze che ancor di pi\u00f9 si strinse per la maggior parte attorno ai Medici, fortificandone il potere sulla citt\u00e0.\nIl Magnifico fece realizzare allo scultore Bertoldo di Giovanni una medaglia commemorativa dell'uccisione del fratello con la scena del suo assassinio sotto il suo ritratto sul diritto.\nGiuliano de' Medici nella cultura di massa.\nLa maggior parte dei ritratti esistenti di Giuliano de' Medici sono stati eseguiti postumi ed essi presentano perlopi\u00f9 gli occhi chiusi, motivo che ha indotto molti a ritenere che il volto del Medici sia stato ricavato da una maschera funebre realizzata nell'occasione. \nDi questo stesso ritratto si serv\u00ec anche il Botticelli nel suo \"Venere e Marte\", raffigurando il Medici ormai morto nelle vesti di Marte dormiente dopo l'amore con Venere. L'interpretazione \u00e8 verosimile in quanto l'opera venne commissionata dalla famiglia Medici ed eseguita nel 1482/1483, cio\u00e8 alcuni anni dopo la reale morte di Giuliano. Lo stesso si pu\u00f2 dire per il personaggio di Mercurio nella \"Primavera\" sempre del Botticelli, dipinta nel medesimo periodo, il quale ha fattezze molto simili al ritratto di Giuliano de' Medici conservato alla National Gallery of Art di Washington. Lo stesso Giuliano de' Medici \u00e8 stato inoltre identificato come il primo committente dell'opera, proprio all'epoca della nascita di suo figlio. Quando Giuliano mor\u00ec, l'opera venne \"riciclata\" ancora incompiuta dal cugino Lorenzo il Popolano in occasione delle sue nozze e quindi secondo altre fonti, il personaggio raffigurato sarebbe proprio Lorenzo, oppure un omaggio a Giuliano fatto eseguire su commissione dello stesso Lorenzo.\nLa pittrice inglese d'ispirazione preraffaellita, Eleanor Fortescue-Brickdale, dedic\u00f2 all'elegia amorosa di Giuliano e di Simonetta Vespucci un dipinto dal titolo \"Botticelli's studio\" o \"The first visit of Simonetta presented by Giuliano and Lorenzo de' Medici\" (\"La prima visita di Simonetta presentata da Giuliano e Lorenzo de' Medici\"). I personaggi raffigurati nel dipinto, tra i quali sono chiaramente riconoscibili oltre a Giuliano anche Simonetta Vespucci, Lorenzo de' Medici e Sandro Botticelli, hanno i volti ricavati da famosi dipinti d'epoca; ancora una volta quello di Giuliano \u00e8 tratto dal famoso triplice ritratto a noi giunto per pennello del Botticelli stesso.\nRiprese della figura di Giuliano.\nGiuliano de' Medici \u00e8 stato rappresentato in diverse opere:"}
{"id": "1247442", "revid": "339392", "url": "https://it.wikipedia.org/wiki?curid=1247442", "title": "Santa Maria del Carmelo", "text": ""}
{"id": "1247443", "revid": "767487", "url": "https://it.wikipedia.org/wiki?curid=1247443", "title": "Little Know It All", "text": "Little Know It All \u00e8 un singolo di Iggy Pop del 2003 estratto dall'album \"Skull Ring\". Il brano \u00e8 realizzato in collaborazione con la band canadese pop punk Sum 41.\nVideo musicale.\nIl singolo ha due tipi differenti di video musicali, uno per il Nord America e uno per l'Europa. Nella versione nordamericana i Sum 41 eseguono il brano in un locale insieme ad Iggy Pop."}
{"id": "1247447", "revid": "120009320", "url": "https://it.wikipedia.org/wiki?curid=1247447", "title": "Donna amante mia", "text": "Donna amante mia \u00e8 il primo album in studio del cantautore torinese Umberto Tozzi, pubblicato nel 1976 dalla CGD. Da esso venne estratto il singolo \"Donna amante mia/Ripensando alla Freccia del Sud\". In CD viene ristampato nel 1988.\nIl disco.\nTozzi, prima di allora, si era affermato come musicista per altri artisti ed autore per Mia Martini e Wess &amp; Dori Ghezzi (i quali, fra l'altro, vinsero Canzonissima con \"Un corpo, un'anima\", la quale tra gli autori porta la anche la firma dello stesso Tozzi); aveva inoltre pubblicato nel 1974 un album, \"Strada bianca\", insieme ai Data.\nL'album contiene sia la title track \"Donna amante mia\", che \u00e8 stata pubblicata su 45 giri nello stesso anno e che \u00e8 restata nel repertorio del cantautore, sia \"Io camminer\u00f2\", lanciata come singolo pochi mesi dopo anche da Fausto Leali ed incisa in seguito anche da Mina; un altro brano gi\u00e0 noto \u00e8 \"Mi manca\", scritta per i Camaleonti (album \"In vendita\") ed incisa anche da Marcella Bella (album \"Bella\") e da Riccardo Fogli (album \"Riccardo Fogli\").\nDue anni dopo anche \"Tu sei di me\" diventer\u00e0 una cover, interpretata da Gigliola Cinquetti.\nIl tecnico del suono del disco \u00e8 Franco Santamaria, mentre le fotografie di copertina sono di \nMauro Balletti. L'album \u00e8 stato pubblicato in cd la prima volta nel 1988."}
{"id": "1247460", "revid": "599013", "url": "https://it.wikipedia.org/wiki?curid=1247460", "title": "Fabrizio Ferron", "text": "Caratteristiche tecniche.\nGiocatore.\nCompleto nel repertorio, era un estremo difensore sobrio ed \u00abessenziale\u00bb, dotato di un buon senso del piazzamento e di un ottimo colpo di reni; nel corso degli anni 1990 si \u00e8 spesso distinto come uno dei portieri dal rendimento pi\u00f9 continuo in tutta la Serie A.\nCarriera.\nGiocatore.\nDal 1984 al 1986 Ferron \u00e8 nella rosa della Primavera del , la societ\u00e0 che lo ha cresciuto, con cui vince la Coppa Italia Primavera nel 1984-1985 e viene nominato miglior portiere del Torneo di Viareggio 1986; tuttavia non avr\u00e0 mai modo di scendere in campo con la prima squadra, chiuso da Giuliano Terraneo. Dal 1986 al 1988 milita in Serie B nella dove si forma nella celebre scuola dei portieri di Piero Persico. Successivamente gioca con l'Atalanta, otto stagioni e 253 presenze in campionato tra Serie A e Serie B. Con gli orobici partecipa a due edizioni della Coppa UEFA e disputa una finale di Coppa Italia nel 1996, persa contro la Fiorentina.\nLa lo ingaggia nel 1996, giocando tre stagioni al Marassi con partecipazione alla Coppa UEFA, prima di passare all'Inter come vice di Angelo Peruzzi. Torna titolare per due stagioni nell'Hellas Verona, entrambe in serie A, per poi passare al dove disputa le sue ultime due stagioni da titolare (la prima in A la seconda in B).\nGioca la sua ultima stagione professionistica nel Bologna senza mai scendere in campo e l'anno successivo fa una comparsata in Eccellenza, giocando una partita con la Virtus Pavullese.\nAllenatore.\nDopo aver appeso i guanti al chiodo si \u00e8 dato con successo alla carriera da allenatore dei portieri, prima del Parma (dall'11 marzo 2008 al 30 giugno 2008) per una stagione, poi in varie squadre dell'hinterland bolognese, per approdare infine al (dal 12 luglio 2010 all'11 novembre 2011), citt\u00e0 in cui gestisce anche una scuola calcio per giovani portieri con Nello Cusin. Con quest'ultimo allena anche durante il \"Camp Mitico Villa\", il camp estivo per ragazzi gestito da Renato Villa, tenuto in diverse localit\u00e0 italiane tra le quali Palau (OT), Sestola, Valledoria (SS) e Lizzano in Belvedere (BO).\nDal 2009-2010 ha svolto il ruolo di preparatore dei portieri nella societ\u00e0 dilettantistica A.S. Visport, squadra locale del comune di Castelvetro di Modena, in provincia di Modena.\nDal 27 febbraio 2010 entra a far parte dello staff tecnico del Modena in qualit\u00e0 di preparatore dei portieri, lascia il club il 30 giugno 2010.\nIl 22 novembre 2012 diventa il preparatore dei portieri del Pescara Calcio a seguito dell'ingaggio della squadra abruzzese dell'allenatore Cristiano Bergodi dopo le dimissioni di Giovanni Stroppa, lascia il club il 3 marzo 2013.\nAttualmente fa parte dello staff delle giovanili della nazionale italiana, dove svolge il ruolo di preparatore dei portieri."}
{"id": "1247461", "revid": "119222132", "url": "https://it.wikipedia.org/wiki?curid=1247461", "title": "Eva (album Umberto Tozzi)", "text": "Eva \u00e8 l'ottavo album di Umberto Tozzi, pubblicato nel 1982 dalla CGD. Da esso venne estratto il singolo \"Eva/Mama\"\nIl disco.\nUmberto Tozzi propone nel maggio del 1982 un album che si avvale nuovamente, dopo quattro anni, della collaborazione di un team di musicisti tutti italiani tra cui Walter Calloni alla batteria e Lucio Fabbri agli archi.\nTozzi realizza un disco dalle sonorit\u00e0 quasi \"techno\", dove abbondano l'uso di synth, drum machine e batterie filtrate. Il sound \u00e8 piuttosto freddo ed anche la voce \u00e8 ripulita e limpida, senza l'uso esasperato dei falsetti come nei tre dischi precedenti (tranne che in funzione coristica).\nI testi guardano all'attualit\u00e0, a problemi sociali (come la droga in \"Faccia d'angelo\") e al problema della coppia moderna (\"Lo stare insieme\", \"Chiuso\" e \"Pose\").\nLa title-track \"Eva\", canzone di successo in Italia e nel mondo, ripresa da molti interpreti internazionali e tradotta in varie lingue, contiene un messaggio d'amore dove, sullo sfondo di uno scenario apocalittico post-atomico, un uomo e una donna si salvano e ritornano a un nuovo Eden, grazie all'amore, che assume la metafora di un'astronave che si torna ad aprire, \"come un uovo di eternit\u00e0\".\nEsperimenti di dance elettronica anni '80 sono i brani \"La testa sui binari\" e \"Himalaya\" (quest'ultimo sulla leggenda dello Yeti).\nUmberto Tozzi, per scelta, decise di fare uscire questo LP in modo del tutto defilato, senza l'accompagnamento di un tour estivo italiano, disertando anche la partecipazione al \"Festivalbar\" e \"Vota la voce\".\nLa cantante statunitense Laura Branigan, incise la cover inglese di \"Mama\", uno dei brani inseriti nell'album, sodalizio che continuava dopo il grande successo di \"Gloria\" in versione inglese, incisa dalla cantante nel suo album di debutto.\nTracce.\nTesti e musiche di Giancarlo Bigazzi e Umberto Tozzi."}
{"id": "1247462", "revid": "186563", "url": "https://it.wikipedia.org/wiki?curid=1247462", "title": "Coro Alpino Milanese", "text": ""}
{"id": "1247463", "revid": "486946", "url": "https://it.wikipedia.org/wiki?curid=1247463", "title": "Teorema di Cantor-Bernstein", "text": ""}
{"id": "1247464", "revid": "1543377", "url": "https://it.wikipedia.org/wiki?curid=1247464", "title": "AFESIP", "text": "AFESIP (Agir pour les femmes en situation pr\u00e9caire) \u00e8 un'organizzazione non governativa fondata nel 1996 dall'attivista cambogiana Somaly Mam e dal marito Pierre Legros, un biologo di M\u00e9decins Sans Fronti\u00e8res, l'organizzazione \u00e8 nata in Cambogia e ora ha sedi anche in Thailandia, Laos e Vietnam, \u00e8 inoltre attiva con opere di prevenzione contro il turismo sessuale in Spagna.\nL'area di attivit\u00e0 principale dell'AFESIP \u00e8 quella di occuparsi delle vittime della prostituzione minorile e del traffico di prostitute, attraverso il recupero delle donne e delle ragazzine, spesso nemmeno adolescenti, in centri appositi e il reinserimento nella societ\u00e0 tramite l'insegnamento di una professione (cuoche, parrucchiere, cameriere...) che permetta loro di non ricadere nelle mani dei tenutari di bordelli. \nL'AFESIP si occupa inoltre di prevenzione attraverso campagne di informazione, prevenzione dell'HIV e sostegno alle politiche femminili a livello governativo.\nSomaly Mam \u00e8 stata insignita del Premio Principe delle Asturie nel 1998 per il lavoro svolto da lei e dall'AFESIP e ha pubblicato un libro intitolato \"Il silenzio dell'innocenza\", in cui parla della sua vita e della sua voglia di combattere ancora per il bene delle ragazze sfruttate, nonostante le numerose minacce che lei e la sua famiglia ricevono continuamente."}
{"id": "1247468", "revid": "1652635", "url": "https://it.wikipedia.org/wiki?curid=1247468", "title": "Basilica di Santa Maria Assunta (Aquileia)", "text": "La basilica patriarcale di Santa Maria Assunta \u00e8 il principale edificio religioso di Aquileia (UD) e antica chiesa cattedrale del soppresso patriarcato di Aquileia.\nRisalenti al IV secolo i resti pi\u00f9 antichi, l'attuale basilica venne edificata nell'XI secolo e rimaneggiata nel secolo XIII. Sorge a lato della via Sacra, affacciando su piazza del Capitolo, assieme al battistero e all'imponente campanile.\nStoria.\nDalla fondazione all'VIII secolo.\nUna comunit\u00e0 di cristiani aderenti allo gnosticismo era presente in Aquileia nei primi secoli dell'era cristiana.\nLa basilica fu edificata a partire dall'anno dell'Editto di Costantino (313) o comunque pochi anni dopo, dal vescovo Teodoro con il diretto appoggio dell'imperatore Costantino. Gli edifici di quella costruzione, noti come aule teodoriane e ancora visitabili nella navata dell'edificio attuale e sotto le fondamenta del campanile, poggiavano su edifici romani (probabilmente vasti granai romani che di certo sorgevano nell'area presso la basilica), di cui presumibilmente vennero riutilizzate le mura perimetrali.\nL'accesso alla struttura avveniva da est (n. 1 nella pianta accanto) e da qui si poteva accedere ai vari locali incluse varie piccole aule di servizio e lo spogliatoio (n. 3) dove i catecumeni si svestivano prima di ricevere il battesimo nell'adiacente battistero (n. 2). Le due aule parallele (n. 5 e 6) erano orientate da ovest ad est ed erano entrambe di circa 37x20\u00a0m. Erano collegate tra loro da un vestibolo o aula trasversale di 29x13\u00a0m (n. 4) orientato da sud a nord. Entrambe le aule erano prive di abside, con sei colonne che sostenevano un soffitto a cassettoni riccamente decorato e una pavimentazione costituita da uno straordinario complesso musivo a mosaico a tessere bianche. Una delle due aule (quella a nord o quella a sud) costituiva la chiesa vera e propria, mentre l'altra era un luogo in cui i battezzati ricevevano l'istruzione cristiana e si preparavano all'ingresso nella comunit\u00e0. Il vestibolo fungeva da consignatorio, ovvero luogo in cui i battezzati ricevevano la cresima.\nLa successiva fase costruttiva della basilica risale alla met\u00e0 del IV secolo, al tempo del vescovo Fortunaziano, con l'ampliamento dell'aula nord (73x31\u00a0m) e la creazione di un quadriportico antistante la facciata secondo uno schema riscontrabile nella contemporanea antica basilica di San Pietro a Roma e anche nel contemporaneo complesso di Treviri). La grande basilica, divisa in tre navate da ventotto colonne e ancora priva di abside, era collegata, attraverso il battistero, al catecumeneo della vecchia basilica teodoriana (aula sud).\nAl vescovo Cromazio (388-407) si deve invece l'ampliamento dell'aula sud sino a 65x29\u00a0m e la costruzione di nuovi edifici, incluso l'attuale battistero. In questi anni si colloca il periodo di massimo splendore del patriarcato di Aquileia (della stessa epoca \u00e8 il grande complesso di \"Monastero\", sede di una numerosa comunit\u00e0 monastica femminile). La grande prosperit\u00e0 degli anni successivi al concilio di Aquileia si interrompe bruscamente nel 452, quando gli Unni, guidati da Attila, devastano la citt\u00e0 e ne massacrano la popolazione. La basilica nord, bruciata durante i saccheggi, non venne pi\u00f9 ricostruita. I grandi cantieri cittadini vennero abbandonati e la popolazione cittadina si ridusse notevolmente.\nSecondo alcuni studiosi l'ampliamento dell'aula sud, che secondo altri sarebbe stato promosso da Cromazio, risale invece agli anni successivi la distruzione di Aquileia operata da Attila, allorch\u00e9 la popolazione rimasta e privata dell'aula nord decise di edificare la grande aula sud, che quindi viene chiamata dagli studiosi \"cromaziana sud\" (388-407) o \"post-attilana\" (dopo il 452) a seconda delle ipotesi. Al di l\u00e0 del periodo di costruzione, l'aula era divisa in tre navate da ventotto colonne e ancora priva di abside. Era preceduta da un porticato e ancora davanti vi era un cortile che la collegava al battistero.\n\u00c8 certo un contatto tra la Chiesa di Aquileia antica e quella di Alessandria d'Egitto, questa fondata sull'evangelizzazione apostolica e sul primo mandato episcopale affidato a Pietro e a Marco. I contatti, attraverso i traffici nel Mediterraneo, sono evidenti nell'impostazione teologica dei padri aquileiesi nell'ambito della controversia sull'eresia di Ario e soprattutto nella presenza del vescovo Atanasio di Alessandria, campione dell'ortodossia promossa dal concilio di Nicea e per questo motivo esiliato dalla sua Alessandria.\nDall'XI secolo ai nostri giorni.\nSolo nella prima met\u00e0 del IX secolo, a partire dall'811 il patriarca Massenzio, grazie all'appoggio di Carlo Magno, inizia l'opera di ristrutturazione degli antichi edifici. Viene riutilizzata l'aula sud del vecchio complesso, con l'aggiunta di un breve transetto, di un'abside centrale semicircolare (anche se all'esterno \u00e8 delimitata da mura quadrate), di due absidiole laterali, di un porticato pi\u00f9 stretto e avanzato, e della cosiddetta chiesa dei Pagani tra la basilica ed il battistero. Viene anche costruita la cripta.\nNel 988 un terremoto causa ingenti danni, che porteranno il patriarca Poppone ad attuare, nella prima met\u00e0 dell'XI secolo fino alla consacrazione del 1031, un radicale restauro del complesso in forme romaniche, ricche di influenze carolinge-ottoniane. Viene riedificata la facciata (che lasci\u00f2 per\u00f2 al suo posto il portico di Massenzio di due secoli prima), alzati tutti i muri laterali, aggiunto un soffitto a capriate lignee, rifatto l'altare ed affrescata l'abside.\nL'ampio programma edilizio di Poppone, segno del nuovo benessere economico cittadino, culmina con la costruzione del grande Palazzo patriarcale (oggi distrutto) e soprattutto di un imponente campanile alto oltre 70 metri che domina sulla campagna friulana (realizzato in opera quadrata, con i massicci blocchi marmorei dell'antico anfiteatro) ispirato, si dice, al celebre faro di Alessandria e modello per moltissime torri campanarie successive.\nNella seconda met\u00e0 del XII secolo il patriarca Ulrico di Treffen fa affrescare la cripta come la vediamo ancora oggi (intervento che alcuni studiosi anticipano invece al tempo di Poppone).\nUn nuovo terremoto, nel 1348, spinge il patriarca Marquardo di Randeck a realizzare nuovi restauri e a sostituire gli archi a tutto sesto della navata centrale con archi a sesto acuto\nL'ultimo grande intervento risale al Quattrocento, quando artigiani e carpentieri veneziani furono chiamati a realizzare il grandioso soffitto ligneo a carena di nave che tuttora si pu\u00f2 osservare.\nInterno.\nSulla sinistra, vicino all'ingresso della basilica \u00e8 presente il \"Santo Sepolcro\", struttura dell'XI secolo che riproduce il Santo Sepolcro di Gerusalemme, come descritto dalle antiche cronache medievali. La struttura era utilizzata durante la liturgia della Settimana santa.\nMosaici.\nIl mosaico si estende per pi\u00f9 di 760 m\u00b2 e ancora oggi \u00e8 il pi\u00f9 antico mosaico cristiano e soprattutto il pi\u00f9 grande in Occidente.\nLe raffigurazioni principali del pavimento possono essere suddivise in quattro campate, partendo dall'entrata.\nNella prima compaiono vari ritratti di donatori, nodi ad ellissi incrociate detti di \"Salomone\" ed animali, nonch\u00e9 l'inserzione pi\u00f9 tarda di un pannello con la lotta tra il gallo e la tartaruga, contesa simbolica tra il bene ed il male, presente anche nella \"Cripta degli scavi\".\nNella seconda campata sono di particolare interesse i ritratti sia maschili che femminili racchiusi in medaglioni clipeati, tra i quali vi sono anche le raffigurazioni delle stagioni. In questi ritratti assume un valore specifico la linea in tessere nere, che accentua appositamente colori e lineamenti, ed il contrasto delle tinte usate nei volti e nelle vesti. Secondo alcuni studiosi \u00e8 possibile che nei principali ritratti siano da riconoscersi le effigi dell'imperatore Costantino e di altri membri della famiglia imperiale, tra cui la madre Elena e, tra i giovani, i quattro figli di Costantino stesso. L'Imperatore romano giunse pi\u00f9 volte ad Aquileia tra il 313 ed il 333 d.C.; di conseguenza, la citt\u00e0 ottenne benefici e generosi finanziamenti. Sempre nella seconda campata \u00e8 rappresentato Ges\u00f9 come \"Buon Pastore\" in un atteggiamento mediato dalla classicit\u00e0 pagana, con la pecora sulle spalle, esattamente come il dio Mercurio del mondo greco-romano. Intorno, in riquadri ottagonali, vi sono pesci, un cervo, una gazzella, vari uccelli posti su rami e cicogne.\nNella terza campata, dove a suo tempo si trovava l'altare, nel riquadro centrale si vede la scena allegorica di Vittoria alata con corona e palma. Il significato \u00e8 di notevole importanza per la primitiva chiesa cristiana, che usciva vincitrice e di fatto diventava, dopo l'editto di Costantino, la principale religione dell'Impero romano.\nInfine la quarta campata, che conclude il ciclo delle raffigurazioni, \u00e8 costituita da un unico mirabile tappeto musivo, che rappresenta un mare pescoso, con la storia di Giona, profeta ebraico, inviato da Dio per predicare nella citt\u00e0 di Ninive in Mesopotamia. Giona si era opposto ed era fuggito su una nave di Fenici; gettato in mare dai marinai e poi inghiottito da un mostro marino, venne poi sputato dallo stesso mostro sui lidi della Palestina. La vicenda di Giona \u00e8 un motivo ricorrente nell'arte paleocristiana, perch\u00e9 strettamente connesso con la risurrezione dei morti. Le immagini pi\u00f9 interessanti sono:\nTutto intorno, tra linee che indicano le onde marine, svariati pesci, polipi, molluschi ed anche anatre.\nQuasi al centro del tappeto marino si vede l'epigrafe riferita al vescovo Teodoro, posta a compimento del mosaico, dopo la scomparsa di Teodoro stesso. Sull'epigrafe si pu\u00f2 leggere:\nNumerose altre immagini e allegorie cristiane sono presenti sui mosaici: il \"pesce\", \"ichthys\" in greco, acronimo di \u1f38\u03b7\u03c3\u03bf\u1fe6\u03c2 \u03a7\u03c1\u03b9\u03c3\u03c4\u03cc\u03c2, \u0398\u03b5\u03bf\u1fe6 \u03a5\u1f31\u03cc\u03c2, \u03a3\u03c9\u03c4\u03ae\u03c1 (\"Ieso\u00f9s Christ\u00f2s Theo\u00f9 Ui\u00f2s Sot\u00e8r\", cio\u00e8 \"Ges\u00f9 Cristo Salvatore figlio di Dio\"); la pesca; l'uva; gli uccelli; la lotta tra il gallo e la tartaruga. Il gallo, che canta all'alba al sorgere del sole, \u00e8 ritenuto simbolo della luce di Cristo. La tartaruga \u00e8 simbolo del male, del peccato a causa dell'etimologia del termine che \u00e8 dal greco \"tartarukos\", \"abitante del Tartaro\". Su un mosaico raffigurante la lotta tra gallo e tartaruga sta in mezzo una colonnina sormontata dal premio per il vincitore. Sulla colonnina ci sono altri due simboli: l'infinito, che richiama la realt\u00e0 del mistero divino, che non ha n\u00e9 inizio n\u00e9 fine; e tre C (CCC), simbolo del Mistero Trinitario, ma soprattutto della croce, lo strumento di vittoria dei cristiani: in greco il numero 300 (CCC) \u00e8 indicato dalla lettera TAU (T), il cui significato relativo alla croce \u00e8 abbastanza evidente nell\"'Apocalisse di Giovanni\", dove gli appartenenti all'Agnello vengono segnati con una tau come pure nella letteratura dei Padri della Chiesa. \nFrequenti sono pure le raffigurazioni del gi\u00e0 citato nodo di Salomone, simbolo di unione fra l'uomo e la sfera del divino.\nTra i mosaici della \"cripta degli scavi\" incontriamo immagini di difficile interpretazione. Numerosi studi sono stati compiuti, alcuni dei quali individuano legami con lo gnosticismo alessandrino, con il testo \"Pistis Sophia\". Tra i mosaici di questa cripta incontriamo un asino scalpitante che per alcuni \u00e8 una raffigurazione del diavolo che si rifiuta di riconoscere Cristo, mentre per altri \u00e8 una rappresentazione del cristiano che si \u00e8 liberato dalle catene della schiavit\u00f9 del peccato. Il capro che indossa i simboli della dignit\u00e0 episcopale probabilmente \u00e8 un richiamo al ruolo della Chiesa e del vescovo che \u00e8 \"pastore dell'unico Pastore\". I polli sultani sono forse un richiamo alla bellezza della comunit\u00e0 dei discepoli di Cristo. Il nido di pernici potrebbe simboleggiare il Cristo che cova nello stesso nido della Chiesa ebrei e \"gentili\" . E misteriosa \u00e8 l'aragosta (o l'astice) presente in questi mosaici.\nPresbiterio.\nLa \"Tribuna Magna\" \u00e8 un'opera scultorea di Bernardino da Bissone. Il catino e le pareti dell'abside sono decorati con affreschi che risalgono ai lavori del patriarca Poppone.\nSi possono notare:\nTra questi ultimi, sulla sinistra, tra la prima e la seconda figura, si pu\u00f2 notare \"il patriarca Poppone che presenta il modello della Basilica alla Vergine\", mentre a destra, tra i santi Ermacora e Fortunato, \u00e8 raffigurato l\"'imperatore Corrado\"; ovviamente in entrambi i casi i personaggi sono dipinti in dimensioni minori.\nSotto una teoria di santi e di martiri. Una lunga scritta ricorda la data del 13 luglio 1031, data della consacrazione della basilica nella festivit\u00e0 dei santi Ermacora e Fortunato. Alla celebrazione religiosa erano presenti due cardinali inviati da Roma e molti vescovi suffraganei di Aquileia.\nCappella di sant'Ambrogio o dei Torriani.\nSulla navata destra in fondo, chiusa da una cancellata, si trova la \"cappella di Sant'Ambrogio o dei Torriani\" voluta nel 1298 dal patriarca milanese Raimondo della Torre (1273 - 1299). Fu destinata a sepoltura della famiglia (ben quattro Della Torre furono patriarchi e tre riposano nella cappella): l'arca in marmo rosso a sinistra \u00e8 la tomba di Raimondo, la seconda semplice senza decorazioni \u00e8 quella di Pagano. A destra vi \u00e8 quella in marmo bianco di Rainaldo, figlio di Corrado della Torre e tesoriere della chiesa aquileise, e quella di Ludovico. Nel mezzo la lastra tombale di Allegranza da Rho moglie di Corrado e madre di Rainaldo. Alla parete l'affresco con la Crocifissione e quello con i membri della famiglia dei Della Torre.\nCripta degli affreschi.\nUbicata sotto il presbiterio, vi si accede tramite una piccola porta vicino alla gradinata che porta al presbiterio. Originariamente era costituita da una stanza quadrata, divisa in tre navate, con numerosi capitelli ancora presenti e fu costruita con la ristrutturazione voluta dal patriarca Massenzio all'inizio del IX secolo per custodire le reliquie dei santi locali. Assunse la forma attuale in epoca popponiana, XI secolo, con l'aggiunta dell'abside. L'intera cripta, colonne comprese, \u00e8 affrescata con \"Storie della vita di Ges\u00f9 e di Maria\" (pareti laterali e lunette), figure di santi (sguangi delle volte) e con quelle della \"Vita di san Marco e di san Ermacora\" (volte). \u00c8 presente anche una \"dormitio Virginis\" e in basso, nello zoccolo, \u00e8 raffigurato anche uno scontro fra un cavaliere occidentale ed uno orientale (quest'ultimo \u00e8 volto all'indietro mentre punta l'arco). Lo stile \u00e8 ancora bizantino e si fanno risalire alla seconda met\u00e0 del XII secolo, con gli interventi di Ulrico di Treven, anche se taluni studiosi spostano la datazione alla prima met\u00e0 dell'XI secolo.\nCripta degli scavi.\nPosta a sinistra dell'ingresso alla basilica, vicino al \"Santo Sepolcro\". La cripta si estende alla sinistra della Basilica, fino al campanile. Sono stati trovati resti di tre epoche distinte, fra loro sovrapposte, dal principio dell'impero fino alla fine del IV secolo.\nLungo il percorso si possono ammirare mosaici appartenenti ai resti della basilica paleocristiana e a case romane precedenti. Sono particolarmente interessanti alcune figurazioni simboliche, come la scena di lotta tra il gallo e la tartaruga, simboli rispettivamente della luce e delle tenebre.\nChiesa dei Pagani.\nLa \"chiesa dei Pagani\", cos\u00ec chiamata perch\u00e9 vi si radunavano i catecumeni \u00e8 posta davanti alla Basilica ed \u00e8 collegata con essa da un portico.\nBattistero.\nIn origine il Battistero aveva pianta quadrata all'esterno, ma era ottagonale all'interno. Una ristruttura di epoca medioevale ha eliminato tre delle quattro grandi nicchie poste sugli angoli. Le sei colonne tronche sono quanto resta di un ambulacro dal quale si elevavano i pilastri che sorreggevano l'antica cupola, crollata nel 1790.\nAl centro della stanza \u00e8 situata la vasca battesimale, di forma esagonale; fu restaurata nel 1739 a spese dell'imperatore Carlo VI d'Asburgo. Scavi risalenti ai primi anni '80 del secolo passato hanno scoperto resti della precedente vasca, che era di forma ottagonale.\nTorre Campanaria.\nCon i suoi 73 metri d\u2019altezza, il Campanile della Basilica di Aquileia \u00e8 l\u2019elemento che dona slancio e completezza al complesso architettonico di Piazza Capitolo\nCimitero degli Eroi.\nAll'esterno, attorno all'abside della Basilica, vi \u00e8 il cimitero dei caduti della prima guerra mondiale, dove riposano dieci degli undici militi ignoti tra i quali Maria Bergamas, madre di un volontario di guerra caduto sugli altopiani vicentini, scelse quello le cui spoglie mortali riposano all'Altare della Patria a Roma dal 1921. Qui si trovano anche le tombe del generale Alessandro Ricordi di Milano, comandante della Brigata Murge, assieme a quella del capitano Conte Riccardo della Torre di Cividale, uccisi dalla stessa granata sulle falde del monte Ermada. \nIl 4 febbraio 2018, grazie ad un Gemellaggio Spirituale con la Chiesa del Sacrario di Redipuglia, \u00e8 stata schierata la Guardia d'Onore Regina Pacis di Redipuglia."}
{"id": "1247470", "revid": "599013", "url": "https://it.wikipedia.org/wiki?curid=1247470", "title": "Franck Sauz\u00e9e", "text": "Carriera.\nClub.\nSauz\u00e9e, centrocampista dalle spiccate doti offensive, milita dal 1983 al 1988 nel Sochaux. Dopo aver vinto un Campionato Europeo Under 21, durante il quale segna una doppietta in finale, viene ingaggiato dal Marsiglia, dove arriver\u00e0 a vincere la Coppa dei Campioni ai danni del nel 1993.\nDopo il trofeo si trasferisce all'Atalanta, che paga 5 miliardi di lire per il suo cartellino. Nonostante le aspettative, Sauz\u00e9e paga problemi di ambientamento e la stagione, nella quale non riesce quasi mai ad esprimere le proprie potenzialit\u00e0, si chiude con una inaspettata retrocessione in Serie B. Sauz\u00e9e rester\u00e0 in Italia solamente un anno, prima di tornare a giocare in patria con Strasburgo e . Giocher\u00e0 infine tre stagioni in Scozia nell'.\nNazionale.\nIn nazionale ha segnato 9 gol in 39 partite, senza giocare alcun mondiale a causa della mancata qualificazione dei Blues ai tornei del 1990 e del 1994. Ha disputato invece gli Europei del '92, giocando 2 gare."}
{"id": "1247474", "revid": "22356", "url": "https://it.wikipedia.org/wiki?curid=1247474", "title": "Tarascosaurus", "text": ""}
{"id": "1247475", "revid": "547992", "url": "https://it.wikipedia.org/wiki?curid=1247475", "title": "I ragazzi della 3\u00aa C", "text": "I ragazzi della 3\u00aa C \u00e8 una serie televisiva italiana, trasmessa da Italia 1 a partire dal 13 gennaio 1987.\nCome raccontato in un'intervista da una delle attrici, cio\u00e8 Nicoletta Elmi, il programma era molto innovativo per la televisione di quel periodo, e il suo successo fu grande e inaspettato. \u00c8 uno dei telefilm italiani che \u00e8 stato replicato pi\u00f9 volte sulle reti Mediaset.\nEpisodi.\nLa serie tv, ambientata nell'Italia degli anni ottanta, racconta le vicende di una classe dell'immaginario liceo \"Giacomo Leopardi\" di Roma nel corso dell'anno scolastico. Anche se la classe \u00e8 composta da una ventina di studenti la serie segue le vicende di una decina di essi, mentre gli altri sono delle semplici comparse. Oltre ai componenti della classe, la serie \u00e8 animata da altri personaggi di contorno, in particolare da un paio di professori, dai genitori di alcuni alunni, dal barista nel cui locale i ragazzi si ritrovano, dal cartolaio di fiducia e dagli studenti della sezione F con cui sono in competizione.\nLa serie \u00e8 durata tre stagioni, per un totale di 33 episodi, trasmessi dal 1987 al 1989 su Italia 1. \nPersonaggi.\nGli studenti.\nVista la natura comica della serie, i protagonisti sono piuttosto particolari ed eccentrici, spesso legati all'uso di caratteristiche espressioni ricorrenti, alcune delle quali sarebbero diventate dei veri e propri \"tormentoni\". \nGli altri studenti della classe sono personaggi praticamente ininfluenti, che raramente hanno un ruolo negli episodi, anzi un confronto tra la prima e la seconda serie dimostra che le comparse non sono sempre state le stesse. \nSi ricorda appena, nella prima stagione, un ragazzo con gli occhiali, interpretato dal figlio d'arte Andrea Garinei che, talvolta recita qualche battuta. Nel primo episodio sono inoltre inserite alcune scene in cui appare un compagno di classe, tale Cresti che mai pi\u00f9 comparir\u00e0 in seguito. Nel secondo episodio, \u00e8 invece nominata in un'interrogazione di latino la ragazza che occupa il primo banco al centro, Petrazzuoli. Ancora, nell'episodio \"Rossella's baby\" \u00e8 invece una ragazza bionda (anche'essa mai presente negli altri episodi, con eccezione dell'episodio pilota) a recitare qualche battuta. \nNella seconda serie, nella prima puntata \"La settimana bianca\", all'arrivo in albergo vengono nominate le alunne D'Angelo e Sbaligia; durante la puntata \"Il Mistero della Merendina\", sono invece nominati gli alunni Aleandri, Belletti e Bortolazzi (che recitano una battuta a testa) che verranno citati anche in \"Il Professore cerca casa\".\nProduzione.\nIn un primo momento, la regia della serie era stata affidata a Neri Parenti, ai tempi famoso soprattutto per la fortunata serie di \"Fantozzi\". Il suddetto riusc\u00ec a girare soltanto la puntata pilota, ideata per convincere i vari finanziatori del prodotto, dimostrandosi successivamente contrario alla scelta caduta sull'attore Fabio Ferrari. Per motivi ancora sconosciuti, Parenti lasci\u00f2 la produzione per dare spazio al figlio d'arte Claudio Risi.\nTra gli autori vi sono anche Federico Moccia (prima stagione) e Diego Cugia (seconda stagione). \nL'edificio che veniva utilizzato per le riprese esterne del liceo Giacomo Leopardi esiste realmente ed \u00e8 tutt'oggi una scuola, il liceo scientifico Morgagni (Via Fonteiana 125) a Roma. Gli interni sono stati girati presso l'\"I.T.C.S. Piero Calamandrei\" (Via Carlo Emery 97) a Roma.\nLa villa del Commendator Zampetti nella finzione filmica \u00e8 ai Parioli, nella realt\u00e0 \u00e8 all'Olgiata.\nPubblicit\u00e0 all'interno del telefilm.\nQuando ancora la legge non regolamentava spot e promozioni all'interno di programmi per la tv, poteva capitare che alcune produzioni a basso costo, come questa, si sponsorizzassero inserendo al loro interno dei marchi pubblicitari. Tali prodotti erano presentati come veri e propri sponsor anche prima della sigla iniziale e, durante l'episodio, il marchio veniva pronunciato a gran voce. Marchi comuni a tutte le stagioni erano: il Totip, di cui veniva regolarmente mostrato il marchio, oltre al fatto che era il soprannome del barista, e lo spumante Riccadonna visibile soprattutto nel bar di Totip (il marchio o la bottiglia).\nNella prima stagione, in ogni episodio, Chicco compariva a bordo di una Opel Corsa (tranne che nell'episodio \"Tutti al mare\" dove guida una Opel Kadett) e sia lui che i passeggeri non dimenticavano mai di esaltarne le caratteristiche. In una divertente scena della prima stagione, tratta dalla puntata \"Le elezioni scolastiche\", Chicco si presenta sotto casa di Bruno e dalla sua auto escono ben otto persone. All'uscita dalla macchina, Daniele esclama: \"\u00c8 Incredibile! Questa macchina sembra un pullmino!\" (rivolgendosi ovviamente alla capienza, come poi ribadito da Chicco). Rivedendo la scena, si riesce a notare, attraverso il parabrezza, che per permettere questa gag sono stati tolti i sedili posteriori e i ragazzi sono stipati come delle sardine. Sempre nella prima stagione, in ogni episodio c'era almeno una scena in cui i ragazzi, in particolare Sharon, mangiavano un cornetto Algida, di cui veniva citato lo slogan \"cuore di panna\". Altri marchi mostrati nella prima stagione sono: Vespa Piaggio (motoveicoli), Simmenthal (carne in scatola), Chicco (articoli per bambini), Benetton (abbigliamento), Timberland (abbigliamento), Diadora (abbigliamento), Invicta (zaini e borse), Americanino (abbigliamento), Frank Scozzese (abbigliamento), Lion (snack), Coca Cola (bevande), Big Babol (gomma da masticare), Chesterfield (sigarette), Yamaha (motoveicoli), Polaroid (macchine fotografiche), Martini (liquori), Seven Up (bevande), Barilla (alimentari), IP (prodotti petroliferi), Postalmarket (vendite per corrispondenza), Kleenex (fazzoletti di carta), Ford Transit (autoveicoli).\nNella seconda stagione, invece, lo sponsor ufficiale \u00e8 lo snack Raider, che cambier\u00e0 nome in Twix nel 1991. A questo prodotto era anche legato un gioco a premi: per parteciparvi era necessario indicare quale personaggio riceveva tale snack all'interno della puntata della settimana in corso. Altri sponsor sono subentrati nella seconda stagione: la \"One O One\", bevanda prodotta dall'italiana Sanpellegrino, la marca di orologi \"Hip Hop\" prodotti dalla Swatch, le scarpe Hogan e l'Aprilia (motoveicoli), con cui Daniele sostituisce la sua sgangherata Vespa, Lacoste (abbigliamento), Levi Strauss (abbigliamento), Avirex (abbigliamento), Invicta (zaini e borse), Tartufon Motta (dolce), Philips (elettronica ed elettrodomestici), Adidas (abbigliamento).\nNella terza stagione le pubblicit\u00e0 sono state meno incisive perch\u00e9 i prodotti erano solo mostrati, quasi mai nominati. Accanto alla One O One, ritornano il cornetto Algida e la Vespa; Chicco cambia auto con una Peugeot. A questi si aggiungono Lotto (abbigliamento) Impulse (profumo), Clear (shampoo), Suzuki (motoveicoli), Bitter Sanpellegrino (bevande).\nAltri marchi sono stati citati col nome, con lo slogan o con una parodia (come nell'episodio \"Tele 3\u00aa C\"), ma i prodotti non sono stati mostrati: Amaro Ramazzotti (liquore), Glenlivet Ramazzotti (Whisky), Kraft (alimentari), Control (profilattici), Lines (pannolini), Esso (prodotti petroliferi), Naj-Oleari (abbigliamento), Voiello (pasta), Fiorucci (salumi), Ciocor\u00ec (snack), Mister Verde (detergente per sanitari), Permaflex (materassi), Amaro Montenegro (liquore), Dino Erre (camicie), Dash (detersivo), Amaro Averna (liquore), Telefunken (televisori), the Lipton, Ferrarelle (acqua minerale), Simac (elettrodomestici), Aiazzone (arredamento), Mastro Lindo (detergente per piatti), Black &amp; Decker (strumenti per lavoro), Tic Tac (caramelle), Cuore (olio per cucina), Gucci (abbigliamento e accessori), Glen Grant (liquore), Lavazza (caff\u00e8), Knorr (alimentari), Saiwa (biscotti e crackers), Five (agenzia viaggi), Balocco (dolci), Bistefani (dolci), Agip (prodotti petroliferi), Montenegro (liquori), Pom\u00ec Parmalat (passata di pomodoro), Scottex (carta per cucina), Saila Menta (caramelle), Vidal (bagno schiuma), Galletto Amburghese Valle Spluga (alimentari), Valtur (agenzia viaggi), Denim (dopobarba), Alka Seltzer Bayer (digestivo), Crodino (aperitivo), Sole (detergenti), Vim (detersivo), Rex (elettrodomestici), Vov (liquore), Pinot Cinzano (spumante), Kimbo (caff\u00e8), Coccolino (ammorbidente per lavatrice), Perlana (ammorbidente per lavatrice), Findus (surgelati), Alpenliebe (caramelle), Heineken (birra), Pirelli (gomme per pneumatici), Stock 84 (liquori), Pasta del Capitano (dentifricio), Golia (caramelle liquirizia), Svelto (detergente per piatti), Rio Mare (tonno in scatola), Scavolini (cucine), Del Monte (frutta esotica).\nQuando il telefilm ha iniziato ad essere replicato, le inquadrature sul marchio Raider sono state in gran parte camuffate o eliminate, mentre gli altri sponsor e marchi non hanno subito alcuna censura, alcuni perch\u00e9 ormai fuori produzione, altri perch\u00e9 troppo presenti in alcune scene per poter essere eliminati.\nColonna sonora.\nLa prima stagione presentava due sigle diverse. In apertura vi era \"Fire Lady\" di Christal (M. De Martino - S. Rava), brano appartenente al genere dell'italo disco anni ottanta, ma che non aveva alcun riferimento al telefilm.\nLa sigla di chiusura si intitolava \"Un giro nel cuore\" (E. Vanzina - A. Martelli). \u00c8 l'unica sigla su cui sia stato costruito un videoclip, mentre le altre erano montate su scene tratte dagli episodi: la canzone era una dichiarazione d'amore di Elias verso Bruno, che per\u00f2 non trova alcun riscontro nelle tre stagioni. Nel video \u00e8 proprio Elias a cantare, mentre gli altri personaggi eseguono il coro. Durante la prima stagione si poteva sentire molto spesso un tema scritto da Augusto Martelli; tale brano era la versione strumentale delle sigla del cartone animato \"Mr. T\", in onda in quegli anni sul circuito Italia 7.\nLa sigla della seconda stagione \u00e8 \"Studiare in jeans\", brano che \u00e8 rimasto nell'immaginario collettivo per via di un memorabile riff di sax e del testo, in cui gli studenti auspicano di avere delle star della musica e dello spettacolo al posto dei professori. Il ritornello della sigla recitava \"Studiare in jeans \"c'est plus facile\"\", prendendo in prestito lo slogan dello spot del Sanbitter, molto in voga in quegli anni, tanto da divenire un tormentone d'uso comune.\nLa sigla della terza stagione non \u00e8 mai stata commercializzata. Nonostante a volte venga erroneamente chiamata \"Joe disumano rock\", questo \u00e8 in realt\u00e0 il titolo del brano che \u00e8 possibile ascoltare nell'episodio della seconda stagione \"A Carnevale ogni scherzo vale\", ed \u00e8 contenuto nel lato B del 45 giri di \"Studiare in jeans\" e non il titolo della sigla della terza stagione. Le musiche originali di commento sono state scritte e realizzate da SimonLuca. Nel 2021 durante un'intervista su RadioAnimati, il cantante Ricky Belloni ha confermato di essere l'interprete della sigla della terza stagione. Ulteriori ricerche effettuate da RadioAnimati hanno fatto emergere che il titolo esatto del brano \u00e8 \"Trenta e lode\" ed \u00e8 stato scritto da Augusto Martelli per la musica resta invece ignoto l'autore del testo. \nPossibili sequel.\nPer molti anni si sono rincorse le voci su un'eventuale quarta stagione, che avrebbe visto i ragazzi ritrovarsi dopo 20 anni, la pi\u00f9 concreta avvenne nel 1998 (cio\u00e8 quasi 10 anni dopo la conclusione del telefilm) quando Fabio Ferrari e alcuni degli altri protagonisti del telefilm (tra cui Bracconeri e Cesti\u00e8) furono contattati da un impresario romano che era intenzionato a produrre una nuova stagione del telefilm (col titolo \"Terza C Disco Club\"), soltanto che, dopo aver versato loro un anticipo, l'impresario scomparve. Successivamente ci fu un altro tentativo per produrre la quarta serie che, dopo un iniziale interesse, si aren\u00f2 per mancanza di fondi.\nHome video.\nDalla primavera del 2004 la prima stagione \u00e8 disponibile sul mercato home video in un cofanetto da 4 DVD distribuito da Eagle Pictures, seguito da altri due cofanetti con le stesse caratteristiche contenenti seconda e terza stagione, uscite contemporaneamente un anno e mezzo dopo. A differenza delle repliche televisive, in cui sono state eliminate le scene in cui appaiono i marchi degli sponsor, gli episodi contenuti nei DVD sono tutti in versione integrale. Tra agosto e dicembre 2007, le tre stagioni sono state distribuite in vendita nelle edicole, a cura della Fabbri Editori, in 16 DVD con uscita prima quindicinale e poi settimanale."}
{"id": "1247480", "revid": "767487", "url": "https://it.wikipedia.org/wiki?curid=1247480", "title": "Professor Kranz tedesco di Germania", "text": "Professor Kranz tedesco di Germania \u00e8 un film del 1978 diretto da Luciano Salce, girato a Rio de Janeiro (Brasile) e in Italia.\nTrama.\nIl professor Kranz si trova a Rio de Janeiro, Brasile, in condizioni piuttosto miserevoli, arrangiandosi con fallimentari spettacoli di prestidigitazione per tentare di raggranellare qualche \"cruzeiro\". Finch\u00e9, messa insieme un'improvvisata banda di balordi (composta, oltre che da Kranz, da Leleco, dalla sua fidanzata Dosdores, da sua sorella Raimonda e dal tassista Fittipaldi) progetta il rapimento di uno sceicco arabo, ma per errore questi pasticcioni \"soliti ignoti\" brasiliani rapiscono l'autista dello sceicco.\nProduzione.\nIn realt\u00e0, questo professor Kranz non sembra proprio lo stesso creato da Paolo Villaggio alla fine degli anni Sessanta per la trasmissione televisiva \"Quelli della domenica\". In origine, si trattava infatti di un personaggio abbastanza antipatico, esageratamente aggressivo e piuttosto sadico. Invece, nel film si \u00e8 evidentemente deciso di farlo assomigliare di pi\u00f9 agli altri due personaggi di Villaggio, pi\u00f9 \"perdenti\" e remissivi, Giandomenico Fracchia e Ugo Fantozzi, ottenendo cos\u00ec un curioso ibrido.\nL'ambientazione brasiliana deriva probabilmente dall'interesse del periodo per le telenovelas, i romanzi e i film tratti dai libri di Jorge Amado. Ed infatti nel cast compare, in un ruolo stavolta decisamente comico, l'attore Jos\u00e9 Wilker, vale a dire il \"Vadinho\" del noto film di Bruno Barreto \"Donna Flor e i suoi due mariti\", tratto dall'omonimo romanzo di Amado ed uscito in Italia proprio nel 1978.\nIl tassista Fittipaldi \u00e8 interpretato da Walter D'\u00c1vila (nato a Porto Alegre il 29 novembre 1911 e deceduto a Rio de Janeiro il 19 aprile 1996), comico e umorista locale - con una curiosa, vaga rassomiglianza con Fernandel - attivo sia in cinema che in teatro e in radio, molto noto in Brasile, ma praticamente sconosciuto in Italia."}
{"id": "1247484", "revid": "484362", "url": "https://it.wikipedia.org/wiki?curid=1247484", "title": "Pallade", "text": ""}
{"id": "1247485", "revid": "1543377", "url": "https://it.wikipedia.org/wiki?curid=1247485", "title": "Hotchkiss V", "text": "La V era un'autovettura di gran lusso prodotta tra il 1908 ed il 1910 dalla Casa automobilistica franco-statunitense Hotchkiss.\nProfilo.\nLa Hotchkiss V aveva come compito quello di proporre una vettura di gran lusso, assai esclusiva, da contrapporre a vetture come la Peugeot Type 105 e le Panhard &amp; Levassor 50CV e 65CV.\nCome queste ultime era una grossa limousine di lusso dalle dimensioni pi\u00f9 che generose, e come loro (tranne la Panhard 50CV che era a 4 cilindri) montava un enorme motore a 6 cilindri in linea della cilindrata di ben 9495 cm\u00b3. La potenza massima era di 75 CV a 1150 giri/min.\nLa trazione era posteriore, mentre il cambio era manuale a 4 marce.\nLa velocit\u00e0 massima era di 85\u00a0km/h.\nAll'inizio del 1910 fu tolta di produzione per lasciare il posto alla V40-50."}
{"id": "1247487", "revid": "1305772", "url": "https://it.wikipedia.org/wiki?curid=1247487", "title": "Peso boliviano", "text": "Il peso boliviano (codice ISO 4217: BOP; plurale \"pesos boliviano\") \u00e8 stata la valuta della Bolivia dal 1963 al 1986. \u00c8 stata sostituita dal boliviano (codice ISO 4217: \"BOB\") con la Legge 901 del 28 novembre 1986. Dal 31 dicembre 1987 non \u00e8 pi\u00f9 in circolazione.\nEra diviso in 100 \"centavo\" e la sua emissione era controllata dal \"Banco Central de Bolivia\", la banca centrale boliviana.\nStoria.\nIl \"peso\" sostitu\u00ec a sua volta, nel 1963, una valuta anch'essa chiamata \"boliviano\" con il cambio di mille vecchi \"bolivianos\" per un \"peso\". Il rapporto con il dollaro statunitense venne stabilito di 20 pesos per 1 dollaro.\nDal novembre 1979 al novembre 1982, il regime di cambi fissi fu affiancato ad un sistema di cambi liberi e controllati. Dopodich\u00e9 ritorn\u00f2 il cambio fisso con un rapporto di 200 pesos boliviani per 1 dollaro.\nL'iperinflazione che colp\u00ec il Paese negli anni ottanta fece adottare al governo una nuova valuta, il \"nuovo boliviano\", tuttora in corso. A seguito della perdita di valore del \"peso\", la nuova valuta venne cambiata con il rapporto di un milione di \"pesos\" per un \"boliviano\".\nMonete.\nNel 1965 furono introdotte monete con i valori da 5, 10, 20 e 50 centavo. Le monete da 5 e 10 centavo erano coniate in acciaio rivestito da rame, mentre quelle da 20 e 50 centavo erano in acciaio rivestito da nichel. La moneta da 1 peso fu introdotta nel 1968, seguita da una da 25 centavo nel 1971 e da quella da 5 peso nel 1976. Tutte queste monete erano in acciaio rivestito di nichel. Tutte le monete non furono pi\u00f9 conate dopo il 1980.\nBanconote.\nNel 1963 furono introdotte banconote (datate 1962) dal Banco Central de Bolivia con i tagli da 1, 5, 10, 20, 50 e 100 peso. La prima emissione di queste banconote recava al rovescio, oltre al valore in peso, anche il corrispondente valore nel vecchio boliviano.\nLa seconda serie aveva gli stessi motivi ma senza la doppia indicazione.\nLa banconota da 500 peso fu aggiunta nel 1981, seguita da quella da 1000 peso nel 1982 e da quelle da 5000, 10.000, 50.000 e 100.000 peso nel 1984.\nNel 1984 la Banca centrale cominci\u00f2 ad emettere \"Cheques de Gerencia\". Il primo anno vide i tagli da 5000, 10.000, 20.000, 50.000, 100.000, 500.000 ed 1 milione di peso. Nel 1985 furono aggiunti i tagli da 5 e 10 milioni di peso."}
{"id": "1247493", "revid": "348618", "url": "https://it.wikipedia.org/wiki?curid=1247493", "title": "Linfen", "text": "Linfen (in cinese \u4e34\u6c7e) \u00e8 una citt\u00e0 situata nello Shanxi meridionale, in Cina. La citt\u00e0 \u00e8 situata sul fiume Fen. Prima era conosciuta come \"Pingyang\" (\u5e73\u9633 in cinese). La popolazione di Linfen si aggira attorno ai quattro milioni di abitanti.\nStoria.\nSecondo un'antica leggenda, Linfen \u00e8 stata capitale dello Yao, un leggendario regno che esisteva fino a 4000 anni fa. Negli anni ottanta del XX secolo, Linfen \u00e8 stata soprannominata \"la citt\u00e0 moderna della frutta e dei fiori\".\nEconomia.\nHanno sede a Linfen notevoli industrie alimentari e molte miniere di carbone.\nInquinamento.\nSono stati fatti degli studi, e risulta che Linfen sia la citt\u00e0 pi\u00f9 inquinata del mondo. Tra le venti pi\u00f9 inquinate citt\u00e0 del mondo, sedici sono in Cina. L'inquinamento proviene principalmente dai fumi prodotti dalla raffinazione del carbone."}
{"id": "1247498", "revid": "287204", "url": "https://it.wikipedia.org/wiki?curid=1247498", "title": "Tillia Tepe", "text": "Tillia Tepe (persiano: \u0637\u0644\u0627 \u062a\u067e\u0647; conosciuta anche come \"Till\u0101 Tapa\" o \"Tillya Tepe\", ossia \"collina d'oro\") \u00e8 un sito archeologico afghano, nei pressi di Sheberghan. .\nIl sito \u00e8 stato indagato nel 1979 da una missione archeologica sovietica ed afghana, diretta da Victor Sarianidi: gli scavi si sono interrotti l'anno successivo a causa dell'invasione sovietica dell'Afghanistan.\nNel sito \u00e8 stato scoperto un tesoro composto da diversi oggetti in oro, conservati al Museo di Kabul: durante la guerra venne nascosto all'interno del museo, per essere recuperato solo diversi anni dopo. La collezione \u00e8 stata esposta al Mus\u00e9e Guimet di Parigi, grazie ad una convenzione tra il governo francese ed afghano, dal dicembre 2006 ad aprile 2007."}
{"id": "1247499", "revid": "119161811", "url": "https://it.wikipedia.org/wiki?curid=1247499", "title": "Hilaire Belloc", "text": "Biografia.\nHilaire Belloc nacque a La Celle-Saint-Cloud, in Francia (vicino a Parigi), da padre francese e madre inglese, e crebbe in Inghilterra.\nSua madre, Elizabeth Rayner Parkes (1829-1925), nipote del chimico inglese Joseph Priestley, fu anch'essa scrittrice. Spos\u00f2 Louis Belloc nel 1867; dopo soli cinque anni di matrimonio, Louis mor\u00ec, non prima di essere stato distrutto finanziariamente da un crollo dei mercati azionari. La giovane vedova riport\u00f2 quindi in Inghilterra il figlio, assieme alla sorella Marie, dove Hilaire prese dimora e fu educato alla scuola oratoriana del cardinale John Henry Newman, prestando tuttavia servizio militare nei ranghi dell'artiglieria francese, presso un reggimento vicino a Toul nel 1891.L'anno precedente aveva conosciuto una ragazza irlandese, Elodie Hogan; dopo aver compiuto due traversate dell'Atlantico per raggiungerla in California dove risiedeva, giungendo entrambe le volte alla costa pacifica americana in modo fortunoso, Hilaire la spos\u00f2 e la coppia si trasfer\u00ec nel Sussex. Laureatosi in storia ad Oxford, Hilaire si dedic\u00f2 attivamente al giornalismo e, nel 1900 conobbe Gilbert Keith Chesterton, con cui inizi\u00f2 a collaborare al periodico \"The Eye Witness\". Gli anni successivi furono segnati da lutti: Elodie mor\u00ec nel 1914, lasciando un segno indelebile sul giovane vedovo che mantenne il lutto per il resto della sua vita vestendosi sempre di scuro e usando solo carta listata a lutto, nel 1918 il figlio maggiore, Louis, cadde nella Grande Guerra e nel 1942 il minore, Peter, fu ucciso durante la Seconda Guerra Mondiale.\nFu autore prolifico in generi estremamente diversi, dalla storia militare, alla poesia, alla narrativa, scrivendo romanzi storici e polizieschi ed eccellendo nei racconti di viaggio, resoconti dei percorsi effettuati quasi sempre a piedi per le strade d'Europa, con lo spirito del pellegrino e la curiosit\u00e0 per il colore locale, la cultura, l'atmosfera dei paesi attraversati, nonch\u00e9 polemista attivo su molti temi di attualit\u00e0 dell'epoca. Strinse un sodalizio intellettuale con G. K. Chesterton, destinato a durare sino alla morte di questi, tanto che George Bernard Shaw coni\u00f2 il termine \"chesterbelloc\" per indicare la loro collaborazione.\nBelloc fu famoso, assieme a H.G. Wells, George Bernard Shaw, e Gilbert Keith Chesterton, per i dibattiti che li videro impegnati per una generazione. Per Belloc, la domanda pi\u00f9 importante per ogni essere umano \u00e8: \"Cosa pensi a proposito della fede?\". La differente risposta offerta da queste eminenti personalit\u00e0 \u00e8 alla base di molte sue battaglie intellettuali.\nIl pensiero storico, politico ed economico.\nDue dei suoi saggi pi\u00f9 famosi sono\" Lo Stato servile \"(1912) e \"L'Europa e la fede\" (1920).\nAssieme ad altri autori contemporanei (G. K. Chesterton, Cecil Chesterton, Arthur Penty) Belloc ha sostenuto il sistema socioeconomico del distributismo.\nNe \"Lo Stato servile\" scrive: \u00abDefiniamo Stato servile l'ordinamento di una societ\u00e0 nella quale il numero di famiglie e di individui costretti dalla legge a lavorare a beneficio di altre famiglie e altri individui \u00e8 tanto grande da far s\u00ec che questo lavoro si imprima sull'intera comunit\u00e0 come un marchio.\u00bb\nCon queste lapidarie parole, Belloc scolpisce i connotati identificativi delle societ\u00e0 evolute del nostro secolo. Capitalismo da un lato e socialismo dall'altro, a dispetto dei loro proclami inneggianti alle libert\u00e0, hanno assoggettato la massa degli individui a una nuova schiavit\u00f9. E se questi due modelli, per il resto antitetici, hanno un elemento che li fa simili, esso \u00e8 l'esproprio della libert\u00e0 del cittadino che entrambi ugualmente operano: il primo indennizzandone il prezzo con i lauti consumi che \u00e8 in grado di assicurare; il secondo con la sussistenza e la previdenza garantite.\nCome ne \"Lo Stato servile\", scritto dopo che la sua carriera politica si era conclusa, anche in altri lavori ha criticato l'ordine economico moderno e il sistema parlamentare, difendendo il distributismo in opposizione sia al capitalismo che al socialismo. Belloc argoment\u00f2 che il distributismo, in prospettiva storica, non era un nuovo programma economico, bens\u00ec la proposta di tornare all'economia prevalente in Europa per i mille anni in cui era stata cattolica.\nCon questi argomenti come cornice di riferimento, scrisse una lunga serie di biografie polemiche di personaggi storici, tra cui Oliver Cromwell, Giacomo II d'Inghilterra, Napoleone, Armand-Jean du Plessis (cardinale Richelieu), con le quali si distinse come un ardente difensore del cattolicesimo ortodosso (esaminando gli enormi danni che, dal suo punto di vista, la Riforma protestante e il nazionalismo di Richelieu e, due secoli dopo, di Bismarck avrebbero arrecato all'Europa) e fu un critico di molti aspetti del mondo moderno. A questo proposito scrisse ne \"L'Anima Cattolica dell'Europa\":"}
{"id": "1247500", "revid": "56818", "url": "https://it.wikipedia.org/wiki?curid=1247500", "title": "Paphos", "text": ""}
{"id": "1247502", "revid": "923674", "url": "https://it.wikipedia.org/wiki?curid=1247502", "title": "Italy Is Burning Compilation", "text": "Italy Is Burning Compilation \u00e8 un album discografico pubblicato in Italia nel luglio del 2007.\nLa compilation \u00e8 firmata in collaborazione con Linus e Radio Deejay e contiene \"Frangetta\", de Il deboscio, il tormentone delle discoteche italiane.\nLa canzone originale \u00e8 riferita alla vita stereotipata di una ragazza di Milano. Nella compilation sono state inserite le versioni di Frangetta da tutta Italia inviate dai radioascoltatori della trasmissione Deejay chiama Italia, che parlano della loro citt\u00e0.\nCi sono le versioni di Roma, Cagliari, Ivrea, Bergamo, Lecce, Corsico, Ascoli, Napoli, Palermo, Mantova e Torino. Vi \u00e8 anche una versione in dialetto calabrese.\nLe versioni remixate delle varie citt\u00e0 di Frangetta sono molte di pi\u00f9, \nNel remix si sono cimentati ed hanno realizzato la propria versione anche artisti come Crookers, Rocco Tanica (di Elio e le Storie Tese) e Club Dogo."}
{"id": "1247503", "revid": "2166047", "url": "https://it.wikipedia.org/wiki?curid=1247503", "title": "Oral", "text": "Oral (in russo \"Ural'sk\") \u00e8 una citt\u00e0 del Kazakistan occidentale, capoluogo della Regione del Kazakistan Occidentale; \u00e8 situata sulla sponda destra del fiume Ural. La citt\u00e0 venne fondata nel 1613 dai Cosacchi dell'Ural, con il nome di \"Jaickij gorodok\" (\u042f\u0438\u0446\u043a\u0438\u0439 \u0433\u043e\u0440\u043e\u0434\u043e\u043a: \"Jaik\" era il nome con cui fino al 1775 era conosciuto il fiume Ural).\nOral \u00e8 prevalentemente un centro industriale; \u00e8 collegata per ferrovia con le maggiori citt\u00e0 russe e centroasiatiche vicine. Il suo sviluppo \u00e8 stato molto rapido, analogamente a molte citt\u00e0 della zona centroasiatica e siberiana; la popolazione, che nel 1959 era pari a circa 105.000 abitanti, nei primi anni 2000 era stimata in quasi 200.000 abitanti.\nGeografia fisica.\nClima.\n\"Fonte: pogoda.ru\"\nInfrastrutture e trasporti.\nLa citt\u00e0 \u00e8 servita dall'aeroporto di Uralsk, che dista circa quindici chilometri dal centro.\nSport.\nCalcio.\nLa squadra principale della citt\u00e0 \u00e8 l'Aqja\u00fd\u0131q Fwtbol Klwb\u0131."}
{"id": "1247509", "revid": "80339", "url": "https://it.wikipedia.org/wiki?curid=1247509", "title": "Uralsk", "text": ""}
{"id": "1247510", "revid": "80339", "url": "https://it.wikipedia.org/wiki?curid=1247510", "title": "Ural'sk", "text": ""}
{"id": "1247511", "revid": "339392", "url": "https://it.wikipedia.org/wiki?curid=1247511", "title": "87\u00aa Squadriglia", "text": ""}
{"id": "1247513", "revid": "118031", "url": "https://it.wikipedia.org/wiki?curid=1247513", "title": "Mammuthones", "text": ""}
{"id": "1247515", "revid": "108977758", "url": "https://it.wikipedia.org/wiki?curid=1247515", "title": "Spazio di Hardy", "text": "In analisi complessa uno spazio di Hardy \u00e8 l'analogo dello spazio formula_1 in analisi funzionale. Il suo nome deriva da G. H. Hardy.\nPer esempio, per gli spazi delle funzioni olomorfe sul disco unitario aperto, lo spazio di Hardy formula_2 \u00e8 formato dalle funzioni formula_3 la cui radice della media quadrata sul cerchio di raggio formula_4 rimane finita quando formula_4 tende a formula_6 da sinistra.\nPi\u00f9 generalmente, lo spazio di Hardy \"formula_7\" con formula_8\nLa quantit\u00e0 del membro di sinistra della disequazione precedente \u00e8 la p-norma sullo spazio di Hardy di formula_3, denotata con formula_10.\nPer formula_11 \u00e8 un sottospazio di formula_7."}
{"id": "1247516", "revid": "647919", "url": "https://it.wikipedia.org/wiki?curid=1247516", "title": "91\u00aa Squadriglia Caccia", "text": ""}
{"id": "1247524", "revid": "1543377", "url": "https://it.wikipedia.org/wiki?curid=1247524", "title": "Hotchkiss AD", "text": "La AD \u00e8 un'autovettura di lusso prodotta tra il 1913 ed il 1914 dalla Casa automobilistica franco-statunitense Hotchkiss.\nProfilo.\nEra una vettura di gran lusso, nata per contrastare vetture come la Renault Type DO nel settore delle vetture tra i 5 ed i 6 litri di cilindrata.\nEra una limousine piuttosto elegante, che montava un motore a 4 cilindri da ben 5699 cm\u00b3. La potenza massima erogabile era di 55 CV a 1200 giri/min. Il cambio era manuale a 4 marce e la trazione era posteriore. La velocit\u00e0 massima era di 85\u00a0km/h."}
{"id": "1247526", "revid": "10030365", "url": "https://it.wikipedia.org/wiki?curid=1247526", "title": "Jurij Dolgorukij", "text": ""}
{"id": "1247532", "revid": "767487", "url": "https://it.wikipedia.org/wiki?curid=1247532", "title": "Along the Way", "text": "Along the Way \u00e8 il primo DVD pubblicato dai Bad Religion per la Epitaph Records nel 1993, \u00e8 stato registrato durante il tour europeo del 1989 e cattura lo spirito dei primi concerti della band nei piccoli locali europei.\nInclude anche interviste ai membri della band."}
{"id": "1247538", "revid": "43211", "url": "https://it.wikipedia.org/wiki?curid=1247538", "title": "Oesais", "text": ""}
{"id": "1247540", "revid": "1444886", "url": "https://it.wikipedia.org/wiki?curid=1247540", "title": "SOGIN", "text": "La SOGIN (acronimo di Societ\u00e0 Gestione Impianti Nucleari) \u00e8 la societ\u00e0 dello Stato italiano responsabile dello smantellamento degli impianti nucleari italiani (\"decommissioning\") e della gestione e messa in sicurezza dei rifiuti radioattivi prodotti dalle attivit\u00e0 industriali, di ricerca e di medicina nucleare.\nStoria e finalit\u00e0.\nLa SOGIN \u00e8 stata costituita il 1\u00ba novembre 1999 in ottemperanza al decreto Bersani, con il compito di controllare, smantellare, decontaminare e gestire i rifiuti radioattivi degli impianti nucleari italiani spenti dopo i referendum abrogativi del 1987.\nInizialmente nasce come societ\u00e0 del gruppo Enel, incorporandone competenze umane e strutture materiali. Dal 3 novembre 2000, le azioni di SOGIN vengono trasferite al Ministero dell'Economia e delle Finanze. Le vengono quindi conferite le quattro centrali nucleari italiane di Latina, Garigliano (CE), Trino (VC) e Caorso (PC) di propriet\u00e0 dell'Enel e una parte dei dipendenti di ENEA.\nNel 2003 vengono affidati in gestione a SOGIN gli ex impianti di ricerca sul ciclo del combustibile di ENEA: l'impianto EUREX di Saluggia (VC), gli impianti IPU e OPEC di Casaccia (RM) e l'impianto ITREC di Rotondella (MT).\nIl 16 settembre 2004 SOGIN diventa un gruppo societario con l'acquisizione del 60% delle azioni di Nucleco S.p.A. (il 40% rimane di propriet\u00e0 di ENEA).\nNel 2005 SOGIN acquisisce l'impianto di FN di Bosco Marengo (AL). Con la legge 99 del 23 luglio 2009 si prevede l'azzeramento del CdA di SOGIN, il suo commissariamento, la ridefinizione dei suoi compiti e delle sue funzioni ad opera del Ministero dell'Economia e delle Finanze e del Ministero dello sviluppo economico, il conferimento di gran parte delle sue attivit\u00e0 ad una o pi\u00f9 nuove societ\u00e0 energetiche, partecipate dallo Stato in misura non inferiore al 20 per cento.\nIl successivo decreto legislativo 15 febbraio 2010, n. 31 le affida inoltre la responsabilit\u00e0 di realizzare e gestire il \"Parco tecnologico\", comprensivo del \"Deposito Nazionale dei rifiuti radioattivi italiani\", nel quale saranno svolte attivit\u00e0 di ricerca scientifica e sviluppo tecnologico.\nLa societ\u00e0 svolge anche attivit\u00e0 di ricerca, consulenza, assistenza e servizio in campo nucleare, energetico e ambientale, sia in Italia che all'estero.\nNel 2008 SOGIN ha aperto, presso la centrale di Caorso, allora denominata \"Scuola italiana di Radioprotezione, Sicurezza e Ambiente\" e oggi \"Radwaste Management School\" (RMS). Dal 2011 l'offerta formativa \u00e8 stata ampliata agli aspetti della sicurezza convenzionale e della compatibilit\u00e0 ambientale, aprendo i corsi anche a soggetti esterni provenienti da enti e istituzioni.\nIl 23 luglio 2009 SOGIN viene commissariata in base all'art 27 comma9 legge n99, l'ingegnere Francesco Mazzuca, precedentemente presidente di Ansaldo Nucleare viene nominato commissario, coadiuvato da Giuseppe Nucci e Claudio Nardone.\nNel marzo 2011 SOGIN ha siglato con le sette prefetture interessate dai lavori un protocollo di legalit\u00e0 per prevenire ogni possibile infiltrazione della criminalit\u00e0 negli appalti per lavori, servizi e forniture per gli impianti nucleari italiani oggi in dismissione. Sempre nel 2011 sono stati perfezionati 15 protocolli con tutte le associazioni territoriali di categoria quali Confindustria, Api, ANCE, della Lega delle Cooperative e Confcooperative interessate dalle attivit\u00e0 di smantellamento e con l'Assistal, l'Associazione nazionale costruttori di impianti.\nSOGIN ha introdotto le misure di prevenzione dei reati ambientali nel proprio modello di organizzazione, gestione e controllo (Modello 231) nel gennaio 2012. Il modello rafforza gli strumenti di tutela ambientale gi\u00e0 adottati e identifica le misure migliori per prevenire e contrastare eventi che possano comportare una diretta responsabilit\u00e0 della societ\u00e0.\nSOGIN ha due sedi estere a Mosca e Bratislava e svolge importanti attivit\u00e0 di chiusura del ciclo nucleare in Armenia, Belgio, Cina, Corea del Sud, Federazione Russa, Francia, Germania, Kazakhstan, Norvegia, Slovacchia, Spagna, Ucraina, e i Centri di Ricerca della Commissione Europea di Ispra Varese e Karlsruhe.\nIl 99% del combustibile irraggiato nelle centrali di Caorso, Latina, Trino e Garigliano \u00e8 stato inviato per essere riprocessato nell\u2019impianto Eurochemic in Belgio, nell\u2019impianto di riprocessamento di La Hague in Francia, e nel sito di Sellafield nel Regno Unito.\nAttivit\u00e0.\nChiusura del ciclo nucleare.\nLe attivit\u00e0 di smantellamento dei siti nucleari e di gestione dei rifiuti radioattivi che SOGIN svolge in Italia hanno l'obiettivo di chiudere il ciclo di produzione di energia da fonte nucleare e sono sottoposte a iter autorizzativi che interessano diverse Istituzioni, centrali e locali, ed Enti, come le ARPA, oltre alle Autorit\u00e0 di controllo ISPRA.\nA settembre 2011 sono terminati i lavori di demolizione del pontile della centrale di Latina. I lavori hanno riguardato la rimozione delle travi e successivamente il taglio dei pilastri del pontile, una struttura in cemento armato lunga 750 metri: le tecnologie impiegate hanno permesso di svolgere i lavori senza disperdere nessun frammento della struttura. Nel 2012 si concludono anche i lavori di smantellamento dell'edificio turbine, una struttura in cemento armato lunga 128,5 metri, larga 35,5 e alta 24, che durante l'esercizio ospitava le 5 turbine dell'impianto. Iniziati nell'agosto 2012, i lavori di demolizione dell'edificio, con un volume di 120\u00a0000 metri cubi, hanno prodotto 14.400 tonnellate di cemento.\nLa centrale di Trino \u00e8 stata la prima delle quattro centrali italiane ad ottenere nel 2012 il decreto di disattivazione dell'impianto, che consente a SOGIN di avviare le attivit\u00e0 di smantellamento e decontaminazione dell'isola. Il 26 settembre 2012 \u00e8 stato ottenuto anche il decreto di disattivazione per la centrale del Garigliano e nel dicembre 2012 sono stati emessi i bandi di gara per: la progettazione esecutiva e l'esecuzione dei lavori di ripristino dei sistemi ausiliari dell'edificio reattore; la progettazione e l'esecuzione dei lavori di smantellamento dei sistemi e componenti del ciclo termico dell'edificio turbina, compreso il ripristino dei sistemi ausiliari necessari alle operazioni di smantellamento, la fornitura delle apparecchiature per il trattamento dei materiali smantellati e l'alienazione dei materiali rilasciabili; l'esecuzione dei lavori di scarifica e demolizione dell'attuale camino e realizzazione di un nuovo camino, pubblicato sulla Gazzetta Ufficiale dell'Unione Europea il 28 dicembre.\nNella centrale di Caorso, all'interno dell'edificio turbine, nel giugno 2012 \u00e8 stato completato, dopo aver rimosse le turbine e il turboalternatore, lo smantellamento e la decontaminazione di 6.500 tonnellate di materiali e componenti metallici. In totale, dal sito di Caorso, sono state rimosse 9.400 tonnellate di metallo, circa il peso della torre Eiffel. Nel dicembre 2012 \u00e8 stato emesso il bando di gara per la progettazione esecutiva e l'esecuzione dei lavori di smantellamento dei sistemi e componenti dell'edificio reattore della centrale, escluso vessel e internals.\nNell'impianto Ipu di Casaccia, SOGIN ha ultimato, nel dicembre 2012, lo smantellamento del primo gruppo di quattro scatole a guanti contaminate da plutonio, un'operazione realizzata per la prima volta in Italia con tecniche in linea con le migliori esperienze internazionali del settore. Lo smantellamento delle 56 scatole a guanti utilizzate per la fabbricazione del combustibile \u00e8 il lavoro pi\u00f9 significativo per terminare lo smantellamento dell'impianto Ipu.\nNell'impianto Itrec di Rotondella SOGIN ha avviato la bonifica del deposito interrato ed \u00e8 stata ottenuta la VIA per la realizzazione dell'impianto di cementazione dei rifiuti radioattivi liquidi (Impianto Icpf).\nNell'impianto Eurex di Saluggia proseguono i lavori di realizzazione del deposito temporaneo, denominato D2, che ospiter\u00e0 i soli rifiuti radioattivi gi\u00e0 presenti nel sito e si sta concludendo l'iter di gara per la costruzione dell'impianto di cementazione dei rifiuti liquidi.\nGlobal Partnership.\nNel quadro del progetto \"Global Partnership\" avviato in occasione del G8 del 2002, \u00e8 stato stipulato nel 2003 un accordo di cooperazione fra il governo russo e quello italiano per lo smantellamento da parte di SOGIN di sottomarini nucleari russi e per la gestione sicura dei derivanti rifiuti radioattivi e combustibile nucleare irraggiato.\nNell'ambito di questa commessa, SOGIN ha commissionato a Fincantieri la costruzione di una nave speciale per il trasporto di tali materiali. La nave \"Rossita\" \u00e8 stata realizzata presso lo stabilimento di Muggiano e varata il 16 dicembre 2010, la sua costruzione \u00e8 stata oggetto controverso di un'inchiesta giornalistica seguita da un'interpellanza parlamentare.\nGovernance.\nCronologia dei vertici aziendali SOGIN.\nDati economici, patrimoniali e commerciali.\nGli oneri complessivi del programma di \"decommissioning\" dal 2012 a finire sono pari a 5 miliardi di euro di cui: 1,8 miliardi per attivit\u00e0 di smantellamento, escluso il conferimento dei rifiuti al deposito nazionale; 1 miliardo per il riprocessamento del combustibile nucleare; 0,8 miliardi di euro per il conferimento di tutti i rifiuti al deposito nazionale, \"la cui ubicazione non \u00e8 stata ancora definita\" e 1,4 miliardi di euro per il funzionamento della societ\u00e0, del personale e della manutenzione degli impianti. Dal 2001 al 2011 i costi sono ammontati complessivamente a 1,9 miliardi di euro.\nA settembre 2017 il piano a vita intera dello smantellamento degli impianti nucleari italiani \u00e8 stato sottoposto ad una \u201cpeer review\u201d indipendente dell\u2019Agenzia internazionale per l'energia atomica (IAEA).\nControversie.\nNel 2006 il Senatore Aleandro Longhi ha presentato quattro interrogazioni parlamentari relative ad ipotizzate assunzioni clientelari da parte di Sogin.\nNel 2007 il giornale l'Unit\u00e0 \u00e8 intervenuto con un articolo sull'entit\u00e0 (1 milione di euro secondo il quotidiano) della liquidazione dell'ex presidente di Sogin Carlo Jean."}
{"id": "1247542", "revid": "287204", "url": "https://it.wikipedia.org/wiki?curid=1247542", "title": "Federazione cestistica del Messico", "text": "La Federaci\u00f3n Mexicana de Baloncesto (conosciuta anche come Federaci\u00f3n Mexicana de Basquetbol) \u00e8 l'ente che organizza e controlla la pallacanestro in Messico. \u00c8 stato fondato nel 1936. Si occupa delle nazionali e dei campionati maschili e femminili. Il presidente \u00e8 Enrique Basulto Faf\u00e1n."}
{"id": "1247543", "revid": "161374", "url": "https://it.wikipedia.org/wiki?curid=1247543", "title": "Federaci\u00f3n Mexicana de Basquetbol", "text": ""}
{"id": "1247547", "revid": "1573940", "url": "https://it.wikipedia.org/wiki?curid=1247547", "title": "Chiesa greco-ortodossa della Santissima Trinit\u00e0", "text": "La chiesa greco-ortodossa della Santissima Trinit\u00e0 era il luogo di culto greco-ortodosso di Livorno.\nSi trovava fra via della Rosa Bianca e via del Giardino (si vedano i toponimi scomparsi di Livorno), vicino al Bagno dei forzati, ma fu demolita insieme alla chiesa di Sant'Antonio a seguito della costruzione del Palazzo del Governo, intorno al 1942, per creare una piazza per le adunate.\nStoria.\nI membri cattolici della comunit\u00e0 greca avevano avuto il permesso, sin dall'inizio del XVII secolo, di innalzare una propria chiesa nazionale in via della Madonna, intitolata alla Santissima Annunziata.\nNel corso dei decenni successivi, nacquero tuttavia diatribe sempre pi\u00f9 violente in seno alla comunit\u00e0 greca tra i suoi membri cattolici e ortodossi. Dopo un tentativo da parte degli ortodossi nel 1757 di impadronirsi della chiesa greca cattolica, il granduca-imperatore Francesco I autorizz\u00f2 la costruzione di una chiesa ortodossa nel quartiere di Sant'Antonio. Questo nuovo tempio, fu la prima chiesa acattolica della Toscana, e fu inaugurata col titolo della Santissima Trinit\u00e0 verso il 1760.\nIl luogo di culto, popolarmente conosciuto come \"chiesa delle Rosa Bianca\", prendendo il nome da un'osteria vicina, non poteva avere campane e nessun segno sacro o iscrizione sulla facciata posta lungo la via pubblica.\nIl 10 ottobre 1902 Pavel Aleksandrovi\u010d Romanov, ultimo figlio dello zar Alessandro II Romanov vi spos\u00f2, morganaticamente, contro la volont\u00e0 della famiglia imperiale, Ol'ga Valerianovna Paley.\nLa facciata fu realizzata nei primi anni del Novecento dall'ingegner Enrico Azzati e Giovanni Saccardi, quando l'intera zona fu soggetta anche ad alcuni sventramenti attorno all'adiacente Ospedale di Sant'Antonio; all'interno della chiesa si trovavano arredi sacri di notevole valore artistico, attualmente ricollocati nella cappella della Dormizione, presso il Cimitero greco-ortodosso di via Mastacchi ed in parte nelle collezioni artistiche comunali presso il \"Museo della Citt\u00e0\".\nDescrizione.\nIl suo interno, di forma rettangolare, era adornato da un bel pulpito di marmo con un bassorilievo raffigurante \"San Giovanni Crisostomo predicante\", opera di Lorenzo Bartolini; aveva anche stucchi e dorature che ne ingentilivano l'ambiente. Al soffitto furono posti, dipinti su tela, i \"Quattro Evangelisti\" e la \"Santissima Trinit\u00e0\". L'Iconostasion era dorato ed intagliato, rifinito con colonnette di stile corinzio. Vi erano esposte le icone di \"San Basilio\", della \"Madonna\", della \"Santissima Trinit\u00e0\" e di \"Ssn Giovanni Battista\", mentre sulle due porticine laterali vi erano rappresentati due angeli che calpestano il demonio.\nDietro l'altare maggiore vi era affrescata un'immagine della \"Vergine col bambino\" e sui due altari minori una \"Nativit\u00e0\" e il \"Battesimo del Salvatore\".\nSopra una piccola Iconostasion centrale era invalso l'uso di porvi un quadretto su tavola che rappresentava l'immagine del Redentore o quella del Santo di cui si faceva la festa; era abitudine segnarsi e baciare tali immagini da parte dei fedeli appena entrati in chiesa.\nDi faccia all'ingresso era dipinta una \"Adorazione dei Magi\".\nLa chiesa aveva un ricchissimo patrimonio di arredi liturgici come messali e argenterie di alto valore artistico, icone e drappi, molti dei quali erano stati donati dagli stessi zar russi a cominciare dall'imperatrice Caterina II."}
{"id": "1247548", "revid": "80339", "url": "https://it.wikipedia.org/wiki?curid=1247548", "title": "Ust' Maja", "text": ""}
{"id": "1247551", "revid": "80339", "url": "https://it.wikipedia.org/wiki?curid=1247551", "title": "Ust' Kujga", "text": ""}
{"id": "1247553", "revid": "80339", "url": "https://it.wikipedia.org/wiki?curid=1247553", "title": "Ust' Nera", "text": ""}
{"id": "1247554", "revid": "80339", "url": "https://it.wikipedia.org/wiki?curid=1247554", "title": "Ust-Maya", "text": ""}
{"id": "1247560", "revid": "1442080", "url": "https://it.wikipedia.org/wiki?curid=1247560", "title": "CONCACAF Futsal Championship 1996", "text": "Il primo CONCACAF Futsal Championship, disputato nel 1996 in Guatemala, viene considerato il primo campionato continentale del nord e centro America per formazioni nazionali di calcio a 5.\nIl torneo ebbe validit\u00e0 anche come fase di qualificazione al campionato del mondo previsto per lo stesso anno in Spagna: le finaliste del torneo furono qualificate alla rassegna iridata. Nella fase finale furono gli Stati Uniti a vincere il torneo, vendicando la sconfitta patita con i cubani nel girone di qualificazione\nCampione.\nCampione del Nord e Centro America 1996\nSTATI UNITI D'AMERICA(1\u00ba titolo)"}
{"id": "1247561", "revid": "767487", "url": "https://it.wikipedia.org/wiki?curid=1247561", "title": "Anni 1070 a.C.", "text": ""}
{"id": "1247578", "revid": "78273", "url": "https://it.wikipedia.org/wiki?curid=1247578", "title": "Nazionale di calcio 5 della Costa Rica", "text": ""}
{"id": "1247580", "revid": "2104421", "url": "https://it.wikipedia.org/wiki?curid=1247580", "title": "Gro\u00dfer Wannsee", "text": "Il Gro\u00dfer Wannsee (letteralmente \"Grande Wannsee\"), pi\u00f9 noto semplicemente come Wannsee, il quarto lago di Berlino per superficie, \u00e8 un'ampia insenatura del fiume Havel, alla cui sinistra orografica si estende verso sud-est tra i quartieri di Nikolassee e di Wannsee nel distretto di Steglitz-Zehlendorf.\nCaratteristiche.\nIl lago, spesso chiamato solo Wannsee, ha una superficie di 2,7320\u00a0km\u00b2 ed \u00e8 delimitato sul suo lato settentrionale verso il fiume Havel dall'isola di \"Schwanenwerder\". All'estremit\u00e0 meridionale \u00e8 collegato col Kleiner Wannsee (\"Piccolo Wannsee\").\nIl lago ha una forte vocazione turistica balneare: la spiaggia del \"Strandbad Wannsee\" \u00e8 la spiaggia balneare non marina pi\u00f9 grande del continente europeo; \u00e8 molto affollata nelle giornate pi\u00f9 calde. Il quartiere di Kladow sulla riva opposta del fiume \u00e8 collegato al molo di Wannsee, non distante dalla stazione ferroviaria di Wannsee) tramite la linea F10 di traghetti della BVG, a cadenza oraria. Mentre le chiatte percorrono il fiume Havel, solitamente da e verso il Westhafen, il Wannsee \u00e8 affollato, soprattutto nei giorni festivi, da una grande quantit\u00e0 di barche a vela.\nAvvenimenti storici.\nIn una villa sulla riva del lago si svolse, il 20 gennaio 1942, la cosiddetta Conferenza di Wannsee, nel corso della quale vennero discussi e deliberati diversi aspetti pratici del genocidio noto come Shoah. La villa nel dopoguerra \u00e8 diventata memoriale e luogo di documentazione."}
{"id": "1247581", "revid": "729019", "url": "https://it.wikipedia.org/wiki?curid=1247581", "title": "Insufficienza renale acuta", "text": "L'insufficienza renale acuta (IRA), o danno renale acuto (dall'inglese \"Acute Kidney Injury\", AKI), \u00e8 una sindrome clinica caratterizzata da una rapida riduzione della funzionalit\u00e0 renale (calo della VFG) che determina aumento dell'azotemia e della creatininemia, oliguria, alterazioni elettrolitiche e dell'equilibrio acido-base. La perdita della funzionalit\u00e0 renale \u00e8 evidenziabile con la misurazione della creatinina nel siero che consente di stimare la funzione renale.\nDefinizione.\nLa definizione riportata sopra ha due limiti: il primo \u00e8 che il peggioramento della funzione renale necessario e sufficiente per parlare di insufficienza renale acuta non \u00e8 determinato, il secondo \u00e8 che molti autori negano l'attendibilit\u00e0 della creatininemia come parametro di valutazione della funzione renale in pazienti non stabili. Per ottenere una definizione univoca \u00e8 stato creato un gruppo di studio (Acute Dialysis Quality Initiative o ADQI) con lo scopo di creare delle linee guida per la definizione il trattamento e la prevenzione della IRA.. Questo gruppo ha proposto un criterio denominato RIFLE (Risk, Injury, Failure, Loss, and End-stage kidney disease) successivamente ampliato e modificato dal gruppo di studio denominato Acute Kidney Injury Network (AKIN) che ha stabilito criteri pi\u00f9 completi.\nEsistono due criteri principali per definire l'insufficienza renale acuta: il criterio RIFLE e il criterio AKIN. Sono di estrema importanza poich\u00e9 confermano che piccoli incrementi della creatininemia costituiscono un'insufficienza renale acuta e possono avere conseguenze importanti sulla sopravvivenza dell'individuo. Studi pi\u00f9 recenti tendono a risolvere il problema identificando marcatori pi\u00f9 sensibili della funzione renale, analoghi alla troponina che permetteranno una classificazione non dipendente dalla creatininemia i cui limiti in questi casi sono evidenti. In via sperimentale \u00e8 l'uso della lipocalina-2 come marker dell'IRA.\nCriteri RIFLE.\nI criteri RIFLE definiscono l'insufficienza renale acuta in base a due variabili ovvero i livelli sierici di creatinina e la diuresi.\nRIFLE \u00e8 l'acronimo inglese di:\nQuesto criterio si \u00e8 dimostrato valido per definire il rischio morte dei pazienti con IRA (pi\u00f9 alto il RIFLE pi\u00f9 alto il rischio morte dei pazienti).\nNel caso in cui la creatininemia e la diuresi indichino due diversi livelli di gravit\u00e0, lo stadio \u00e8 indicato dalla funzione maggiormente compromessa.\nCriteri AKIN.\nIl criterio stabilito dal gruppo di studio denominato Acute Kidney Injury Network (AKIN) stabilisce che si parla di insufficienza renale acuta quando in 48 ore la creatininemia sale di 0,3 mg/dL, o di oltre il 150% o vi \u00e8 una riduzione della diuresi al di sotto di 0,5 mL/kg per pi\u00f9 di sei ore (questi ultimi due criteri sono identici a quelli del RIFLE). L'ultimo criterio non si applica se vi \u00e8 un'ostruzione delle vie urinarie.\nLa stadiazione prevede tre livelli di crescente gravit\u00e0:\nGli stadi successivi del RIFLE non vengono presi in considerazione in quanto di eccessiva gravit\u00e0. Sebbene gli studi epidemiologici al riguardo siano ancora pochi, appare evidente la correlazione tra lo stadio di malattia e la mortalit\u00e0 o la perdita permanente della funzione renale.\nCriteri KDIGO AKI Guideline Work Group.\nStadio Creatinina sierica Diuresi\n1 Incremento da 1,5 a 1,9 volte il valore basale o \u2265 0,3 mg/dL (\u2265 26,5 \u00b5mol/L) 0,5 mL/kg/h da 6 a 12 h\n2 Incremento da 2,0 a 2,9 volte il valore basale &lt; 0,5 mL/kg/h per \u2265 12 h\n3 Incremento di 3 volte il valore basale o \u2265 4,0 mg/dL (\u2265 353,6 \u00b5mol/L) o inizio RRT o in pazienti con et\u00e0 &lt;18 anni diminuzione del eGFR &lt; 35 mL/min per 1,73 m\u00b2 &lt;0,3 mL/kg/h per \u2265 24 h o anuria per \u2265 12 h\nCause di insufficienza renale acuta.\nClassicamente le cause di insufficienza renale vengono classificate in base alla sede anatomica del danno renale.\n\u00c8 pertanto necessario ricordare che:\nUn'alterazione della funzione renale (acuta o cronica) pu\u00f2 essere causata da qualsiasi processo che altera qualunque di queste strutture e/o la loro funzionalit\u00e0.\nSi parler\u00e0 pertanto di cause prerenali di IRA (IRA prerenale) quando vi \u00e8 un'alterazione dell'elemento 1, cause renali di IRA (IRA renale) quando gli elementi interessati sono il 2 o il 3 e di IRA post renale (od ostruttiva) quando l'elemento interessato \u00e8 il 4.\nMolte di queste condizioni possono determinare IRA o insufficienza renale cronica in relazione alle modalit\u00e0 di presentazione e di progressione della malattia.\nIRA prerenale.\nL'IRA prerenale \u00e8 determinata da patologie che determinano ipoperfusione renale e perdita della funzionalit\u00e0 dell'organo senza danno parenchimale evidente. \u00c8 la forma di IRA pi\u00f9 comune poich\u00e9 comprende il 55% della casistica. L'ipoperfusione renale responsabile della sindrome \u00e8 reversibile con il ripristino delle normali condizioni di flusso sanguigno ma se diviene grave provoca un danno ischemico e sfocia nella necrosi tubulare acuta (NTA). Affinch\u00e9 i reni lavorino adeguatamente \u00e8 necessario che a essi giunga un flusso di sangue sufficiente (22% della gittata cardiaca, 1.100 mL). In caso di ipoperfusione lieve il rene mantiene costante la frazione di filtrazione e il flusso ematico renale con meccanismi di compensazione.\nI recettori posti nelle pareti delle arteriole afferenti in risposta a una riduzione della pressione ematica vengono stimolati e inducono vasodilatazione attraverso il riflesso miogeno, determinando cos\u00ec un'autoregolazione del flusso sanguigno. Una minore perfusione renale si riflette in un minor flusso di sodio a livello del tubulo distale che determina una maggiore secrezione di renina da parte dell'apparato iuxtaglomerulare.\nLa escrezione di sodio viene relativamente aumentata. La renina converte l'angiotensinogeno in angiotensina I, che a sua volta viene convertita in angiotensina II la quale a sua volta costringe l'arteriola efferente facendo rimanere stabile la velocit\u00e0 di filtrazione glomerulare, aumentando la frazione di filtrazione e aumentando la sintesi di prostaglandine, che sono vasodilatatrici. In caso di ipoperfusione grave questi meccanismi compensatori non sono sufficienti a ripristinare una normale VFG e un normale flusso ematico renale. In pazienti anziani o malati l'assunzione di farmaci (FANS, ACE-inibitori e sartani) anche un'ipoperfusione lieve pu\u00f2 causare IRA.\nIl flusso di sangue renale pu\u00f2 essere compromesso da:\nMolte delle alterazioni riportate sopra possono instaurarsi anche lentamente, causando in tal caso un'insufficienza renale a pi\u00f9 lenta evoluzione, quindi di tipo cronico.\nIRA renale.\nUn'altra possibile causa di danno tubulare e del tessuto situato fra i tubuli (detto tessuto intestiziale) sono i farmaci (Nefropatia da mezzo di contrasto). Il danno in questo caso pu\u00f2 instaurarsi lentamente (come ad es. il danno tossico da analgesici non steroidei o FANS) e in tal caso causare un'insufficienza renale cronica, oppure instaurarsi rapidamente o per alterazioni acute dell'emodinamica renale (danno acuto da FANS) o con un meccanismo immuno-allergico (in un terzo dei casi causato da antibiotici) causando IRA.\nQuest'ultimo fenomeno (nefrite interstiziale acuta da farmaci) \u00e8 immunologicamente simile a un'allergia in cui \u00e8 coinvolto elettivamente il rene. Si ha quindi un'intensa reazione con infiltrazione del tessuto interstiziale da parte di globuli bianchi; il tessuto compresso e alterato perde rapidamente la sua funzionalit\u00e0 e si genera una IRA. Una rapida identificazione della patologia, la rimozione della causa (il farmaco che l'ha generata) e la terapia (di norma con cortisonici) pu\u00f2 condurre a una guarigione rapida e completa.\nAnche alcune infezioni (da \"Legionella\", \"Leptospira\", \"Citomegalovirus\", \"Streptococcus\", ecc. possono causare un danno tubulo-interstiziale acuto con IRA. Esistono inoltre molte altre cause pi\u00f9 rare di danno tubulare renale (o tubulo-interstiziale) per la cui trattazione si rimanda alle voci specifiche.\nIRA post renale.\nLa perdita, anche improvvisa, della funzionalit\u00e0 di un rene (se il controlaterale funziona correttamente) \u00e8, di per s\u00e9, asintomatica. In altri termini, \u00e8 perfettamente noto che l'asportazione di un rene (ad esempio nei casi di donazione di rene da vivente) non modifica la funzionalit\u00e0 renale globale dell'individuo, in quanto il rene superstite \u00e8 perfettamente in grado di vicariare la funzione del rene asportato e il volume del filtrato glomerulare rimane nei limiti della norma. A comprova di ci\u00f2 vi \u00e8 il fatto che esistono persone con un solo rene dalla nascita (condizione di monorene congenito) che ignorano tale condizione che viene scoperta solo casualmente.\nPertanto, se un processo patologico (un calcolo ad esempio) ostruisce un uretere in un individuo con il rene controlaterale funzionante, la sintomatologia dolorosa (colica renale) non si accompagner\u00e0 a peggioramento della funzione renale. Ma se il rene controlaterale \u00e8 compromesso (o mancante) si avr\u00e0 una IRA.\nL'ostruzione pu\u00f2 essere a qualsiasi livello del sistema escretore (pelvi renale, uretere, vescica e uretra) causata da una concrezione calcolotica (molto pi\u00f9 frequente), da un tumore intrinseco all'organo o da una compressione estrinseca (da masse esterne che lo comprimono). Se essa si genera rapidamente si avr\u00e0 IRA (come nel caso di un calcolo che ostruisce l'uretere di una persona con un unico rene), mentre se si genera pi\u00f9 lentamente (come ad es. l'ostruzione da iperplasia prostatica benigna) si genera un'insufficienza renale cronica da ostruzione cronica delle vie escretrici.\nFisiopatologia.\nNella prima fase, di tipo funzionale si ha oliguria ipertonica, acidosi metabolica e iperkaliemia."}
{"id": "1247587", "revid": "767487", "url": "https://it.wikipedia.org/wiki?curid=1247587", "title": "Live at the Palladium (Bad Religion)", "text": "Live at the Palladium \u00e8 il secondo DVD pubblicato dai Bad Religion per la Epitaph Records nel 2006, \u00e8 stato registrato durante due serate all'Hollywood Palladium.\nInclude anche interviste ai membri della band, video musicali, una galleria fotografica ed un bootleg al New Wave Theatre del 1981."}
{"id": "1247588", "revid": "775372", "url": "https://it.wikipedia.org/wiki?curid=1247588", "title": "Kantubek", "text": "Kantubek (in russo \"\u041a\u0430\u043d\u0442\u0443\u0431\u0435\u043a\") \u00e8 un insediamento militare, abbandonato nel 1991, sito nell'Isola di Vozro\u017edenie al centro di quello che una volta era il Lago d'Aral.\nIn esso erano dislocati i laboratori segreti che servivano alla produzione di materiale ad uso bellico di tipo batteriologico. Il sito \u00e8 stato bonificato nel 2002 da un'\u00e9quipe statunitense.\nA causa del ritiro delle acque del lago, Kantubek, \u00e8 oggi raggiungibile con l'uso di un normale fuoristrada.\nLa base aveva al suo interno, oltre alle strutture dei laboratori scientifici, anche gli alloggi per il personale addetto e le relative famiglie, una scuola e una pista multipla in terra battuta per l'atterraggio di aeromobili.\nLa maggior parte degli scienziati veniva portata sull'isola mediante voli aerei senza che venisse a loro precisata la localit\u00e0 di arrivo. Una volta arrivati a Kantubek non potevano che vedere acqua attorno a loro e dopo il loro rientro dalla missione rimanevano spesso all'oscuro di essere stati portati al Lago d'Aral.\nEra stato attrezzato anche un porto per il trasporto dei materiali via acqua ma a causa del ritiro del lago esso, nonostante lo scavo di alcuni canali, divenne impraticabile ben prima dell'abbandono della base stessa.\nLe strutture giacciono oggi in stato di rovina ed abbandono."}
{"id": "1247593", "revid": "2175", "url": "https://it.wikipedia.org/wiki?curid=1247593", "title": "Urotropina", "text": ""}
{"id": "1247596", "revid": "106908", "url": "https://it.wikipedia.org/wiki?curid=1247596", "title": "Shinbashi", "text": " \u00e8 un distretto di Minato, Tokyo, in Giappone, situato a sud di Ginza, ad ovest di Tsukiji, ad est di Toranomon e a nord di Hamamatsuch\u014d.\nStoria.\nA Shinbashi, nella zona di Shiodome, si trovava il capolinea della prima ferrovia del Giappone, la linea T\u014dkaid\u014d, realizzata nel 1872. Nel 1914 con l'estensione della linea alla stazione di Tokyo la vecchia stazione venne demolita. L'attuale stazione ferroviaria di Shinbashi \u00e8 servita anche dalla linea Ginza della metropolitana di Tokyo e dalla linea sopraelevata automatizzata Yurikamome.\nA partire dal 2002 la zona di Shiodome \u00e8 stata oggetto di un piano di rinnovo urbanistico, con l'edificazione di tredici grattacieli e vari altri edifici commerciali e per uffici. Nei grattacieli di Shiodome hanno sede molte grandi aziende giapponesi come All Nippon Airways, Fujitsu, Matsushita, Nippon Television.\nL'edificio della vecchia stazione di Shinbashi \u00e8 stato ricostruito nel 2003 e ospita un museo ferroviario e un ristorante.\nMonumenti e luoghi d'interesse.\nOltre alla zona di Shiodome, il cui fulcro \u00e8 rappresentato dal complesso urbanistico noto come Sio-Site, uno degli edifici di maggior valore architettonico \u00e8 il Nakagin Capsule Tower, raro esempio di architettura metabolista."}
{"id": "1247598", "revid": "3871", "url": "https://it.wikipedia.org/wiki?curid=1247598", "title": "Shimbashi", "text": ""}
{"id": "1247602", "revid": "1318658", "url": "https://it.wikipedia.org/wiki?curid=1247602", "title": "Skania (traghetto)", "text": "La nave traghetto Skania \u00e8 stata costruita dai cantieri navali \"Schichau Seebeckswerft\" nel 1995 per la societ\u00e0 marittima greca Superfast Ferries con il nome di \"Superfast I\", assieme alla gemella Superfast II, entrambe servivano le rotte tra Italia e Grecia sino al 2004, quando la nave \u00e8 stata acquistata dalla Grimaldi Ferries con il nome di \"Eurostar Roma\". La nave ha una velocit\u00e0 di 27 nodi, pu\u00f2 trasportare 1.400 passeggeri assieme a 830 autovetture, o una capacit\u00e0 di 1.850 metri lineari di carico merci.\nLa nave dispone di 200 cabine con servizi, 222 poltrone reclinabili, negozio, ristorante, self-service, bar, discoteca, piscina e servizio di campeggio a bordo.\nA maggio 2008 \u00e8 stata venduta alla compagnia di navigazione polacca Unity Line, per collegare \u015awinouj\u015bcie (Polonia) con Ystad (Svezia)."}
{"id": "1247603", "revid": "116992883", "url": "https://it.wikipedia.org/wiki?curid=1247603", "title": "Tinganes", "text": "Il Tinganes \u00e8 un palazzo situato a T\u00f3rshavn, nelle isole F\u00e6r \u00d8er. Ospita il palazzo del Parlamento delle isole F\u00e6r \u00d8er, una delle nazioni costitutive del Regno di Danimarca. Il nome significa letteralmente \"molo del Parlamento\" o \"punto del Parlamento\". Vi si approvano o respingono le leggi valide in tutto l'arcipelago, sebbene la popolazione \u00e8 vincolata ad alcune leggi danesi. Queste isole hanno inoltre un presidente proprio e vari ministri."}
{"id": "1247604", "revid": "44939", "url": "https://it.wikipedia.org/wiki?curid=1247604", "title": "Aldoso reduttasi", "text": ""}
{"id": "1247605", "revid": "1652134", "url": "https://it.wikipedia.org/wiki?curid=1247605", "title": "Henry Royce", "text": "Biografia.\nRoyce nacque a Alwalton, nella contea di Huntingdonshire, figlio di James e Mary Royce, il pi\u00f9 giovane dei loro cinque figli. La sua famiglia gestiva un mulino per la produzione di farina, ma l'attivit\u00e0 fall\u00ec ed essi si trasferirono a Londra. Il padre mor\u00ec nel 1872 e Royce dovette lavorare vendendo giornali e consegnando telegrammi, avendo potuto frequentare la scuola soltanto per un anno. Nel 1878 inizi\u00f2 un apprendistato con la compagnia ferroviaria Great Northern a Peterborough, grazie all'aiuto economico di uno zio.\nDopo tre anni il denaro fin\u00ec e, dopo un breve periodo in una fabbrica di utensili, torn\u00f2 a Londra ed entr\u00f2 a far parte della \u00abCompagnia della luce ed energia elettrica\u00bb. Henry Royce si trasfer\u00ec nel loro ufficio di Liverpool nel 1882, occupandosi dell'illuminazione delle strade e dei teatri.\nNel 1884, con i propri risparmi di 20 sterline, entr\u00f2 in societ\u00e0 con Ernest Claremont, un amico che contribu\u00ec con 50 sterline, ed avviarono un'azienda che fabbricava apparecchi elettrici per la casa in un laboratorio presso Manchester, chiamata F.H.Royce &amp; Co.. Nel 1894 cominciarono a produrre dinamo e gru elettriche e la ditta venne registrata come societ\u00e0 a responsabilit\u00e0 limitata. La societ\u00e0 fu registrata nuovamente nel 1899 come Royce Ltd e un'altra fabbrica venne aperta a Trafford Park, Manchester.\nRoyce, con la sua passione per la meccanica, si interess\u00f2 ai motori d'automobile e dapprima compr\u00f2, nel 1901, una piccola De Dion e poi una Decauville, un modello a due cilindri: questi motori non soddisfacevano, per\u00f2, i suoi parametri di qualit\u00e0; quindi decise di fabbricare un'auto da s\u00e9 e lo fece in un angolo dell'officina, a partire dal 1904. In seguito furono assemblate allo stesso modo altre due automobili. Delle tre vetture, che vennero chiamate Royces e avevano motori a due cilindri, una fu data a Claremont e l'altra venne venduta a uno degli altri direttori, Henry Edmunds.\nEdmunds era un amico di Charles Rolls che possedeva un salone automobilistico a Londra; gli mostr\u00f2 la sua autovettura e organizz\u00f2 lo storico incontro fra Rolls e Royce nell'hotel Midland di Manchester. Rolls rimase impressionato e acconsent\u00ec a prendere tutte le auto che Royce poteva fabbricare, purch\u00e9 esse avessero minimo quattro cilindri e venissero chiamate Rolls-Royce. La prima di esse fu costruita nel dicembre 1904 e nel 1906 essi unirono le loro risorse divenendo Rolls-Royce Ltd.\nRoyce &amp; Co. rimase una societ\u00e0 separata che produsse gru fino al 1932, quando fu acquistata da Herbert Morris. L'ultima gru progettata da Royce venne costruita nel 1964.\nHenry Royce lavor\u00f2 sempre duramente ed era conosciuto per non fare mai pasti regolari; ci\u00f2 lo fece ammalare, dapprima nel 1902 e di nuovo nel 1911. Abit\u00f2 in una casa costruita a Le Canadel, nel sud della Francia, e in un'altra casa a Crowborough, poi si trasfer\u00ec a West Wittering, entrambi nell'East Sussex, per\u00f2 la salute peggior\u00f2 ancora. Nel 1912 sub\u00ec un intervento chirurgico importante e i medici gli diedero pochi mesi di vita. Ci\u00f2 nonostante riprese il lavoro, ma gli fu impedito di frequentare l'officina, che si era trasferita in fabbricati pi\u00f9 grandi, progettati in dettaglio da Royce stesso a Derby nel 1908.\nEgli insisteva nel controllare tutti i nuovi progetti e gli ingegneri e i disegnatori dovevano far rivedere i disegni a lui personalmente, per il suo ben noto perfezionismo.\nContinu\u00f2 anche a lavorare ai progetti da s\u00e9, in particolar modo ai motori d'aereo che la fabbrica stava cominciando a produrre, e per questo venne nominato \u00abbaronetto Royce di Seaton\u00bb il 26 giugno 1930.\nHenry Royce spos\u00f2 Minnie Punt nel 1893 ,trasferendosi insieme a lei a Chorlton-cum-Hardy, Manchester; a loro si aggiunsero la nipote di Minnie, Violet, e la madre di Royce, che abit\u00f2 vicino a loro sino alla sua morte nel 1904. I Royce si trasferirono in una nuova casa a Knutsford, Cheshire, nel 1898; Henry e Minnie si separarono nel 1912. Quando Royce si ammal\u00f2 fu assistito da un'infermiera, Ethel Aubin.\nNel 1962 una vetrata dedicata alla sua memoria fu inaugurata nell'abbazia di Westminster, unico caso in cui un ingegnere sia stato onorato in questo modo.\nSempre per la sua importanza per il mondo dell'automobile, fa parte, dal 1991, dell'Automotive Hall of Fame."}
{"id": "1247611", "revid": "10548", "url": "https://it.wikipedia.org/wiki?curid=1247611", "title": "Italgest Salento d'Amare Casarano", "text": ""}
{"id": "1247616", "revid": "125228534", "url": "https://it.wikipedia.org/wiki?curid=1247616", "title": "Haris Medunjanin", "text": "Caratteristiche tecniche.\nCentrocampista centrale mancino, dotato di notevole personalit\u00e0, fa della grinta e dell'intensit\u00e0 i suoi punti di forza, gioca principalmente come regista davanti alla difesa, possedendo una buona tecnica individuale e un'ottima visione di gioco, abile anche nel tiro dalla lunga distanza, si dimostra efficace anche sui calci piazzati.\nCarriera.\nClub.\nInizia la sua carriera calcistica nell'estate del 2004 con gli olandesi dell' per poi passare in prestito nella stagione 2006-2007 allo . Tornato all'AZ dove rimane solamente una stagione, nell'estate 2008 approda nella Liga spagnola, giocando per due anni con la maglia della , passa poi successivamente in Israele militando nel . Nel settembre 2012 dopo una stagione in prestito, si trasferisce definitivamente ai turchi del dove sceglie di indossare la maglia numero 10.\nRimasto a fine stagione svincolato, viene ingaggiato il 13 agosto 2014 dalla societ\u00e0 spagnola del dove firma un contratto biennale. Il 31 gennaio 2016 torna a giocare con il dove firma un contratto di due anni e mezzo.\nIl 31 gennaio 2017 si trasferisce nella MLS, dove firma un biennale pi\u00f9 opzione per un'altra stagione con il .\nNazionale.\nHa fatto parte del gruppo olandese Under-21 vincitore del campionato europeo di calcio Under-21 2006 e 2007 e ha disputato, sempre con la nazionale olandese, i Giochi olimpici 2008.\nDopo aver militato nelle giovanili olandesi, nel novembre 2009 decide di giocare per la Bosnia. Debutta come titolare nella mediana del centrocampo bosniaco il 18 novembre successivo nella partita valida alle Qualificazioni al campionato mondiale di calcio 2010, persa in casa per 1-0 contro il . Successivamente viene convocato per il Campionato mondiale di calcio 2014 in cui la sua squadra esce nei gironi, perdendo le partite contro Argentina e Nigeria. Il 13 ottobre 2015 realizza una doppietta decisiva in trasferta contro il nelle Qualificazioni al campionato europeo di calcio 2016. Nel giugno 2016 viene selezionato come capitano nella lista della sua nazionale per la Kirin Cup dove con la Bosnia vince la manifestazione. Il 27 marzo 2018 gioca la sua ultima partita in nazionale nell'amichevole disputata contro il . Chiude con la maglia della Bosnia, giocando 60 partite e segnando 9 reti.\nStatistiche.\nPresenze e reti nei club.\n\"Statistiche aggiornate al 24 aprile 2021.\""}
{"id": "1247620", "revid": "439868", "url": "https://it.wikipedia.org/wiki?curid=1247620", "title": "Aleksandrovo", "text": ""}
{"id": "1247621", "revid": "78273", "url": "https://it.wikipedia.org/wiki?curid=1247621", "title": "Stamplast One1Cot San Vito", "text": ""}
{"id": "1247630", "revid": "3115", "url": "https://it.wikipedia.org/wiki?curid=1247630", "title": "Fantastic (traghetto)", "text": "Fantastic \u00e8 una nave traghetto della societ\u00e0 marittima Grandi Navi Veloci, costruita nel 1996 nei cantieri Nuovi Cantieri Apuania.\nLa \"Fantastic\" dispone di arredi e servizi simili a quelli delle navi da crociera.\nViene costruita come un'evoluzione del progetto che ha dato vita alle gi\u00e0 presenti nella flotta GNV Majestic e Splendid, (quest'ultima successivamente allungata) condividendo con esse lo scafo e le caratteristiche tecniche ma avendo pi\u00f9 cabine (380 contro le 360 di Majestic e Splendid in origine).\nTutte le cabine dispongono di servizi, mentre la nave presenta comfort come il ristorante \"\u00e0 la carte\", bar, un negozio, un cinema, piscina con lido bar, idromassaggio, sala giochi, che la rendono simile a una nave da crociera, coniugando alta velocit\u00e0, grande capienza merci e alto livello di comfort per i passeggeri (vedasi cruise ferry).\nLa Fantastic \u00e8 in servizio sulle rotte Palermo-Genova/Napoli/Civitavecchia, Genova-Barcellona/Tunisi, e Termini Imerese-Civitavecchia a rotazione con le altre navi della flotta GNV. Attualmente opera nella tratta Civitavecchia/Palermo/Tunisi."}
{"id": "1247639", "revid": "2075302", "url": "https://it.wikipedia.org/wiki?curid=1247639", "title": "Majestic (traghetto)", "text": "Majestic \u00e8 un traghetto della societ\u00e0 marittima Grandi Navi Veloci, costruito nel 1993 nei cantieri Nuovi Cantieri Apuania. La nave dispone di arredi e servizi simili a quelli delle navi da crociera.\nDispone di 360 cabine con servizi, ristorante \"\u00e0 la carte\", bar, un negozio un cinema, e piscina con lido bar, idromassaggio, sala giochi.\nLa nave \u00e8 attualmente in servizio dal 22 maggio 2021 sulla rotta estiva che collega Genova e Olbia.\nLa nave e il \u201cnuovo servizio\u201d sono subito molto apprezzati dai passeggeri, che apprezzano l'arrivo di questi nuovi cruise-ferry cos\u00ec come ha voluto chiamarli lo stesso Aldo Grimaldi, nome che verr\u00e0 poi ripreso, anche non sempre correttamente, da altre compagnie per descrivere le proprie nuove unit\u00e0, novit\u00e0 assoluta per i mari italiani."}
{"id": "1247641", "revid": "767487", "url": "https://it.wikipedia.org/wiki?curid=1247641", "title": "Ren\u00e9 Joffroy", "text": "La sua fama \u00e8 legata alla scoperta della tomba di Vix, nella C\u00f4te-d'Or.\nBiografia.\nCon una formazione universitaria solida e varia, titolare di lauree in lettere e in scienze, R\u00e9n\u00e9 Joffroy s'interess\u00f2 a diverse discipline, dalla storia all'etnologia e alle lingue antiche e insegn\u00f2 filosofia dal 1940 al 1953 nel collegio di Ch\u00e2tillon-sur-Seine, ma fu l'archeologia ad appassionarlo al punto che divenne la sua unica attivit\u00e0.\nDal 1936 partecip\u00f2 da amatore a cantieri di ricerca preistorica in diverse grotte della Haute-Marne e della C\u00f4te-d'Or. Dal 1947 fu conservatore del piccolo museo di Ch\u00e2tillon-sur-Seine interessandosi ai due siti che forniscono gli oggetti alla collezione del museo, la citt\u00e0 gallo-romana di Vertillum e l'oppidum protostorico del monte Lassois, a pochi chilometri dalla citt\u00e0, oggetto di scavi fin dal 1930.\nS'interessa dei diversi tumuli del periodo di Hallstatt, risalenti all'et\u00e0 del ferro, e pubblic\u00f2 uno studio sulla ricca collezione ritrovata nell'Ottocento nella tomba con carro di Sainte-Colombe-sur-Seine, ponendosi il problema delle relazioni di queste diverse sepolture con l'importante \"oppidum\" del monte Lassois. Nel gennaio 1953, le sue ricerche furono coronate dal successo della scoperta della tomba di Vix, sepolcro hallstattiano ritrovato intatto, che oggi rende noto, con il famoso cratere di Vix, il museo del Ch\u00e2tillonais.\nGrazie a questa scoperta e alle pubblicazioni relative, egli diviene particolarmente noto. Nominato nel 1964 conservatore del museo delle \"Antiquit\u00e9s nationales\" di Saint-Germain-en-Laye e presidente onorario della \"Soci\u00e9t\u00e9 pr\u00e9historique de France\", insegn\u00f2 anche all\u2019\"\u00c9cole du Louvre\"."}
{"id": "1247647", "revid": "729019", "url": "https://it.wikipedia.org/wiki?curid=1247647", "title": "CONCACAF Futsal Championship 2000", "text": "Il secondo CONCACAF Futsal Championship, disputato nel luglio del 2000 in Costa Rica, \u00e8 considerato il secondo campionato continentale del nord e centro America per formazioni nazionali di calcio a 5. Il torneo ebbe validit\u00e0 anche come fase di qualificazione al campionato del mondo previsto per lo stesso anno in Guatemala: le finaliste del torneo furono qualificate alla rassegna iridata assieme al Guatemala non presente ma qualificato come paese ospitante. Nella fase finale furono i padroni di casa a vincere il torneo, guadagnando la prima qualificazione della sua storia ai mondiali."}
{"id": "1247649", "revid": "767487", "url": "https://it.wikipedia.org/wiki?curid=1247649", "title": "A'ali", "text": "A'ali (arabo: \u0639\u0627\u0644\u064a) \u00e8 una citt\u00e0 del Bahrein, la piccola isola del golfo Persico. A'ali \u00e8 famosa per i suoi cumuli di sepolture, che alcuni considerano i pi\u00f9 ampi cimiteri di epoca storica (2.800 a.C.) del mondo. Le Tombe Reali di A'ali infatti costituiscono, tra gli oltre 85.000 cimiteri del Bahrain, quello pi\u00f9 imponente con il loro diametro di 45 metri e i 15 metri di altezza.\nA'ali \u00e8 nota anche per le sue ceramiche.\nLa citt\u00e0 si trova nel centro dell'isola di Bahrain, a sud della citt\u00e0 di Isa e a nord di Riffa. Si tratta di una citt\u00e0 di recente costituzione, visto che la sua costruzione \u00e8 iniziata verso la fine degli anni ottanta. Oggigiorno \u00e8 una delle maggiori citt\u00e0 del paese, ospitando soprattutto persone della classe media."}
{"id": "1247654", "revid": "51323", "url": "https://it.wikipedia.org/wiki?curid=1247654", "title": "Christian Jaque", "text": ""}
{"id": "1247655", "revid": "228587", "url": "https://it.wikipedia.org/wiki?curid=1247655", "title": "Rock Against Bush, Vol. 1", "text": "Rock Against Bush \u00e8 una compilation pubblicata dalla casa discografica Fat Wreck Chords. Contiene una collezione di canzoni, gi\u00e0 pubblicate o inediti, di vari artisti punk rock ed include un DVD con fatti politici, commenti sulle elezioni presidenziali statunitensi del 2004, brani estratti da una performance comica di David Cross ed una serie di video musicali. \u00c8 stato pubblicato il 20 aprile 2004."}
{"id": "1247656", "revid": "123313592", "url": "https://it.wikipedia.org/wiki?curid=1247656", "title": "Nazionale di pallacanestro della Polonia", "text": "La nazionale di pallacanestro della Polonia (Reprezentacja Polski w koszyk\u00f3wce m\u0119\u017cczyzn) \u00e8 la selezione dei migliori giocatori di pallacanestro di nazionalit\u00e0 polacca, e rappresenta la Polonia nelle competizioni internazionali di pallacanestro organizzate dalla FIBA. \u00c8 gestita dalla Federazione cestistica della Polonia (PZKosz).\nStoria.\nFondata nel 1934, anno in cui si \u00e8 affiliata alla FIBA, la selezione nazionale maschile polacca, rappresenta una delle tante \"Nobili decadute\", avendo avuto periodi esaltanti, contrapposti a periodi anonimi.\nGli anni '30.\n\u00c8 in questo periodo che risalgono i primi risultati importanti del team polacco, che alle Olimpiadi del 1936 ottiene il quarto posto ed agli Campionati Europei ottiene quarto posto e bronzo rispettivamente nel 1937 e nel 1939.\nGli anni '60.\nDopo un periodo di anonimato, durato quasi un trentennio, caratterizzato da qualche timida apparizione internazionale, ma senza risultati di particolare rilievo, la rappresentativa polacca ritorna ad essere una potenza europea e mondiale. Risalgono infatti, a questo decennio, le pi\u00f9 importanti pagine della sua storia sportiva:\nStoria recente.\nDopo il decennio d'oro, il crollo. Niente pi\u00f9 mondiali, l'ultima partecipazione olimpica \u00e8 datata Mosca 1980, ed agli europei, dove non riesce a qualificarsi per l'intero periodo dal 1999 al 2005, quando riesce ad esserci, non mostra sussulti importanti.\nNonostante sia riuscita a qualificarsi alle ultime due edizioni degli Europei, \u00e8 ancora presto per sapere se sta uscendo dal tunnel o se si tratta di un fuoco di paglia, in quanto all'Europeo 2009 \u00e8 stata ammessa di diritto in quanto Paese ospitante, ed in questa edizione non \u00e8 riuscita a raggiungere l'obiettivo minimo che essa metteva in palio, la qualificazione diretta al Mondiale 2010. Nelle successive edizioni ha raccolto risultati alquanto modesti.\nRosa.\nIl roster ufficiale \u00e8 stato annunciato il 28 agosto 2019"}
{"id": "1247657", "revid": "119631919", "url": "https://it.wikipedia.org/wiki?curid=1247657", "title": "Elettronica analogica", "text": "L'elettronica analogica \u00e8 quella branca dell'elettronica che si occupa dell'elaborazione, intesa nel senso pi\u00f9 allargato del termine, dei segnali analogici.\nOggetto.\nLe branche di studio toccate dall'elettronica analogica sono varie e tutte molto vaste. Le principali sono:\nConfronto con l'elettronica digitale.\nNegli ultimi anni l'elettronica digitale ha destato grande interesse tant'\u00e8 che la maggior parte delle applicazioni vengono oramai realizzate in ambito digitale in maniera economica e compatta. In questo scenario il campo applicativo dell'elettronica analogica si \u00e8 notevolmente ridotto; in particolare, essa \u00e8 impiegata nella fase di acquisizione dati dal mondo reale (tutti i segnali reali sono analogici) e alla loro amplificazione/riduzione. Sono nati cos\u00ec sistemi mixed-signal che impiegano sia sistemi analogici sia digitali grazie alla presenza di convertitori, interfaccia tra i due mondi."}
{"id": "1247659", "revid": "110157", "url": "https://it.wikipedia.org/wiki?curid=1247659", "title": "Aleksandrovo (Nova Crnja)", "text": "Aleksandrovo (\u0410\u043b\u0435\u043a\u0441\u0430\u043d\u0434\u0440\u043e\u0432\u043e), precedentemente conosciuto con il nome di Velike Livade (\u0412\u0435\u043b\u0438\u043a\u0435 \u041b\u0438\u0432\u0430\u0434\u0435) \u00e8 un villaggio situato in Serbia nel comune di Nova Crnja e nel distretto del Banato Centrale in provincia di Voivodina. La popolazione totale \u00e8 di 2.655 abitanti di cui 2.435 di etnia serba, secondo il censimento del 2002.\nNome.\nIn Serbia il villaggio \u00e8 conosciuto come Aleksandrovo (\u0410\u043b\u0435\u043a\u0441\u0430\u043d\u0434\u0440\u043e\u0432\u043e), in Ungheria come Boz\u00edt\u00f3puszta ed in Croazia come Aleksandrovo."}
{"id": "1247667", "revid": "124123", "url": "https://it.wikipedia.org/wiki?curid=1247667", "title": "Tito Messio Estricato", "text": "Estricato \u00e8 da identificare con il prefetto dell'annona dell'anno 210. Venne aggregato al Senato romano per volere dell'imperatore Caracalla con il rango di pretore, ma apparentemente non gli venne conferito il comando di una legione. Ricevette i titoli di \"comes\" e \"amicus\" dell'imperatore, prima di ricevere il consolato per l'anno 217; prima di quell'anno aveva ricevuto gli \"ornamenta consularia\" o l\"'adlectio\".\nVenne nominato prefetto del pretorio (218/222) dall'imperatore Eliogabalo assieme ad Antiochiano; vennero probabilmente uccisi assieme all'imperatore alla sua caduta."}
{"id": "1247669", "revid": "125689048", "url": "https://it.wikipedia.org/wiki?curid=1247669", "title": "Chiesa di San Pietro di Sorres", "text": "L'ex cattedrale di San Pietro di Sorres \u00e8 una chiesa romanica, monumento nazionale dal 1894, che si trova su un colle di origine vulcanica in territorio del comune di Borutta, piccolo centro del Meilogu, in provincia di Sassari in Sardegna.\nEdificata tra il XII e il XIII secolo, fu cattedrale della non pi\u00f9 esistente diocesi di Sorres fino al 1503. Dal 1950 la chiesa e l'attiguo monastero ospitano una comunit\u00e0 di monaci benedettini sublacensi-cassinesi.\nStoria.\nOrigini e declino.\nIl sito dove sorge San Pietro di Sorres risulta abitato sin dal neolitico, stando ai ritrovamenti archeologici, che attestano il passaggio anche dei punici e dei romani.\nNel periodo di edificazione della chiesa il territorio apparteneva al giudicato di Torres guidato da Barisone II figlio di Gonario II.\nDai pochi documenti si conosce che nel XII secolo sul colle si trovava il centro abitato di Sorres, elevato a sede vescovile, in cui tra il 1171-1178, sotto il vescovato di Goffredo di Meleduno, iniziarono i lavori di costruzione della chiesa cattedrale dedicata a san Pietro, portati a termine entro la prima met\u00e0 del XIII secolo.\nDal XIV secolo inizi\u00f2 il declino di Sorres, in seguito al travagliato periodo in cui la Sardegna pass\u00f2 sotto il dominio aragonese. Sorres venne rasa al suolo (distruzione dalla quale venne risparmiata solo la cattedrale e la vicina canonica) e i suoi abitanti dovettero fuggire nei centri vicini, tra cui Borutta, che divenne residenza del vescovo.\nLa diocesi di Sorres venne soppressa nel 1503 e incorporata alla sede arcivescovile di Sassari. Il capitolo della cattedrale di Sorres continu\u00f2 ad officiare la chiesa fino alla morte dei suoi membri. \nIn seguito la cattedrale e l'adiacente canonica vennero abbandonate a un lento degrado che determin\u00f2 la perdita di varie opere d'arte e documenti in esse custoditi. Alcuni restauri vennero condotti alla fine del XIX secolo.\nRestauro e recupero.\nL'abbandono di di di San Pietro di Sorres dur\u00f2 fino al 1947, anno in cui padre Agostino Lanzani, monaco e ingegnere, la scelse per la fondazione di un monastero benedettino in Sardegna. Dal 1950 cominciarono i lavori di restauro degli antichi ambienti, con il contributo economico della nobildonna Ninetta Bartoli, sindaca di Borutta. Si costitu\u00ec cos\u00ec il complesso formato dalla ex cattedrale (poi chiesa abbaziale), tornata agli antichi splendori, affiancata dal grande monastero in stile neoromanico che ingloba i pochi locali superstiti che sorgevano attorno alla chiesa; entra ufficialmente in attivit\u00e0 nel 1955 con l'arrivo di una comunit\u00e0 di monaci provenienti dall'abbazia di san Giovanni Evangelista a Parma.\nDal 1970 il monastero ospita un importante laboratorio di restauro del libro, punto di riferimento per la Sardegna.\nNel 1974 il monastero di San Pietro di Sorres \u00e8 stato elevato al rango di Abbazia.\nDescrizione.\nEsterno.\nLa chiesa e il monastero di Sorres sorgono su un altopiano in cima a una collina, a circa 540 metri sul livello del mare, preceduti da un vasto piazzale. L'aspetto esterno della cattedrale \u00e8 caratterizzato dalla bicromia data dall'alternanza di utilizzo di pietra bianco dorata, arenaria, e pietra scura, basalto.\nLa facciata, molto elaborata, rivela dalla sua conformazione la suddivisione dell'interno in tre navate. \u00c8 rivolta verso ovest e divisa orizzontalmente in quattro livelli, di cui il primo, dove si apre il portale, il secondo e il terzo sono caratterizzati da arcate e finte logge, decorate con i classici rombi, presenti in diverse altre chiese di matrice romanico toscana.\nSul gradino nella soglia del portale \u00e8 scolpita la scritta \"Mariane maistro\", indicante probabilmente il maestro che diresse i lavori. I fianchi e l'abside sono decorati da archetti pensili.\nInterno.\nL'interno del tempio \u00e8 diviso in tre navate da otto pilastri cruciformi, caratterizzati da fasce alternate di pietra bianca e nera, su cui si innestano ampie arcate a tutto sesto.\nLe navate, coperte da volte a crociera, ricevono luce da diverse monofore aperte sui lati e dalla bifora e l'oculo in facciata. La navata laterale sinistra ospita una statua della Madonna col Bambino, risalente al XV secolo, venerata col titolo di \"Nostra Signora di Sorres\". All'altezza del terzo pilastro a destra si trova il pulpito marmoreo in stile gotico, di datazione incerta, probabilmente risalente al XIV secolo.\nIl presbiterio \u00e8 sopraelevato di alcuni gradini rispetto all'aula e vi si trovano l'altare maggiore e il coro ligneo dei monaci, opera del 1967. L'abside semicircolare ospita la nicchia che costituiva la cattedra vescovile.\nNell'aula capitolare si possono ammirare le 15 litografie della \"Via Crucis\", opera di Aligi Sassu.\nMuseo della Cattedrale di San Pietro di Sorres.\nInaugurato nella primavera del 2011 il museo della Cattedrale di Sorres \u00e8 ubicato nei locali della ex foresteria del monastero benedettino. Articolato su due piani \u00e8 diviso in numerose sezioni che illustrano la storia del sito di Sorres dalle fasi della prima evangelizzazione ad oggi. Una sezione di approfondimento \u00e8 dedicata alla Diocesi di Sorres. All'interno sono visibili opere d'arte di carattere religioso di varie epoche, una raccolta numismatica di notevole interesse e numerosi manufatti architettonici provenienti dall'antico episcopio e dai restauri della chiesa cattedrale avvenuti alla fine del XIX sec. Una sezione archeologica riferita all'epoca preistorica (Grotta Ulari), protostorica (Nuraghe San Pietro) e romana \u00e8 in fase di allestimento."}
{"id": "1247670", "revid": "599013", "url": "https://it.wikipedia.org/wiki?curid=1247670", "title": "John Wark", "text": "Fece parte della leva di giovani che portarono l'Ipswich degli anni settanta a vincere una Coppa d'Inghilterra e una Coppa UEFA, prima di passare al . Fu anche attaccante della Nazionale scozzese con la quale prese parte al in Spagna.\nNel 1981 interpret\u00f2 il soldato-calciatore inglese Arthur Hayes nel film \"Fuga per la vittoria\", diretto da John Huston.\nCarriera.\n Era il 1975, e Wark aveva 18 anni. Il suo debutto ufficiale cade il 27 marzo, nella FA Cup, nello 0\u20130 contro il Leeds. Il suo debutto in Nazionale si fa risalire invece al 1979, il 19 maggio. Il C.T. Jock Stein lo convoca per la gara contro il Galles. Una settimana dopo arriva il primo gol, contro l'Inghilterra a Wembley: la partita fu persa 3-1. Nell'Ipswich gioc\u00f2 fino al marzo 1984, disputando 296 gare e andando a rete 96 volte. Pass\u00f2 poi al Liverpool di Ian Rush, dove gioc\u00f2 fino al 1988, collezionando 70 presenze e gli concesse solo 12 partite nel 1986-1987) segnando 28 volte (fu tra i 22 atleti che presero parte alla finale dell'Heysel). Torn\u00f2 all'Ipswich, giocando due stagioni e segnando altri 23 gol in 89 gare. Segue una breve esperienza, ormai trentaquattrenne, al Middlesbrough, nel 1990-1991, 32 presenze e 2 reti. Infine chiude della carriera con il terzo ritorno ad Ipswich, dal 1991 al 1997, con all'attivo 164 gare e 18 gol.\nNella Nazionale scozzese gioc\u00f2 dal 1979 al 1984."}
{"id": "1247671", "revid": "1494169", "url": "https://it.wikipedia.org/wiki?curid=1247671", "title": "Paolo Castaldi", "text": ""}
{"id": "1247675", "revid": "88740", "url": "https://it.wikipedia.org/wiki?curid=1247675", "title": "Suda (isola)", "text": "La Suda (in greco: \u03a3\u03bf\u03cd\u03b4\u03b1) \u00e8 una piccola isola della Grecia appartenente alla regione di Creta e situata nel golfo di Suda, di fronte alla citt\u00e0 omonima.\nStoria.\nNel 1573 i veneziani decisero di costruire una fortificazione sull'isola di Suda per proteggere la rada omonima dalle scorrerie dei pirati e dei turchi.\nL'architetto e supervisore dei lavori fu Latino Orsini. I lavori procedettero molto velocemente e nel giro di un anno furono posti i primi cannoni. Negli anni successivi, fino all'invasione turca del 1645, si procedette alla conservazione e ad altri lavori complementari per il miglioramento della fortificazione.\nA questo periodo risale la costruzione, nel 1585, del tempio centrale, che \u00e8 ben conservato fino ad oggi. Il tempio ospit\u00f2 sacerdoti dell'ordine di Sant'Agostino, poich\u00e9 sull'isolotto preesisteva un monastero agostiniano.\nAll'interno della fortezza, costruita secondo i dettami della fortificazione alla moderna, oltre alle aree di uso militare, erano presenti anche aree di interesse pubblico, numerose chiese, un ospedale, un carcere e cisterne d'acqua sotterranee.\nDopo l'occupazione della citt\u00e0 della Canea (l'odierna Chania) da parte turca nel 1646, anche la fortezza di Suda fu attaccata ma non venne conquistata.\nA seguito della conquista turca di Candia (oggi Heraklion) nel 1669 l'intera isola di Creta si trov\u00f2 sotto il dominio ottomano. A seguito del trattato di pace stipulato tra Venezia e l'Impero Ottomano la fortezza di Suda, insieme a quelle di Grabusa e Spinalonga, rimase sotto il controllo della Serenissima.\nLa fortezza rimase in possesso veneziano fino al 27 settembre 1715, quando fu conquistata dai turchi dopo un lungo assedio durato 72 giorni.\nDurante il periodo dell'occupazione turca sull'isolotto non furono apportate grandi modifiche o aggiunte alla fortezza, tranne la trasformazione del tempio centrale in una moschea, dedicata al sultano Gazi Ahmet Han. I turchi abbandonarono la fortezza nel 1898 quando lasciarono Creta.\nIl 1\u00b0 febbraio 1913 sulla fortezza di Suda fu issata per la prima volta quella che sarebbe diventata la moderna bandiera greca."}
{"id": "1247702", "revid": "1543377", "url": "https://it.wikipedia.org/wiki?curid=1247702", "title": "Aleksandrovo (Subotica)", "text": "Aleksandrovo (\u0410\u043b\u0435\u043a\u0441\u0430\u043d\u0434\u0440\u043e\u0432\u043e) \u00e8 una piccola cittadina situata vicino Subotica in Serbia.\nNome.\n\"Aleksandrovo\" \u00e8 meglio conosciuta come \"\u0160andor\" (che in ungherese \u00e8 l'equivalente di \"Aleksandar\") ma \u00e8 anche conosciuto con il nome di \"Novo Naselje\".\nStoria.\nLe tracce dei pi\u00f9 vecchi insediamenti umani sono datati all'Et\u00e0 del bronzo. Aleksandrovo fu fondata nel XVII secolo, esattamente nel 1786 da dei serbi provenienti da Subotica. Nel 1804 fu ufficialmente proclamato paese (villaggio). In quel tempo la maggior parte dei cittadini erano serbi e vi abitavano i Bunjevci. Aleksandrovo era un comune a s\u00e9, ma nel 1904 fu integrato in quello di Subotica. La chiesa ortodossa della citt\u00e0 fu costruita nel 1818."}
{"id": "1247710", "revid": "2036605", "url": "https://it.wikipedia.org/wiki?curid=1247710", "title": "Smemorato di Collegno", "text": "Il caso dello smemorato di Collegno, noto anche come caso Bruneri-Canella, \u00e8 un famoso caso giudiziario e mediatico che si svolse in Italia tra il 1927 e il 1931, riguardante un individuo affetto da amnesia ricoverato presso il manicomio di Collegno. Egli fu identificato dalle rispettive famiglie sia come il professor Giulio Canella, disperso durante la prima guerra mondiale, sia come il latitante Mario Bruneri. La questione della sua identit\u00e0 fu oggetto di discussione sia sui giornali sia nei tribunali. Sebbene il processo civile avviato per la sua identificazione avesse stabilito che lo \"smemorato\" fosse in realt\u00e0 Bruneri, la famiglia Canella continu\u00f2 a riconoscerlo come il proprio congiunto.\nA causa dell'interesse mediatico suscitato dalla vicenda lo \u00absmemorato di Collegno\u00bb divenne lo smemorato per antonomasia e l'espressione entr\u00f2 nell'uso comune per indicare \u00abuna persona molto disattenta, che dimentica qualsiasi cosa\u00bb o in particolare \u00abchi finge di non capire\u00bb, \u00abchi fa il finto tonto\u00bb.\nGli eventi iniziali.\nGi\u00e0 durante la prima guerra mondiale l'incertezza sulla sorte di molti soldati al fronte fece sorgere il problema della corretta identificazione di coloro che a distanza di tempo potevano rientrare presentandosi come dispersi.\nLo smemorato.\nAll'inizio di marzo del 1926 nel settore ebraico del cimitero di Torino venne notata la sottrazione di alcuni vasi funerari. Il 10 marzo un uomo fu fermato da un custode mentre cercava di allontanarsi con uno di essi. Arrestato, appariva insano di mente e non fu possibile ottenere da lui indicazioni sulla sua identit\u00e0. Portato in questura, fu fotografato e gli vennero prese le impronte; nelle tasche gli furono trovati pochi oggetti e una cartolina illustrata senza indirizzo, con una scritta di mano infantile: \u00abAl mio caro babbo, accetta gli auguri di un buon giorno onomastico che di cuore ti invia il tuo affezionatissimo Giuseppino\u00bb. Dopo una visita medica, fu ricoverato nel manicomio di Collegno; il 2 aprile 1926 il tribunale ne dispose l'internamento definitivo con il numero identificativo 44170.\nIn seguito, vista l'impossibilit\u00e0 di identificare lo sconosciuto, la direzione del manicomio fece pubblicare un annuncio con fotografia su \"La Domenica del Corriere\" del 6 febbraio 1927 (distribuito per\u00f2 alcuni giorni prima) e sull\"Illustrazione del Popolo\" (supplemento della \"Gazzetta del Popolo\") del 13 febbraio.\nSul quotidiano \"La Stampa\" del 6 febbraio fu pubblicata un'intervista con lo \"smemorato\" da parte del giornalista Ugo Pavia, che segu\u00ec poi l'intera vicenda.\nIl riconoscimento come Giulio Canella.\nIn seguito agli annunci e alle notizie apparse sulla stampa, diversi inviarono lettere o si presentarono al manicomio, pensando di aver riconosciuto la persona ritratta nella foto. Alla fine di febbraio alcuni ritennero di poter identificare lo sconosciuto come il professor Giulio Canella.\nGiulio Canella, nato a Padova il 5 dicembre 1882, si laure\u00f2 in filosofia nel 1904 e in lettere nel 1907, anno in cui divenne anche direttore della scuola di Verona dove si era trasferito per insegnare come professore di pedagogia e morale. Nel 1909 fond\u00f2 con padre Agostino Gemelli la \"Rivista di filosofia neo-scolastica\". Nel 1913 spos\u00f2 Giulia Canella, nata a Rio de Janeiro e figlia di suo cugino Francesco, possidente in Brasile; ebbero due figli, Margherita e Giuseppe.\nGi\u00e0 sotto le armi tra il 1905 e il 1906, nel maggio 1915 fu richiamato, ma in breve tempo fu esonerato; fu nuovamente richiamato nel maggio 1916. Fu considerato disperso il 25 novembre 1916 dopo un'azione in Macedonia, nella zona di Monastir.\nIl 27 febbraio Giulia Canella si rec\u00f2 al manicomio di Collegno per incontrare lo sconosciuto e verificarne l'identit\u00e0, riconoscendolo.\nLa donna disse anche che la cartolina illustrata, trovata in tasca allo sconosciuto al momento dell'arresto, era stata scritta dal figlio minore Giuseppe e inviata al marito tramite la Croce Rossa (in seguito si appur\u00f2 che invece la cartolina era stata posta in commercio solo nel 1920).\nIl 2 marzo lo sconosciuto, ormai considerato come Giulio Canella, lasci\u00f2 l'ospedale e venne affidato a Giulia Canella.\nL'identificazione come Mario Bruneri.\nIl 7 marzo alla questura di Torino giunse una lettera anonima che ipotizzava l'identificazione dello sconosciuto con Mario Bruneri.\nMario Bruneri, nato a Torino il 18 giugno 1886, aveva esercitato in giovent\u00f9 la professione di tipografo. Si spos\u00f2 con Rosa Negro ed ebbe un figlio, Giuseppe; in seguito si separ\u00f2 dalla moglie. Chiamato alle armi nel 1915, fu congedato nel 1918. Fu arrestato e incarcerato pi\u00f9 volte (28 gennaio 1920, 19 luglio 1920 e 14 gennaio 1922); fu processato e sub\u00ec condanne (non scontate) \u00abper truffe e false personalit\u00e0\u00bb. Nel 1923 sottrasse 10\u00a0000 lire e lasci\u00f2 Torino con l'amante Camilla Ghedini, trasferendosi a Genova sotto il nome di Raffaele Lapegna fino all'agosto 1925; pass\u00f2 poi a Milano come Adolfo Mighetti. Nel gennaio 1926 torn\u00f2 a Torino come Ziolfo Mighetti.\nPer verificare tale ipotesi, lo sconosciuto fu pertanto rintracciato a San Pietro Montagnon, dove si era recato in villeggiatura con Giulia Canella, e convocato a Torino con la scusa di alcune formalit\u00e0 burocratiche, dato che era stato dimesso senza l'autorizzazione dell'autorit\u00e0 giudiziaria. A Torino fu riconosciuto come Mario Bruneri da familiari e conoscenti del tipografo, compresa l'amante.\nGi\u00e0 il 22 febbraio, alle prime indicazioni di un possibile riconoscimento dello sconosciuto come Giulio Canella, la questura di Verona richiese alla Scuola superiore di polizia di effettuare un confronto fotografico. Ai primi di marzo, grazie ad alcune foto fornite dal manicomio di Collegno e a una foto di profilo di Giulio Canella fornita dalla famiglia, fu possibile evidenziare varie differenze che fecero escludere tale identificazione, soprattutto per le caratteristiche dell'orecchio sinistro. \nLe impronte digitali dello sconosciuto furono rilevate al momento del suo arresto il 10 marzo 1926 e inviate a Roma per verificarne l'identit\u00e0, ma non fu possibile individuare corrispondenze. In seguito le impronte di Mario Bruneri furono ricavate dal registro ufficiale delle carceri di Torino, dato che all'epoca dei suoi arresti non vennero comunicate all'archivio di Roma. Il confronto fu effettuato per indice, medio e anulare della mano destra, dando riscontro positivo.\nL'avvio della vicenda giudiziaria.\nIn seguito alla nuova identificazione, lo sconosciuto fu riportato in manicomio e il 26 maggio 1927 il tribunale nomin\u00f2 Alfredo Coppola come perito per valutarne lo stato. L'8 settembre Coppola present\u00f2 la propria perizia psichiatrica, concludendo che lo sconosciuto era il Bruneri, che non presentava sintomi di infermit\u00e0 mentale, che l'amnesia era simulata e che non c'erano rischi di suicidio.\nIl 20 settembre allo sconosciuto furono notificati tre ordini di cattura del 1922 e del 1926 e fu dichiarato in arresto in custodia del manicomio. Il 23 dicembre il collegio giudicante, ritenendo non completa l'identificazione come Bruneri ai fini penali e attenendosi al principio \"In dubio pro reo\", dichiar\u00f2 non applicabili gli ordini di cattura. Nei giorni successivi sia Giulia Canella sia i familiari di Bruneri fecero richiesta per il rilascio e l'affidamento dello sconosciuto; viste le opposte richieste, il tribunale stabil\u00ec il rilascio e lo affid\u00f2 in custodia all'avvocato Zanetti, che per\u00f2 lo consegn\u00f2 immediatamente a Giulia Canella. A gennaio 1928 la famiglia Bruneri cit\u00f2 in giudizio lo sconosciuto affinch\u00e9 venisse identificato come Bruneri. Il tribunale civile di Torino con sentenza del 22 ottobre-5 novembre 1928 respinse la richiesta dei Canella di nuovi accertamenti e stabil\u00ec l'identit\u00e0 dello sconosciuto come Mario Bruneri.\nLo sconosciuto ricorse in appello, dichiarando di essere Giulio Canella e richiese l'intervento in causa di Eugenia Mantaut e di Giuseppe Bruneri, rispettivamente madre e figlio di Bruneri. Il 7 agosto 1929 la Corte d'appello di Torino conferm\u00f2 la sentenza di primo grado. Si giunse al ricorso per cassazione, dove lo sconosciuto fu difeso dagli avvocati Carnelutti, Farinacci e Del Giudice. Il 24 marzo 1930 la I sezione della Corte di cassazione annull\u00f2 la sentenza della corte d'appello di Torino, considerando errore inescusabile l'aver negato \u00abl'esercizio della prova contraria\u00bb.\nIl secondo appello e l'esame delle prove.\nGli atti passarono alla Corte d'appello di Firenze che il 1\u00ba maggio 1931 conferm\u00f2 la sentenza di primo grado; in considerazione dei rilievi sollevati della Corte di cassazione, nella nuova sentenza fu esaminato minuziosamente l'intero insieme delle prove che motivavano il giudizio; fu inoltre giustificato il rigetto della richiesta di nuove prove da parte della difesa, in quanto considerate ininfluenti o addirittura contrarie alla legge.\nLe prove presentate per l'identificazione come Mario Bruneri e per escludere quella come Giulio Canella riguardarono vari aspetti, oltre alle impronte digitali e la forma dell'orecchio. Non furono discussi particolarmente i riconoscimenti dei familiari, perch\u00e9 considerati equivalenti tra le due parti. Sui giornali fu enfatizzato il mancato riconoscimento da parte di padre Gemelli e da parte di Giuseppe Dalla Torre, direttore de \"L'Osservatore Romano\", dato che entrambi avevano lavorato a lungo con il prof. Canella.\nFu esaminato l'aspetto fisico dello sconosciuto, considerando l'altezza (stando ai dati della visita di leva, Bruneri aveva circa la stessa altezza dello sconosciuto, mentre Canella era circa cinque centimetri pi\u00f9 alto), la diversa attaccatura dei capelli, la presenza e l'assenza di segni caratteristici (Bruneri era stato operato per l'asportazione di una costola e una cicatrice simile era presente sullo sconosciuto; Canella presentava un neo vicino ai baffi e una cicatrice su un tallone, assenti sullo sconosciuto). Furono ricostruiti tutti gli spostamenti di Bruneri fino al marzo 1926; gli abiti indossati dallo sconosciuto furono riconosciuti come appartenenti a Bruneri da diversi testimoni. La cartolina in possesso dello sconosciuto al momento dell'arresto, identificata da Giulia Canella come scritta dal figlio Giuseppe, risult\u00f2 essere stata prodotta solo dall'anno 1920 e tramite perizia calligrafica fu attribuita al figlio di Mario Bruneri. Lo sconosciuto aveva una conoscenza molto limitata del latino (nella frase \"In hoc signo vinces\" scriveva \"vincos\"); la grafia dello sconosciuto presentava corrispondenze con quella di Bruneri. In alcune lettere a Giulia Canella lo sconosciuto utilizz\u00f2 le stesse citazioni gi\u00e0 utilizzate da Bruneri in lettere precedenti.\nLa difesa dello sconosciuto era principalmente basata su una presunta sostituzione: il 26 marzo 1926 sarebbero state arrestate due diverse persone, una per furto (Bruneri) e una perch\u00e9 insana di mente (Canella). Bruneri dopo l'identificazione (impronte e foto segnaletiche) sarebbe riuscito ad allontanarsi dalla questura dopo aver scambiato i propri abiti con quelli dello \"smemorato\" Canella; quest'ultimo sarebbe stato poi ricoverato in manicomio. Questa linea difensiva era basata sull'esistenza di due diverse pratiche presso la questura, ma fu provato che furono dovute a due diversi procedimenti riguardanti la stessa persona, uno relativo al furto e l'altro relativo all'internamento in manicomio. Inoltre un confronto fotografico eseguito dalla Scuola superiore di polizia conferm\u00f2 l'identit\u00e0 tra l'arrestato e la persona ricoverata in manicomio. Nel 1931 la difesa richiese anche di sentire come testimone una Lucy o Lucia Rosa Taylor che in un telegramma dichiarava di aver incontrato il professor Canella nel 1923 a Milano; la corte non consider\u00f2 tale testimonianza rilevante per il processo.\nBruneri fu arrestato il 5 giugno 1931 e condotto alle Carceri Nuove di Torino, per essere poi trasferito al carcere di Pallanza. Anche contro l'ultima sentenza fu presentato ricorso, che il 24 dicembre 1931 fu rigettato definitivamente dalla Corte di cassazione a sezioni unite; fu confermata la sentenza di appello, ritenendola corrispondente alle richieste della precedente sentenza di cassazione. All'inizio del 1932 furono presentate due domande di grazia: l'8 gennaio Giulia Canella si appell\u00f2 alla regina Elena in occasione del suo genetliaco; l'11 gennaio la famiglia Bruneri richiese invece clemenza al re Vittorio Emanuele III.\nIl rilascio e l'emigrazione in Brasile.\nNel 1932, grazie a un'amnistia, la pena di Bruneri fu ridotta ed egli fu rilasciato il 1\u00ba maggio 1933.\nTra il 1928 e il 1931 Giulia Canella aveva avuto tre figli da Mario Bruneri, che furono registrati all'anagrafe come Canella, cognome della madre.\nA inizio settembre Mario Bruneri e Giulia Canella fecero richiesta dei passaporti per trasferirsi in Brasile, ma la partenza dovette essere rinviata perch\u00e9 inizialmente a Bruneri fu negato il visto dal consolato in quanto condannato. Lasciarono l'Italia il 19 ottobre sul transatlantico \"Conte Biancamano\" insieme ai cinque figli. In Brasile Mario Bruneri si fece iscrivere all'anagrafe come Giulio Canella; imparato il portoghese, tenne conferenze e pubblic\u00f2 libri e articoli; mor\u00ec a Rio de Janeiro l'11 dicembre 1941.\nIl 10 giugno 1970 la Chiesa cattolica, tramite il Sostituto per gli Affari Generali presso la Segreteria di Stato monsignor Giovanni Benelli, in seguito cardinale, precis\u00f2 che riconosceva nello sconosciuto il professor Giulio Canella, considerando cos\u00ec legittimi i figli nati dalla coppia. Giulia Canella mor\u00ec il 24 luglio 1977.\nIl caso mediatico.\nLa difesa dello sconosciuto si appoggi\u00f2, senza risparmio di risorse economiche, al noto avvocato Francesco Carnelutti e all'avvocato Roberto Farinacci, fino a poco tempo prima segretario del Partito Nazionale Fascista; il coinvolgimento di quest'ultimo appare una manovra per ottenere appoggi politici e influenzare i giornali. Nonostante la quantit\u00e0 di evidenze scientifiche, documentali e testimoniali esibite durante i processi per l'identificazione di Mario Bruneri, i periodici si divisero tra quelli che sostenevano che fosse Canella (come \"Il regime fascista\", giornale di Farinacci), quelli che si opponevano (come l\"Osservatore Romano\", diretto da Dalla Torre) e i molti che si limitarono a registrare le vicende processuali. Sulla stampa i sostenitori delle due diverse tesi vennero identificati come \"bruneriani\" e \"canelliani\" (il \"Corriere della Sera\" utilizz\u00f2 anche la contrapposizione \"bruneristi-canellisti\").\nDurante la causa a pi\u00f9 riprese si diffuse la voce (infondata) che, in caso di mancato riconoscimento di Giulio Canella, un'enorme eredit\u00e0 sarebbe passata a un'organizzazione religiosa; secondo altre voci, la sentenza di cassazione che riapr\u00ec il caso sarebbe stata voluta direttamente da Benito Mussolini per contrastare tale organizzazione. Nonostante nel 1929 venissero sottoscritti i Patti Lateranensi, la causa si svolse in un periodo di forti contrasti tra Stato e Chiesa cattolica; apparentemente la difesa, per approfittare del clima anticlericale, avrebbe diffuso tali voci per cercare di screditare i numerosi interventi degli oppositori padre Gemelli e Giuseppe Dalla Torre. In realt\u00e0 il regime fascista non si sarebbe interessato direttamente al caso (che prosegu\u00ec a lungo), ma avrebbe sfruttato la vicenda come elemento di distrazione dell'opinione pubblica mentre consolidava il proprio potere ed eliminava ogni opposizione.\nDopo la seconda guerra mondiale i \"canelliani\" tentarono in pi\u00f9 occasioni di ottenere una revisione del processo. Il caso Bruneri-Canella \u00e8 stato presentato mediaticamente come un \"mistero\" anche in tempi recenti; inoltre in pi\u00f9 occasioni torn\u00f2 al centro delle cronache per la presentazione di nuove prove. Nel marzo del 1960 Felice Bruneri rese pubbliche cinque lettere scritte alla madre da Mario Bruneri quando era ricoverato in manicomio, suscitando alcune reazioni dei \"canelliani\". Felice Bruneri rese pubblica anche una lettera che sarebbe stata inviata da Giulia Canella alla famiglia Bruneri nel giugno del 1929 per promettere una ricompensa se non avessero riconosciuto il loro congiunto; l'invio della lettera fu smentito dalla donna. \nIl programma televisivo \"Chi l'ha visto?\", trasmesso da Rai 3, si occup\u00f2 del caso in due occasioni. Il 1\u00ba aprile 2009 affid\u00f2 ai RIS dei Carabinieri lettere inviate da Canella alla moglie dal fronte e lettere scritte dallo \"smemorato\" durante la detenzione in carcere; l'assenza di tracce di DNA riconducibile a Giulio Canella non permise per\u00f2 il confronto. Il 9 luglio 2014 durante la trasmissione in un servizio di Giuseppe Pizzo, fu presentato alla famiglia Canella il risultato del confronto del DNA di discendenti certi di Giulio Canella e del figlio dello \"smemorato\"; il risultato avrebbe confermato non trattarsi di Giulio Canella.\nCitazioni e riferimenti socio-culturali.\nTeatro.\nTra le opere del periodo riguardanti un disturbo della memoria in ambito coniugale, \u00e8 da segnalare anche la commedia \"Non ti conosco pi\u00f9\" di Aldo De Benedetti del 1932; una donna, apparentemente affetta da amnesia, scambia il medico per il proprio marito. Fu trasmessa in televisione in varie versioni: dal Programma Nazionale il 24 luglio 1959 e il 16 marzo 1969; dal Secondo Programma il 25 dicembre 1972; da Raitre il 29 giugno 1993; da Raidue il 3 luglio 1994.\nCinema.\nIl caso Bruneri-Canella \u00e8 citato anche nel film \"Sua Eccellenza si ferm\u00f2 a mangiare\" di Mario Mattoli con Tot\u00f2; poich\u00e9 la vicenda \u00e8 ambientata nel 1923, si tratta di un anacronismo."}
{"id": "1247714", "revid": "17351", "url": "https://it.wikipedia.org/wiki?curid=1247714", "title": "T-33 Shooting Star", "text": ""}
{"id": "1247723", "revid": "118675661", "url": "https://it.wikipedia.org/wiki?curid=1247723", "title": "Marc B\u00e9darride", "text": "Biografia.\nDiscendente da un'antica famiglia sefardita provenzale originaria di B\u00e9darrides \n, che era legata al movimento dei \"Dunmeh\", partecip\u00f2 come ufficiale napoleonico alla campagna d'Egitto insieme a Jean Poussielgue, Jean Baptiste Joseph Fourier, a Bernardino Drovetti ed a Jean Baptiste Henraux. Rientrato dall'Egitto a Livorno, il 14 gennaio 1799 viene nominato Capitano di Stato Maggiore dell'esercito della Repubblica Napoletana al comando del generale Jean \u00c9tienne Championnet. Comandante del 18\u00ba Battaglione di Linea \"Les Emules de Mars\" alla battaglia di Marengo, fu studioso di Egittologia e membro onorario della Loggia bonapartista di rito scozzese filosofico \"\"Saint Napoleon\" di Palazzo Cocchi-Serristori in Firenze.\nNel 1801, insieme a Jacob B\u00e9darride, a Mathieu di Lesseps, Console Generale di Francia a Firenze e padre di Ferdinando di Lesseps, ed a Philalete Abraham (forse Giulio Cesare Tassoni, diplomatico napoleonico) organizza una riunione a Pisa delle pi\u00f9 importanti logge massoniche del Regno di Etruria. Nel 1813 fonda a Napoli \u201cLa Figlia della Sapienza\u201d poi diretta nel 1814 dal Gran Cofto generale Lorenzo Montemayor (1768-1841) e legata storicamente alla loggia \u201cI Figli della Libert\u00e0\u201d in sonno dal 1799. \u00c8 ricordato per aver fondato il \"Rito Egizio di Misraim\"\" della Massoneria nel 1813 e, insieme a Jacob e Joseph, costitu\u00ec la prima Loggia di rito egizio di Parigi il 19 maggio 1815, denominata \"Arc en Ciel\" (Arcobaleno), vicina agli ambienti della carboneria italiana e francese di Filippo Buonarroti. L'assetto definitivo del Rito Egizio di Misraim \u00e8 del 1818, mentre a Bruxelles nel 1819 regola la \u201cTegolatura Suprema Scala di Napoli\u201d, meglio conosciuta come \"Arcana Arcanorum\".\n\"The Royal Masonic Cyclopaedia\" (1877) di Kenneth Mackenzie (autore del \"Cipher Manuscript\" dell'Ordine Ermetico dell'Alba Dorata), considera i 3 fratelli B\u00e9darride, Marc, Michel e Joseph come dei \u201ccharlatans\u201d (ciarlatani)."}
{"id": "1247727", "revid": "17351", "url": "https://it.wikipedia.org/wiki?curid=1247727", "title": "P-80 Shooting Star", "text": ""}
{"id": "1247730", "revid": "729019", "url": "https://it.wikipedia.org/wiki?curid=1247730", "title": "Jean Baptiste Henraux", "text": "Biografia.\nAiutante maggiore del \"R\u00e9giment d'artillerie \u00e0 pied de la Garde Imp\u00e9riale (Vieille Garde)\", comandante della \"14 \u00e8me Compagnie d'Artillerie\" del Generale napoleonico Jean \u00c9tienne Championnet, si stabil\u00ec a Seravezza al suo ritorno dalla campagna d'Egitto, organizzando la spedizione di grandi quantit\u00e0 di marmo di Carrara delle Alpi Apuane e di molte opere d'arte toscane, provenienti dai cosiddetti \"Furti d'arte di Napoleone Bonaparte\", al Louvre per incarico del governo francese durante il Regno di Etruria ed il Regno d'Italia (1805-1814). Nel 1821 fond\u00f2 la societ\u00e0 Henraux di Querceta, proprietaria delle cave del Monte Altissimo."}
{"id": "1247731", "revid": "123284239", "url": "https://it.wikipedia.org/wiki?curid=1247731", "title": "Assistente di Office", "text": "L'Assistente di Office \u00e8 una caratteristica inclusa in Microsoft Office 97 e nelle sue versioni seguenti, fino a Office 2007, in cui l'assistente \u00e8 stato rimosso, in quanto, a detta della stessa Microsoft, la nuova interfaccia grafica facilita l'utilizzo della suite, rendendo gli assistenti poco funzionali. L'assistente predefinito era ufficialmente chiamato Clippit, soprannominato Clippy. La caratteristica consisteva in una modalit\u00e0 di accesso alla guida, presentava varie funzioni di aiuto nella ricerca e offriva consigli, basandosi su algoritmi bayesiani nelle versioni 97\u20132003 per Windows e 98\u20132004 per Macintosh. Molti dei personaggi sono basati sulle guide dell'interfaccia utente Microsoft Bob.\nCaratteristiche.\nClippit \u00e8 abilitato come predefinito nelle prime versioni di Office e appare ogni qualvolta il programma \"pensa\" che l'utente potrebbe trarre vantaggio dai suoi consigli. Per esempio, digitando un indirizzo, seguito dalla parola \"Caro\" (o, comunque, una frase simile), appare Clippit con una richiesta \"s\u00ec/no\" come questa: \"Sembra tu stia scrivendo una lettera. Vuoi aiuto?\".\nSono disponibili altri assistenti animati, oltre a Clippit, come Caucci\u00f9 (una sfera rossa), F-1 (un robot), una caricatura di Albert Einstein, il Logo Office (un puzzle), Madre Natura (un mondo), Cartogatta (una gatta), Superfido (un cane) e Il Bardo (Shakespeare). In molti casi il CD di Office \u00e8 necessario per attivare un differente assistente di Office, perci\u00f2 Clippit, l'impostazione predefinita, \u00e8 rimasto il pi\u00f9 celebre. Nelle edizioni che utilizzano Agent, gli utenti possono aggiungere altri file .ACS per inserire nuovi assistenti. L'assistente \u00e8 anche presente nella versione per Mac OS di Office, a partire da \"Office 98\", suite dotata di un assistente solamente per Mac: Max.\nA partire da \"Office 2000\", Microsoft Agent (.ACS) rimpiazz\u00f2 il precedente formato di assistenti (.ACT) derivato da Microsoft Bob: questo cambiamento porta al ridisegno delle figure in 3D, sparisce il Bardo di Shakespeare, mentre Cartogatta e Superfido diventano rispettivamente Offcat (Arturo in italiano) e Rocky (Augusto italiano) \nIl pacchetto Microsoft Office XP Multilingual Pack distribuisce altri due assistenti per gli utenti asiatici: (una segretaria animata) e una versione di (personaggio della letteratura classica orientale).\nClippit ha ispirato Vigor, una versione dell'editor di testi vi, con una graffetta di aiuto poco utile.\nL'assistente di Office \u00e8 sempre stato visto come una presenza invadente e irritante da una larga parte degli utenti di Office, ed \u00e8 stato criticato anche all'interno di Microsoft.\nAssistenti aggiuntivi.\nDalla versione 2003, la maggior parte degli assistenti \u00e8 stata distribuita in formato ACS.\nEx-paperclip.\nUno degli elementi cardine della campagna pubblicitaria di Microsoft per \"Office XP\" \u00e8 stata la \"rimozione\" di Clippit e dell'Assistente di Office dal software, sebbene nella realt\u00e0 fosse solamente disabilitato in modo predefinito. \u00c8 ancora disponibile in \"Office 2003\", nonostante questa versione sia successiva e l'Assistente di Office non era installato automaticamente.\nA partire da \"Office 2004\", le versioni per Mac OS di \"Microsoft Office\" contengono l'Assistente di Office nell'installazione standard, con Max come assistente preimpostato. A differenza delle sue controparti di Windows, Max \u00e8 confinato in una piccola finestra fluttuante nella quale una lampadina nell'angolo indica che \u00e8 disponibile un suggerimento.\nDa \"Office 2007\", Microsoft ha eliminato l'Assistente di Office a vantaggio di nuovi sistemi di aiuto, ma lo stesso Clippit \u00e8 ancora presente in un'altra applicazione. Il personaggio, presente in Windows Dancer di Windows XP Media Center Editon 2005, veste una tenuta da fantasma, della forma approssimativamente del corpo di Clippit, ed \u00e8 visibile al di sotto un piccolo pezzo di filo metallico. Occasionalmente il lenzuolo scivola, mostrando al di sotto il sottile profilo di acciaio.\nIl ritorno ?\nIl 14 luglio 2021 Microsoft ha informato gli utenti di volerlo riportare in vita con le successive versioni della suite, a patto di ricevere 20.000 like su un post su Twitter. Il risultato? Al momento i like hanno abbondantemente superato quota 100.000.\nNello specifico Clippy ritorner\u00e0 su Office in qualit\u00e0 di emoji, sostituendo quella della graffetta. Al suo posto, quindi, troveremo una graffetta antropomorfa con tanto di occhi e sopracciglia, in ricordo di una delle feature pi\u00f9 iconiche delle versioni di Office del passato.\nIl post \u00e8 stato presto inondato di \"Mi piace\", a tal punto che un giornalista di TheVerge, Tom Warren, ha chiesto se l'azienda fosse tutto uno scherzo. E Microsoft ha risposto: \"Aspetta e vedrai\"."}
{"id": "1247742", "revid": "767487", "url": "https://it.wikipedia.org/wiki?curid=1247742", "title": "The Web of Spider", "text": "I The Web of Spider sono una band blues rock formatasi negli Stati Uniti nel 2005 da noti musicisti provenienti da band di spicco del rock internazionale.\nIl gruppo nacque quando Whitey Kirst (chitarrista della band di Iggy Pop) e il suo amico Max Noce (bassista con una discreta carriera alle spalle insieme ad alcuni gruppi pi\u00f9 o meno famosi) incontrarono l'ex batterista della band heavy metal Mot\u00f6rhead, Phil \"Philty Animal\" Taylor, proprio durante un concerto del gruppo.\nI tre decisero, dopo una lunga chiacchierata, di ritrovarsi ogni tanto per provare a suonare e magari incidere qualche pezzo. Le prime registrazioni, che fruttarono il demo di debutto, avvennero negli studi \"Swinghouse\" di Hollywood. In seguito il gruppo registr\u00f2 altri tre brani, tutti demo, che vennero pubblicati su alcuni CD in edizione limitata.\nIl loro primo album dovrebbe essere pubblicato per la fine del 2007, dalla etichetta Nicotine Records; sempre nello stesso periodo, dovrebbe partire anche un tour mondiale."}
{"id": "1247750", "revid": "117587809", "url": "https://it.wikipedia.org/wiki?curid=1247750", "title": "We're All to Blame", "text": "We're All to Blame \u00e8 il primo singolo estratto dall'album \"Chuck\" della band canadese Sum 41, pubblicato il 31 agosto 2004.\nLa canzone.\nNella canzone la band critica la stupidit\u00e0 dell'uomo quando vuole risolvere i problemi causati da lui stesso, dal suo odio o dalla vergogna.\nLa canzone, fortemente influenzata dall'heavy metal, fu scritta per ultima, dopo il viaggio della band in Congo. La canzone presenta anche elementi metal.\n\"We're All to Blame\" \u00e8 stata utilizzata nel film del 2004 \"Gojira - Final Wars\". durante la lotta tra Godzilla e Zilla a Sydney.\nVideo musicale.\nIl video musicale, diretto da Marc Klasfeld, \u00e8 una parodia dello show americano \"Solid Gold\" (la sigla introduttiva del video \u00e8 uguale a quella della trasmissione). Alla fine del video, il presentatore annuncia che i prossimi ospiti del programma saranno i Pain for Pleasure, l'alter-ego dei Sum 41."}
{"id": "1247767", "revid": "767487", "url": "https://it.wikipedia.org/wiki?curid=1247767", "title": "Amber Pacific", "text": "Gli Amber Pacific sono una band pop punk formata da un gruppo di liceali nel 2002 e ancora attiva, che pubblica con la Hopeless Records. Oltre ad aver scritto tre album in studio, il gruppo ha anche collaborato a colonne sonore. La loro canzone pi\u00f9 nota \u00e8 \"Gone So Young\"."}
{"id": "1247783", "revid": "224230", "url": "https://it.wikipedia.org/wiki?curid=1247783", "title": "Il secolo breve", "text": "Il secolo breve (sottotitolo: 1914-1991: l'era dei grandi cataclismi) \u00e8 un saggio dello storico britannico Eric Hobsbawm, dedicato agli avvenimenti principali del XX secolo. L'autore, considerato uno dei massimi storici contemporanei, espone la tesi che il periodo compreso fra la prima guerra mondiale ed il crollo dell'Unione Sovietica presenti un carattere coerente, molto diverso da quello del lungo XIX secolo (iniziato con la Rivoluzione francese del 1789 e chiuso dalla belle \u00c9poque), di cui Hobsbawn si era occupato nelle sue opere precedenti.\nSinossi.\nNel testo l'Autore analizza le svolte storiche del periodo fra il 1914 ed il 1991, che pur non coincidendo con il ventesimo secolo ne rappresenta la parte fondamentale. L'opera costituisce una sorta di seguito della celebre trilogia di libri scritti dall'intellettuale marxista su quello che egli definisce il lungo XIX secolo (\"The Age of Revolution: Europe 1789-1848\", \"The Age of Capital: 1848-1875\" e \"The Age of Empire: 1875-1914\", tutti tradotti in Italia), ma va rilevato che molti critici (e l'Autore stesso) sostengono che il livello di approfondimento \u00e8 molto inferiore a quello delle opere precedenti.\nPer Hobsbawm il secolo breve si contraddistingue per i disastrosi fallimenti del fascismo (e, pi\u00f9 in generale, dei nazionalismi), del comunismo e del capitalismo. Lo storico inglese offre un commento scettico e disincantato circa il progresso e la capacit\u00e0 di fare predizioni sul futuro, non mancando tuttavia di formulare alcune opinioni sull'avvenire e alcune tendenze emerse alla fine della guerra fredda. Bench\u00e9 l'oggetto della trattazione sia il periodo che va dal 1914 al 1991, l'autore dichiara subito che l'obiettivo \u00ab\u00e8 quello di comprendere e spiegare perch\u00e9 le cose siano andate in un certo modo e come i fatti si colleghino tra loro\u00bb.\nLe tre fasi del secolo.\nL'Autore osserva che non c'\u00e8 soluzione di continuit\u00e0 fra l'Ottocento ed i primi anni del Novecento: nei canonici anni 1900 e 1901 non c'\u00e8 alcuna rottura storica, mentre nel 1914 lo scoppio della prima guerra mondiale porta ad un evidente iato e segna la nascita di un'epoca storica distinta e con caratteri propri: il secolo breve. Allo stesso modo, la conclusione di quest'epoca non coincide con l'anno 2000, ma pu\u00f2 essere anticipata al 1991, anno del dissolvimento dell'Unione Sovietica, che farebbe venir meno uno dei caratteri fondamentali del secolo breve (il conflitto fra capitalismo e i sistemi totalitaristi come comunismo e fascismo). Il 1991 segnerebbe quindi l'inizio di un'ulteriore epoca storica, dai caratteri ancora imprecisi.\nHobsbawm divide il secolo in tre fasi distinte: \nCon la prima guerra del Golfo alle porte, le avvisaglie di una prossima ventura questione islamica, le continue e mai sopite tensioni in Medio Oriente nonch\u00e9 i numerosi focolai di guerra in varie parti del globo, il secolo breve, per Hobsbawm, \u00ab\u00e8 finito in un disordine mondiale di natura poco chiara e senza che ci sia un meccanismo ovvio per porvi fine o per tenerlo sotto controllo\u00bb.\nA parere dello storico:\nIn senso pi\u00f9 compiuto:\nEdizione e struttura dell'opera.\nEdito per la prima volta nel 1994 da Pantheon Books-Random House (New York) col titolo \"Age of Extremes\", il volume fu pubblicato in Italia nel 1995 nella collana Storica dell'Editore Rizzoli, che ne acquis\u00ec i diritti quell'anno.\nNella prefazione l'autore d\u00e0 conto di propri possibili punti di vista non oggettivi, scorrendo in panoramica gli eventi salienti del secolo ventesimo; il libro \u00e8 corredato da un'appendice con l'indicazione di letture di approfondimento e da un ampio apparato bibliografico, oltre che da un indice dei nomi.\nIndice dell'opera.\nParte I - L'et\u00e0 della catastrofe.\nL'et\u00e0 della catastrofe \u00e8 caratterizzata dalle tragedie delle due guerre mondiali, dal crollo del liberalismo ed dall'affermarsi di sistemi politico-ideologici come il comunismo e il nazi-fascismo nati dal contrasto con le istituzioni liberali."}
{"id": "1247784", "revid": "124583308", "url": "https://it.wikipedia.org/wiki?curid=1247784", "title": "Metilene", "text": "Gruppo sostituente.\nUn gruppo metilenico o metilene \u00e8 un gruppo funzionale bivalente costituito da un atomo di carbonio legato a due atomi di idrogeno \nComposto chimico.\nSpesso nella bibliografia si trova abbreviato in =Mt nelle formule di struttura delle molecole. Una molecola a cui \u00e8 legato tale gruppo assume il prefisso volgare o comune \"metilen-\", preceduto dal numero dell'atomo di carbonio cui \u00e8 legato. Assume il ruolo dell'unit\u00e0 ripetitiva nelle catene lineari; allungando tali catene, una molecola incrementa le sue caratteristiche lipofile (o idrofobiche)."}
{"id": "1247791", "revid": "289247", "url": "https://it.wikipedia.org/wiki?curid=1247791", "title": "Songs to Learn and Sing (album)", "text": ""}
{"id": "1247798", "revid": "767487", "url": "https://it.wikipedia.org/wiki?curid=1247798", "title": "Bobby Rock", "text": ""}
{"id": "1247800", "revid": "889336", "url": "https://it.wikipedia.org/wiki?curid=1247800", "title": "Foresta della Sprea", "text": "La foresta della Sprea (in tedesco: Spreewald) \u00e8 una regione paludosa a sud-est di Berlino attraversata dal fiume Sprea.\nGeografia.\nCaratterizzata da canali, fiumi, paludi, foreste di conifere e betulle, la capitale non ufficiale dello Spreewald \u00e8 Cottbus, ma L\u00fcbben e L\u00fcbbenau, due citt\u00e0 gemelle, sono pi\u00f9 antiche.\nProdotto tipico.\nLa specialit\u00e0 dello Spreewald \u00e8 il cetriolo, diventato prodotto IGP. Nel film \"Good Bye, Lenin!\" \u00e8 uno degli alimenti preferiti dalla madre di Alex, che nel farle credere di continuare a vivere nella DDR cerca con grande difficolt\u00e0 di procurarseli."}
{"id": "1247802", "revid": "111862458", "url": "https://it.wikipedia.org/wiki?curid=1247802", "title": "Gruppo metilenico", "text": ""}
{"id": "1247803", "revid": "1543377", "url": "https://it.wikipedia.org/wiki?curid=1247803", "title": "Dmitriev-L'govskij", "text": "Dmitriev L'govskij (anche traslitterato come \"Dmitriyev-Lgovsky\") \u00e8 una cittadina della Russia europea, nell'oblast' di Kursk. Sorge sul fiume Svapa, 160 km a nordovest del capoluogo Kursk, ed \u00e8 il capoluogo del Dmitrievskij rajon."}
{"id": "1247804", "revid": "45927", "url": "https://it.wikipedia.org/wiki?curid=1247804", "title": "Bruno Puleo", "text": ""}
{"id": "1247806", "revid": "45927", "url": "https://it.wikipedia.org/wiki?curid=1247806", "title": "Marco Marchese", "text": ""}
{"id": "1247807", "revid": "80598", "url": "https://it.wikipedia.org/wiki?curid=1247807", "title": "Alice/I musicanti", "text": "Alice/I musicanti \u00e8 un singolo del cantautore italiano Francesco De Gregori, pubblicato nell'estate 1973 dalla It.\nL'anno successivo l'RCA Italiana lo ha ristampato (TPBO 1015) con una copertina diversa.\nIl disco.\nLe due canzoni sono scritte, sia per il testo che per la musica, da Francesco De Gregori; la produzione e la realizzazione artistica \u00e8 di Edoardo De Angelis, mentre gli arrangiamenti sono di De Angelis e De Gregori.\nL'orchestra d'archi, presente in entrambe le canzoni, \u00e8 diretta dal Maestro Luigi Zito.\nLe registrazioni sono state effettuate presso lo Studio 38 in Roma (di propriet\u00e0 dell'Apollo) da Aurelio Rossitto e Ivano Casoni, mentre i missaggi sono stati effettuati presso il Re - Recording 1 della RCA in Roma da Sergio Patucchi con Edoardo De Angelis e Francesco De Gregori.\nLa fotografia di de Gregori presente in copertina \u00e8 di Giorgio Lo Cascio, ed \u00e8 la stessa che \u00e8 sulla copertina dell'album \"Alice non lo sa\", pubblicato nello stesso anno, che contiene entrambe le canzoni.\nIl disco entr\u00f2 in classifica nell'estate del 1973, arrivando fino alla ventinovesima posizione; secondo quanto dichiarato dallo stesso De Gregori, al momento dell'uscita vendette circa tremila copie, mentre l'album ne vendette il doppio.\n\"Alice\".\nLa canzone partecip\u00f2 a Un disco per l'estate 1973, classificandosi all'ultimo posto; con gli anni diventer\u00e0, per\u00f2, una delle canzoni pi\u00f9 note di De Gregori.\nIl testo accosta varie immagini, corrispondenti ai pensieri della Alice del titolo: questa \u00e8 una ragazza che osserva tranquilla ci\u00f2 che le accade attorno. Nella prima strofa vengono accostate Irene, ragazza che medita il suicidio (cui De Gregori dedicher\u00e0 una canzone omonima) e Lili Marleen vista in una locandina, sempre bellissima nonostante la sua et\u00e0, e gi\u00e0 citata nella canzone \"Famous blue raincoat\" di Leonard Cohen. Il ritornello parla invece di un ragazzo che, costretto a sposarsi per aver messo incinta la sua ragazza, durante la cerimonia grida di non voler pi\u00f9 il matrimonio, causando lo sdegno dei presenti. Nella seconda strofa, quella di Cesare Pavese (\"...e Cesare perduto nella pioggia sta aspettando da sei ore il suo amore ballerina\") che, nel 1925, si ammal\u00f2 di pleurite rimanendo a lungo sotto la pioggia per aspettare una cantante ballerina di variet\u00e0 in un locale frequentato dagli studenti, della quale si era innamorato.\nNella terza strofa si parla di un mendicante arabo gravemente ammalato che non ha soldi e nemmeno un posto per dormire. Il verso \u00ab... il mendicante arabo ha qualcosa nel cappello...\u00bb era, in origine, stato scritto da De Gregori come \u00ab...il mendicante arabo ha un cancro nel cappello...\u00bb; venne per\u00f2 censurato dalla RAI con la seguente motivazione: \"La canzone va in onda in spazi appositi e in orari anche intorno a mezzogiorno e alla gente non piace sentir parlare di cancro a quell'ora\".\nFrancesco De Gregori ha sempre cantato la versione originale nelle esibizioni dal vivo.\nOgni strofa si conclude con il verso \"... ma tutto questo Alice non lo sa\": la ragazza osserva tutti quelli che le ruotano intorno, ma in realt\u00e0 rimane sempre estranea ai piccoli grandi drammi che accadono loro.\nInclusione in altri album.\nLa canzone \u00e8 stata cantata e inclusa in album dal vivo diverse volte con diversi arrangiamenti da De Gregori:\nInoltre la canzone \u00e8 stata cantata in duetto da De Gregori con Luciano Ligabue nel 2014 come \"primo singolo\" dell'album \"Vivavoce\".\nCover.\nNel corso degli anni la canzone di De Gregori ha avuto numerose cover; la prima, in ordine cronologico, \u00e8 stata quella realizzata dalla Schola Cantorum nel 1975 e contenuta nel loro album \"Coromagia\".\nDa ricordare anche la versione incisa da Fiorella Mannoia nell'album dedicato ai cantautori realizzato in occasione della sua partecipazione alla trasmissione televisiva \"Premiatissima\" nel 1984.\nUna versione \u00e8 stata incisa anche da Mia Martini nel 1983 nell'album \"Miei compagni di viaggio\".\nInoltre \u00e8 stata incisa da Enrico Ruggeri nell'album di cover Contatti, e da Interno 17 &amp; Val\u00e8ry Larbaud nell'album tributo Con quali occhi... (Un Omaggio A Francesco De Gregori) nel 2007, allegato alla rivista musicale \"Il Mucchio Extra\" N. 24 - Inverno 2007.\n\"I musicanti\".\nCanzone molto breve, con la musica basata sull'orchestra d'archi (il cui intro riprende il giro di accordi de \"La casa di Hilde\"); il testo racconta i preparativi di un gruppo di musicisti che si preparano a suonare (\"I musicanti accordano il violino, / stasera suoneranno sulla luna, / e non importa niente se la gente nel caff\u00e8 non capir\u00e0 la loro anima. / I musicanti non piangono mai\"). Si fa riferimento pure ai musicanti di Brema."}
{"id": "1247808", "revid": "767487", "url": "https://it.wikipedia.org/wiki?curid=1247808", "title": "Pedro (Pok\u00e9mon)", "text": ""}
{"id": "1247814", "revid": "292855", "url": "https://it.wikipedia.org/wiki?curid=1247814", "title": "Seminarista", "text": "Il seminarista \u00e8 nella Chiesa cattolica colui che frequenta il seminario per la preparazione spirituale, teologica e umana, in vista dell'ordinazione presbiterale.\nSeminarista minore.\nSono definiti \"seminaristi minori\" i ragazzi che frequentano il seminario minore e quindi appartenenti alle fasce d'et\u00e0 corrispondenti alla scuola media ed alla scuola superiore. Essi non sono vincolati al proseguimento degli studi teologici presso il seminario maggiore ma frequentando normali corsi di studio (solitamente di indirizzo classico) e seguendo una modalit\u00e0 di vita comunitaria hanno la possibilit\u00e0 di un primo discernimento vocazionale in vista della scelta di proseguimento o meno. Non sono istituiti di particolari ministeri anche se solitamente prestano servizio come ministranti o catechisti nella propria parrocchia di origine.\nSeminarista maggiore.\nSono definiti \"seminaristi maggiori\" coloro che vengono accettati a frequentare il seminario maggiore per gli studi teologici (a livello accademico e universitario) e la preparazione spirituale in vista del presbiterato.\nDurante il corso di studi (della durata di sei anni) il seminarista maggiore consegue delle precise tappe che caratterizzano il suo itinerario di formazione e che vengono pubblicamente raggiunte durante apposite celebrazioni liturgiche presiedute dal Vescovo. Esse sono:\nAttivit\u00e0 del seminarista.\nScandiscono la giornata del seminarista particolari attivit\u00e0 quotidiane quali lo studio (filosofia, teologia, Sacra Scrittura, diritto canonico, storia ecclesiastica, liturgia), la preghiera (Santa Messa, Liturgia delle ore, Adorazione eucaristica, Lectio divina) e il servizio pastorale (catechesi, servizio liturgico, pastorale giovanile).\nStatistiche.\nLa Chiesa cattolica fornisce alcune statistiche sul numero dei seminaristi e delle ordinazioni sacerdotali, che da essi dipendono. Conosciamo solo il numero delle ordinazioni dei sacerdoti diocesani o secolari, mentre la Chiesa cattolica non fornisce i dati sulle ordinazioni dei sacerdoti appartenenti a ordini religiosi.\nPer l'Italia si pu\u00f2 notare che dopo il vertiginoso calo degli anni '70, il numero dei seminaristi maggiori ha conosciuto una lenta ripresa negli anni '80 e '90, per poi subire un nuovo ridimensionamento nel nuovo millennio. All'andamento dei seminaristi maggiori segue di qualche anno l'andamento delle ordinazioni. In ogni caso il numero di seminaristi e ordinazioni non ha mai pi\u00f9 raggiunto quello del finire degli anni '60.\nDiscorso a parte va fatto per i seminaristi minori, il cui percorso di studi non necessariamente \u00e8 indirizzato al sacerdozio e che non \u00e8 necessario per la preparazione al sacerdozio. Lo sfavore verso questo percorso di studi, accentuatosi nel corso degli anni '90, si \u00e8 arrestato nell'ultimo decennio. Il numero dei seminaristi minori \u00e8 comunque attestato a numeri molto lontani da quelli dei primi anni '90.\nIn Italia, nel 2014, i seminaristi maggiori diocesani erano 5.638, compresi quelli provenienti dall'Ordinariato militare e dalla prelatura della Santa Croce e Opus Dei, costituiti da 2.753 seminaristi diocesani e 2.885 religiosi studenti di filosofia e teologia, mentre le ordinazioni di sacerdoti diocesani sono state 405."}
{"id": "1247815", "revid": "287204", "url": "https://it.wikipedia.org/wiki?curid=1247815", "title": "\u017deleznogorsk (Oblast' di Kursk)", "text": "\u017deleznogorsk (anche traslitterato come \"Zheleznogorsk\") \u00e8 una citt\u00e0 della Russia occidentale, nell'oblast' di Kursk, 130 km a nordovest del capoluogo Kursk; \u00e8 capoluogo dell'omonimo distretto.\nLa citt\u00e0 risale al 1957; \u00e8 stata costruita come citt\u00e0 mineraria per lo sfruttamento dell'abbondante minerale di ferro estratto nella cosiddetta \"anomalia magnetica di Kursk\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1247816", "revid": "767487", "url": "https://it.wikipedia.org/wiki?curid=1247816", "title": "Gardenia (personaggio)", "text": ""}
{"id": "1247820", "revid": "767487", "url": "https://it.wikipedia.org/wiki?curid=1247820", "title": "Marzia (personaggio)", "text": ""}
{"id": "1247822", "revid": "729019", "url": "https://it.wikipedia.org/wiki?curid=1247822", "title": "Desecheo", "text": "Desecheo \u00e8 una piccola isola dell'arcipelago di Porto Rico situata in quella fascia di mare compresa tra la Repubblica Dominicana e Porto Rico, chiamata stretto della Mona, che collega il mar dei Caraibi con l'oceano Atlantico. Dista 21 km dalla costa occidentale di Porto Rico.\nAssieme all'isola Monito e all'isola della Mona, 40\u00a0km a sud-ovest, rappresenta una circoscrizione del comune di Mayag\u00fcez. La superficie totale delle tre isole \u00e8 di circa 57 km\u00b2 e rappresenta il 28.3% dell'intera area comunale."}
{"id": "1247823", "revid": "73843", "url": "https://it.wikipedia.org/wiki?curid=1247823", "title": "Cimitero greco-ortodosso", "text": "Il cimitero greco-ortodosso \u00e8 uno spazio cimiteriale ubicato lungo l'attuale via Mastacchi a Livorno.\nSi trova in un'area confinante col cimitero della Congregazione olandese alemanna.\nStoria.\nLa comunit\u00e0 greco ortodossa di Livorno, dopo aver innalzato la propria chiesa in via della Rosa Bianca (1760), ebbe il permesso di costruire un primo cimitero nei pressi del torrente Riseccoli (1773), nell'area di fronte alla quale sorger\u00e0 successivamente il Cisternone. Si ritiene che questo piccolo spazio cimiteriale, chiuso verso il 1840 a seguito dello sviluppo della citt\u00e0, abbia ispirato anche il poeta Giovanni Pascoli in un suo componimento:\nDal 1840 i membri della comunit\u00e0 ortodossa furono sepolti nel nuovo cimitero di via Mastacchi, progettato da Olinto Paradossi. Qui fu innalzata anche una cappella, intitolata alla Dormizione, oggi sede del culto greco ortodosso dopo la demolizione, avvenuta nel 1942, della chiesa della Santissima Trinit\u00e0.\nIl pi\u00f9 antico cimitero invece fu smantellato negli anni successivi alla prima guerra mondiale per far posto ad una villa dal gusto eclettico. Solo pochi decenni dopo, intorno agli anni sessanta, la villa fu rasa al suolo e sostituita da un grande palazzo sede degli uffici tributari. Progettato da Lando Bartoli, il nuovo edificio era denominato \"palazzo di vetro\" per via delle finestre a nastro che alleggerivano le facciate; caratteristica, questa, che si \u00e8 persa a seguito della sua trasformazione in condominio, nei primi anni duemila.\nDescrizione.\nIl cimitero di via Mastacchi presenta una superficie rettangolare ed \u00e8 caratterizzato dalla presenza di due edifici: la casa del custode e la cappella della Dormizione.\nLa prima \u00e8 posta in comune col confinante cimitero olandese; in stile neoclassico, con una finestra semicircolare di derivazione romana, \u00e8 sormontata da una piccola ed insolita torretta archiacuta.\nLa seconda invece \u00e8 una caratteristica struttura absidata, aperta al centro da una piccola cupola. Qui \u00e8 possibile ammirare una raffinata iconostasi, realizzata nella prima met\u00e0 del XIX secolo da Ferdinando Magagnini e Francesco Parri, con dipinti ad olio di Carlo Morelli. Inoltre, all'interno della cappella sono collocate le tombe delle famiglie Rodocanacchi e Maurogordato, quest'ultima gi\u00e0 proprietaria, con i suoi diversi rami, di una splendida villa sulle colline intorno alla citt\u00e0 e di un palazzo lungo il Fosso Reale; il nome dei Rodocanacchi \u00e8 invece legato alla grande villa di Monterotondo, ubicata proprio in prossimit\u00e0 di quella della famiglia Maurogordato.\nNel cimitero, dove si trova peraltro il sepolcro della poetessa Angelica Palli (1798 - 1875), si innalzano poi numerosi monumenti marmorei, alcuni dei quali realizzati da Paolo Emilio Demi e da Temistocle Guerrazzi, fratello del celebre Francesco Domenico. Il cimitero ha accolto, inoltre, tombe di russi e rumeni di credo ortodosso."}
{"id": "1247827", "revid": "57342", "url": "https://it.wikipedia.org/wiki?curid=1247827", "title": "Joseph Hilaire Pierre Ren\u00e9 Belloc", "text": ""}
{"id": "1247828", "revid": "155613", "url": "https://it.wikipedia.org/wiki?curid=1247828", "title": "Cimitero greco ortodosso", "text": ""}
{"id": "1247833", "revid": "767487", "url": "https://it.wikipedia.org/wiki?curid=1247833", "title": "Omar (Pok\u00e9mon)", "text": ""}
{"id": "1247834", "revid": "155613", "url": "https://it.wikipedia.org/wiki?curid=1247834", "title": "Chiesa greco ortodossa della Santissima Trinit\u00e0", "text": ""}
{"id": "1247839", "revid": "46291", "url": "https://it.wikipedia.org/wiki?curid=1247839", "title": "Lysimachia nummularia", "text": "Lysimachia nummularia \u00e8 una pianta strisciante appartenente alla famiglia Myrsinaceae.\nDistribuzione e habitat.\n\u00c8 originaria dell'Europa ma si \u00e8 diffusa rapidamente in tutto il mondo, si trova per lo pi\u00f9 a ridosso di piccoli ruscelli e laghi.\nColtivazione.\nViene coltivata anche nei giardini come pianta ornamentale, la sua crescita deve per\u00f2 essere controllata per evitare che, crescendo domini sulle altre piante, soffocandole.\nL'uomo ha selezionato una variet\u00e0, \"aurea\" essa ha foglie tendenti al giallino ed \u00e8 meno invadente di quella originaria.\nSe acclimatata gradualmente pu\u00f2 adattarsi a vivere anche in acquario."}
{"id": "1247844", "revid": "121676762", "url": "https://it.wikipedia.org/wiki?curid=1247844", "title": "Classifica mondiale della FIBA", "text": "La classifica mondiale della FIBA \u00e8 una lista delle migliori nazionali di pallacanestro stilata periodicamente dalla Federazione Internazionale Pallacanestro.\nSi compone di una classifica maschile e di una femminile, che prendono in considerazione i risultati delle maggiori competizioni cestistiche mondiali: i mondiali maschili e femminili, il torneo olimpico, i campionati continentali. Vi \u00e8 poi una classifica combinata, che include i risultati considerati per la compilazione della classifica maschile e femminile, pi\u00f9 i risultati nei mondiali under-19 e under-17, e nei tornei continentali under-18 e under-16 (sia maschili, sia femminili).i punti \nsono molti\nClassifiche.\nElenco delle migliori 20 squadre.\nModalit\u00e0 di calcolo.\nSolo i tornei ufficiali organizzati dalla FIBA assegnano un punteggio. Ogni torneo FIBA ha un coefficiente che dipende dalla difficolt\u00e0 dell'evento data dal valore delle squadre partecipanti.\nIl calcolo del coefficiente prende in considerazione i tornei giocati nell'arco di due cicli olimpici, quindi otto anni. Compiuto il ciclo, il torneo pi\u00f9 vecchio viene eliminato dal conteggio in favore del pi\u00f9 recente."}
{"id": "1247851", "revid": "767487", "url": "https://it.wikipedia.org/wiki?curid=1247851", "title": "Ferruccio (personaggio)", "text": ""}
{"id": "1247853", "revid": "1543377", "url": "https://it.wikipedia.org/wiki?curid=1247853", "title": "Elizovo", "text": "Elizovo (anche traslitterato come \"Yelizovo\" o \"Jelizovo\") \u00e8 una cittadina dell'estremo oriente russo, situata nel Territorio della Kam\u010datka; sorge a poca distanza (30 km) dal capoluogo regionale Petropavlovsk-Kam\u010datskij, della quale ospita l'aeroporto internazionale.\nGeografia fisica.\nClima.\nNonostante il fatto che Elizovo si trovi a circa 30\u00a0km dal capoluogo della regione, qui il clima \u00e8 leggermente diverso da quello di Petropavlovsk-Kam\u010datskij. In inverno vi sono sempre pochi gradi in meno rispetto al capoluogo regionale, tuttavia la velocit\u00e0 media annuale del vento \u00e8 minore rispetto a quella dello stesso. Il manto nevoso della citt\u00e0 di Elizovo scende due settimane prima rispetto al centro regionale. In estate ci sono temperature pi\u00f9 elevate (superiori ai 30\u00b0). Il numero dei giorni in cui \u00e8 presente la nebbia \u00e8 decisamente inferiore rispetto a quello di Petropavlovsk-Kam\u010datskij e le gelate autunnali sul terreno possono essere osservate gi\u00e0 dalla met\u00e0 di settembre. In generale il clima di Elizovo, essendo lontano dalla costa, \u00e8 di tipo pi\u00f9 continentale rispetto a quello del capoluogo regionale (solitamente pi\u00f9 caldo d'estate e pi\u00f9 freddo d'inverno). La citt\u00e0 e i suoi dintorni sono una delle aree climatiche pi\u00f9 favorevoli della Kam\u010datka. Qui infatti da tempo \u00e8 molto sviluppata la coltivazione di ortaggi, frutti di bosco e negli ultimi anni anche di frutta (mele, ciliegie, prugne e altre).\nStoria.\nLa citt\u00e0 venne fondata nell'anno 1848 con il nome di \"Staryj Ostrog\" (russo, \u0421\u0442\u0430\u0301\u0440\u044b\u0439 \u041e\u0441\u0442\u0440\u043e\u0301\u0433). Dal 1897 al 1923 prese il nome di \"Zavojko\" in onore del famoso governatore della Kam\u010datka Vasilij Stepanovi\u010d Zavojko (), un ammiraglio russo. Nel 1923 assunse il nome attuale, in onore del comandante del distaccamento partigiano Georgij Matveevi\u010d Elizov (morto in Kam\u010datka nel 1922). Nel 1975 le fu ricostruito lo status di citt\u00e0.\nEconomia.\nLe principali industrie della citt\u00e0 sono quella della pesca e della lavorazione del pesce, l'agricoltura e il turismo.\nFino al dicembre 2007 il capo della citt\u00e0 era Nikolaj Michailovi\u010d Piskun, dall'ottobre del 2008 fu A. I. Cyganenko. Dal settembre 2011 fu A. A. \u0160ergal'din e da ottobre 2015 il capo della citt\u00e0 \u00e8 E. I. Rjabceva.\nInfrastrutture e trasporti.\nAttraverso Elizovo passa l'autostrada Petropavlovsk-Kam\u010datskij-Ust'-Kam\u010datsk. All'ingresso di Elizovo, dalla parte di Petropavlovsk-Kam\u010datskij, si trova l'aeroporto internazionale di Elizovo. Il trasporto urbano \u00e8 gestito da delle linee di autobus.\nLuoghi di interesse.\n\u2022Museo di storia locale di Elizovo.\n\u2022Museo della riserva naturale del Kronockij.\n\u2022Monumento a Vladimir Lenin.\n\u2022Monumento a Georgij Elizov."}
{"id": "1247856", "revid": "15431", "url": "https://it.wikipedia.org/wiki?curid=1247856", "title": "Ferrovia Lucca - Aulla", "text": ""}
{"id": "1247858", "revid": "15431", "url": "https://it.wikipedia.org/wiki?curid=1247858", "title": "Ferrovia Cecina - Volterra", "text": ""}
{"id": "1247859", "revid": "767487", "url": "https://it.wikipedia.org/wiki?curid=1247859", "title": "Bianca (Pok\u00e9mon)", "text": ""}
{"id": "1247862", "revid": "1534511", "url": "https://it.wikipedia.org/wiki?curid=1247862", "title": "Antica Prussia", "text": "L'Antica Prussia fu una regione che si estendeva dalla costa sud-orientale del Mar Baltico fino alla Terra dei laghi della Masuria, chiamato \"Brus\" nelle carte dell'VIII secolo del Geografo Bavarese. Gli storici precedenti avevano documentato i popoli prussiani come \"orientali\", con Tacito che si riferiva ad essi come \"Aesti\" . La Prussia fu segnalata ancora in relazione ad Adalberto di Praga, un missionario cristiano inviato da Boleslao I di Polonia per convertire i prussiani, ma che fu poi ucciso da essi nel 997. I reperti archeologici in Prussia suggeriscono una continua presenza nella regione, fino almeno al 2000 a.C. Il popolo baltico parlava una gran variet\u00e0 di lingue, tra le quali l'antico prussiano che apparteneva alle ramo occidentale del gruppo delle lingue baltiche. Ad essa sono legate le moderne rappresentatrici di questo gruppo, cio\u00e8 la lingua lettone e quella lituana, del ramo baltico orientale.\nNella preistoria, la parte orientale dell'area era abitata dai baltici orientali, mentre i baltici occidentali (inclusi i prussiani) abitavano la Sambia e le aree ad ovest. Nei tempi, i baltici occidentali si consolidarono nella nazione prussiana, mentre i baltici orientali si consolidarono in parte della nazione lituana."}
{"id": "1247863", "revid": "15431", "url": "https://it.wikipedia.org/wiki?curid=1247863", "title": "Ferrovia Pisa - Tirrenia - Livorno", "text": ""}
{"id": "1247865", "revid": "339392", "url": "https://it.wikipedia.org/wiki?curid=1247865", "title": "Ferrovia Poggibonsi - Colle val d'Elsa", "text": ""}
{"id": "1247869", "revid": "80339", "url": "https://it.wikipedia.org/wiki?curid=1247869", "title": "Yelizovo", "text": ""}
{"id": "1247870", "revid": "44939", "url": "https://it.wikipedia.org/wiki?curid=1247870", "title": "DNA polimerasi", "text": ""}
{"id": "1247871", "revid": "74173", "url": "https://it.wikipedia.org/wiki?curid=1247871", "title": "Vecchia Prussia", "text": ""}
{"id": "1247872", "revid": "80339", "url": "https://it.wikipedia.org/wiki?curid=1247872", "title": "Jelizovo", "text": ""}
{"id": "1247874", "revid": "767487", "url": "https://it.wikipedia.org/wiki?curid=1247874", "title": "Corrado (Pok\u00e9mon)", "text": ""}
{"id": "1247875", "revid": "3082", "url": "https://it.wikipedia.org/wiki?curid=1247875", "title": "Yazdegerd III", "text": ""}
{"id": "1247876", "revid": "15431", "url": "https://it.wikipedia.org/wiki?curid=1247876", "title": "Ferrovia Giuncarico - Ribolla", "text": ""}
{"id": "1247883", "revid": "1845707", "url": "https://it.wikipedia.org/wiki?curid=1247883", "title": "Officine Meccaniche Giovanni Cerutti", "text": "La Officine Meccaniche Giovanni Cerutti S.p.A. era una societ\u00e0 per azioni italiana con sede a Casale Monferrato (AL), che operava nel settore della progettazione e costruzione di macchine ed attrezzature per la stampa, soprattutto rotocalco e flexografica.\nStoria.\nLa societ\u00e0 nasce ufficialmente a Casale Monferrato nel 1920 ad opera di Giovanni Cerutti, proseguendo la tradizione di famiglia nel settore delle costruzioni meccaniche, attivit\u00e0 avviata dal padre Giuseppe attorno al 1880.\nInizialmente la societ\u00e0 opera anch'essa genericamente nelle costruzioni meccaniche, ma a poco a poco orienta la sua attivit\u00e0 prevalente nel settore della stampa; sar\u00e0 tuttavia soltanto nel dopoguerra che l'ingresso nel settore delle macchine da stampa avverr\u00e0 a pieno titolo: \u00e8 infatti del 1949 la consegna ad un'azienda di Varsavia (Polonia) della prima macchina rotocalco interamente progettata e costruita dalla Cerutti.\nUn'altra importante tappa \u00e8 rappresentata, nel 1950, dalla prima installazione in Italia di una macchina rotocalco di grandi dimensioni, esattamente per il quotidiano milanese \"Il Tempo\".\nLa crescita prosegue e nel 1956 viene inaugurato un nuovo stabilimento a Casale Monferrato, mentre nello stesso anno viene installata la prima macchina Cerutti presso la Arnoldo Mondadori Editore.\nLe aumentate esigenze produttive portano nel 1969 all'avvio della costruzione di un nuovo stabilimento a Vercelli, mentre il 1973 segna un'altra tappa nell'espansione internazionale del gruppo con la consegna della prima macchina per la stampa su imballaggi in Giappone, alla \"Tokyo Paper Company\".\nAnche il campo di applicazione delle macchine si allarga progressivamente e nel 1985 viene installato il primo impianto di stampa flessografica per giornali presso il quotidiano \"La Repubblica\".\nSempre cresciuta per linee interne, a partire dagli anni novanta la societ\u00e0, oltre a costituire a Candia Lomellina la controllata \"Componenti Grafici s.r.l.\", avvia una politica di acquisizioni prima in Italia e poi all'estero:\nLe ultime tappe dello sviluppo del gruppo sono costituite dall'apertura di un centro ricerche accanto allo stabilimento di Vercelli nel 2003 e di un centro ricerche dedicato al software ed all'engineering a Trivandrum (India) nel 2004.\nCon l'arrivo del digitale (che mette in crisi la stampa su carta) e della pandemia (calo degli ordini). l'azienda entra in crisi. Nel novembre 2020 viene costituito il gruppo Cerutti, una newco nata dall'unione delle piemontesi Officine meccaniche Cerutti di Casale Monferrato e Cerutti packaging equipment di Vercelli. Ma la newco viene mandata in liquidazione dopo meno di sei mesi.\nA fine del 2021 viene acquistata dalla Bobst Italia S.p.A., con sede a San Giorgio Monferrato (AL) e parte del gruppo svizzero Bobst.\nStruttura e dimensioni storiche del gruppo.\nNel periodo di massima espansione, il gruppo Cerutti poteva contare su:\nNell'esercizio 2006 il gruppo Cerutti ha sviluppato un fatturato di circa 262 milioni di Euro, di cui 163 milioni la sola capogruppo, occupando 1237 dipendenti.\nCollegamenti esterni.\nSito ufficiale"}
{"id": "1247885", "revid": "15431", "url": "https://it.wikipedia.org/wiki?curid=1247885", "title": "Ferrovia Roma - Formia - Napoli", "text": ""}
{"id": "1247886", "revid": "363629", "url": "https://it.wikipedia.org/wiki?curid=1247886", "title": "TREVI (Comunit\u00e0 Europea)", "text": "TREVI \u00e8 stata una cooperazione intergovernativa - o forum - di funzionari nazionali dei ministeri della Giustizia e degli Interni della Comunit\u00e0 Europea che \u00e8 stata creata nel corso del Consiglio europeo tenutosi a Roma l'1 e 2 dicembre 1975.\nHa cessato di esistere quando \u00e8 stato integrato nel terzo pilastro \"Giustizia e affari interni\" (GAI) dell'Unione europea (UE) all'entrata in vigore del Trattato di Maastricht nel 1992.\nLa prima riunione di TREVI a livello di alti funzionari si tenne a Roma, dove si trova la famosa Fontana di Trevi e la riunione fu presieduta da un olandese dal nome di Fonteijn (che si traduce come fontana). In realt\u00e0 la dicitura TREVI secondo fonti francesi stava per \"Terrorisme, Radicalisme, Extr\u00e9misme, Violence et Internationale\".\nLa creazione di TREVI fu la risposta a diversi atti terroristici, in particolare la presa di ostaggi e il massacro accaduto durante i Giochi olimpici del 1972 a Monaco di Baviera e l'incapacit\u00e0 di Interpol in quel momento di assistere efficacemente i paesi europei nella loro lotta contro questi terroristi. Tuttavia, mentre TREVI inizialmente era destinato a coordinare le risposte alla lotta al terrorismo tra i governi europei, estese gradualmente la propria funzione a molte altre questioni di polizia transfrontaliera tra i membri della Comunit\u00e0 europea.\nMolte delle pratiche e gran parte della struttura dell'ex terzo pilastro dell'Unione europea sono state fondate sulla base di TREVI."}
{"id": "1247888", "revid": "1543377", "url": "https://it.wikipedia.org/wiki?curid=1247888", "title": "Metile", "text": "Il metile (o gruppo metilico) \u00e8 il primo degli alchili ed \u00e8 un gruppo funzionale costituito da un atomo di carbonio legato a tre atomi di idrogeno, avente formula \u2013CH3, dove l'atomo di carbonio \u00e8 tetraedrico, il C \u00e8 ibridato \"sp\"3, come nel metano da cui il nome e la struttura derivano. Spesso nelle formule di struttura \u00e8 abbreviato in Me: MeOH sta a indicare l'alcool metilico CH3OH (metanolo). Nella nomenclatura sostitutiva una molecola in cui tale gruppo \u00e8 presente assume il prefisso \"metil-\", eventualmente preceduto dal numero dell'atomo di carbonio cui esso \u00e8 legato: CH3-CH(CH3)-CH2-CH3 indica il 2-metilbutano.\n\u00c8 l'alchile pi\u00f9 semplice e si differenzia da tutti gli altri (primari, secondari, terziari) per non avere alcun atomo di carbonio unito a quello principale. Per tale motivo \u00e8 anche l'alchile avente il minimo ingombro sterico, il suo raggio di van der Waals \u00e8 riportato essere 200\u00a0pm (2,00\u00a0\u00c5), mentre quello dell'atomo di idrogeno \u00e8 120\u00a0pm (1,20\u00a0\u00c5). Nei riguardi della sua reattivit\u00e0 in molecole organiche il metile \u00e8 in grado di stabilizzare un carbocatione adiacente sia per effetto induttivo +\"I\", che per effetto iperconiugativo; sempre per effetto iperconiugativo stabilizza un legame \u03c0 vicino in alcheni, alchini e idrocarburi aromatici; stabilizza in certa misura anche un radicale adiacente.\nCome specie chimica a s\u00e9 stante pu\u00f2 presentarsi come specie neutra nel radicale libero CH3\u2022, il radicale metile; nel catione metilico CH3+; nell'anione metilico CH3\u2013; queste specie tutte sono molto reattive.\nIl radicale metile generato in fase condensata o anche in fase gassosa \u00e8 una specie a vita estremamente breve, soggetta a dimerizzare ad etano (CH3-CH3), estrazione di idrogeno (H\u2022) da altre molecole, a dare metano, o estrazione di altri atomi (es. Cl\u2022) per generare altri radicali liberi; oppure unirsi ad altri radicali presenti a dare molecole stabili. Per la sua formazione dall'etano, per omolisi di H3C\u2013CH3, occorrono 356\u00a0kJ/mole; dal metano, per omolisi di H\u2013CH3, 439\u00a0kJ/mol. \u00c8 ancora in fase di studio la struttura del radicale libero CH3\u2022, che sembra essere planare, o ameno approssimativamente tale.\nIl corrispondente catione CH3+ (il pi\u00f9 semplice carbocatione) ha una struttura planare in cui l'atomo di carbonio ha ibridazione \"sp2\" e si trova al centro di un triangolo equilatero i cui vertici sono occupati dai 3 atomi di idrogeno (simmetria \"D\"3h). L'energia di ionizzazione di CH3\u2022 ammonta a 9,84\u00a0eV, molto meno di H\u2022 (13,60\u00a0eV), ma maggiore di quella della gran parte dei metalli. La specie che somiglia pi\u00f9 da vicino ad un catione metile in fase condensata \u00e8 probabilmente lo ione metildiazonio CH3\u2013N+\u2261N (ottenuto ad es. per protonazione del diazometano) nel quale il legame tra C e N \u00e8 stato descritto come una interazione piuttosto debole, con una carica stimata su C di +0,840\u00a0\"e\", facilmente soggetta a rompersi eteroliticamente in CH3+ e una molecola N2.\nIl corrispondente anione, CH3\u2013, ha struttura piramidale (C \"sp\"3), quindi a simmetria \"C\"3v, ma \u00e8 soggetto ad inversione ad ombrello, come la molecola di ammoniaca, con la quale esso \u00e8 precisamente isoelettronico; la barriera di inversione \u00e8 stata valutata in 2,06\u00a0kcal/mol (0,492\u00a0kJ/mol). L'inversione di CH3\u2013 \u00e8 di gran lunga pi\u00f9 facile che in NH3, in cui la barriera \u00e8 circa 50 volte maggiore (24,7\u00a0kJ/mol). L'affinit\u00e0 elettronica del radicale CH3\u2022 ammonta a solo 0,080\u00a0eV, un ordine di grandezza minore di quella di H\u2022 (0,75\u00a0eV), e la sua elettronegativit\u00e0 di gruppo \u00e8 stata valutata essere \"\u03c7\"\u00a0\u2248\u00a02,3 in scala Pauling, leggermente maggiore di quella di H (2,2). L'anione metilico, ottenibile in fase gassosa, \u00e8 ivi una delle basi pi\u00f9 forti che si conoscano, eccettuati gli anioni dinegativi come O2\u2013: la sua affinit\u00e0 protonica \u00e8 1712\u00a0kJ/mol, ben maggiore di quella dello ione idruro (1675\u00a0kJ/mol), che \u00e8 gi\u00e0 una base molto forte. Le specie chimiche che in fase condensata somigliano all'anione metilico sono ad esempio i metiluri di metalli molto attivi, principalmente di metalli alcalini, come ad esempio CH3\u2013Li (metillitio, in terminologia organica). In questo la carica stimata su C ammonta a -0,506\u00a0\"e\".\nBiochimica.\nIn biochimica, i gruppi metilici rappresentano dei radicali deputati alla trasmissione di alcuni tra i segnali intracellulari pi\u00f9 delicati.\nLa S-adenosil-metionina (SAM), un metabolita intermedio derivato dalla metionina e dall'ATP, tramite enzimi specifici pu\u00f2 cedere il suo gruppo metilico sia a proteine che ad acidi nucleici, soprattutto il DNA.\nLa metilazione del DNA e degli istoni, rappresenta infatti un evento biochimico legato sia alla proliferazione che al differenziamento cellulare.\nTramite le protein-metiltrasferasi (PRMTs), la metilazione dei substrati proteici ne garantisce delle funzioni catalitiche o di stabilit\u00e0 particolari; oppure la migrazione di proteine verso compartimenti cellulari specifici.\nNel caso del DNA, gli enzimi DNA-C-metiltrasferasi (DNMTs), cedono il radicale metile dalla SAM ad un residuo di citosina sul carbonio 5 dell'anello.\nLa metilazione avviene in corrispondenza di zone del DNA ricche di citosine affiancate da guanine (isole CG). Una volta metilate, queste isole diventano bersaglio di proteine \"cappio\" sensibili alla presenza di metil-citosine, le quali impediscono stabilmente che il DNA di quella regione genica venga trascritto.\nLa metilazione di quel punto ha portato alla repressione trascrizionale di quel gene o gruppo di geni. Nel caso di cellule rinnovabili, la reazione non \u00e8 facilmente reversibile e conduce la cellula a scegliere un programma genetico che da immatura (blasto) la porter\u00e0 ad un fenotipo orientato (cellula muscolare, epatica, neuronale, ecc.).\nLa reazione \u00e8 invece favorita nel caso delle cellule tumorali dove la malignit\u00e0, e l'acquisizione di propriet\u00e0 biochimiche che la cellula non possedeva prima, sono da imputare ad una maggiore eliminazione delle proteine \"cappio\", o all'inattivazione delle DNMTs.\nTerapie.\nIn terapia esistono alcuni farmaci che inibiscono le DNMTs ed inducono le cellule sia normali che tumorali a differenziarsi.\nLa 5-azacitidina, derivato azotato della citosina, mima il substrato citosinico nella molecola del DNA ed inganna l'enzima che cos\u00ec non metila bene il DNA. La cellula viene cos\u00ec forzata a scegliere un programma genetico terminale.\nLa 5-azacitidina ha trovato e tuttora trova impiego nella terapia delle mielodisplasie, dove il rischio delle cellule midollari di convertirsi in blasti leucemici \u00e8 molto alto.\nIn laboratorio \u00e8 il farmaco preferito per trattare le colture di cellule animali ed umane in modo da studiare i meccanismi intimi, ed ancora molto oscuri, del differenziamento cellulare."}
{"id": "1247889", "revid": "6923", "url": "https://it.wikipedia.org/wiki?curid=1247889", "title": "Frederick Henry Royce", "text": ""}
{"id": "1247895", "revid": "15431", "url": "https://it.wikipedia.org/wiki?curid=1247895", "title": "Ferrovia Torre Annunziata - Castellammare di Stabia - Gragnano", "text": ""}
{"id": "1247897", "revid": "486946", "url": "https://it.wikipedia.org/wiki?curid=1247897", "title": "Herman Toothrot", "text": ""}
{"id": "1247900", "revid": "339392", "url": "https://it.wikipedia.org/wiki?curid=1247900", "title": "Linea ad alta velocit\u00e0 Colonia - Francoforte", "text": ""}
{"id": "1247902", "revid": "767487", "url": "https://it.wikipedia.org/wiki?curid=1247902", "title": "Dawn (Pok\u00e9mon)", "text": ""}
{"id": "1247904", "revid": "767487", "url": "https://it.wikipedia.org/wiki?curid=1247904", "title": "Metino", "text": "Un gruppo metinico o metino \u00e8 un gruppo funzionale trivalente costituito da un atomo di carbonio legato a un atomo di idrogeno \nI ponti metinici sono presenti, ad esempio, nelle porfirine, dove legano tra di loro i quattro gruppi pirrolici."}
{"id": "1247905", "revid": "339392", "url": "https://it.wikipedia.org/wiki?curid=1247905", "title": "Linea ad alta velocit\u00e0 Hannover - W\u00fcrzburg", "text": ""}
{"id": "1247906", "revid": "287204", "url": "https://it.wikipedia.org/wiki?curid=1247906", "title": "Franck Sauz\u00e8e", "text": ""}
{"id": "1247910", "revid": "536159", "url": "https://it.wikipedia.org/wiki?curid=1247910", "title": "Linea ad alta velocit\u00e0 Norimberga - Ingolstadt - Monaco di Baviera", "text": ""}
{"id": "1247912", "revid": "38120", "url": "https://it.wikipedia.org/wiki?curid=1247912", "title": "Gilberto (personaggio)", "text": ""}
{"id": "1247916", "revid": "6923", "url": "https://it.wikipedia.org/wiki?curid=1247916", "title": "BMW 2800", "text": ""}
{"id": "1247924", "revid": "6923", "url": "https://it.wikipedia.org/wiki?curid=1247924", "title": "Stazione di Napoli Mergellina", "text": "Napoli Mergellina \u00e8 una fermata ferroviaria italiana della citt\u00e0 di Napoli, situata nell'omonima zona, nel quartiere Chiaia.\nLa fermata si trova a circa trecento metri dall'omonimo porticciolo, da dove partono gli aliscafi per le isole del golfo di Napoli.\nStoria.\nL'impianto, in origine qualificato come stazione e denominato \"Chiaia\", entr\u00f2 in servizio il 20 settembre 1925, con l'attivazione della tratta ferroviaria da Pozzuoli Solfatara a Napoli (la cosiddetta \"metropolitana\").\nNel 1927 assunse la denominazione di \"Napoli Mergellina\".\nDal 5 aprile 2009, al fine di ridurre i tempi delle corse dei treni a lunga percorrenza e regolarizzare il servizio metropolitano, insieme alla stazione di Napoli Campi Flegrei ha perso il collegamento diretto a partire dalla stazione di Roma Termini. Originariamente, i binari erano in tutto 6; a seguito delle opere di realizzazione della linea 6 e del rinnovamento della stazione, i binari 1 e 2 sono stati rimossi ed eliminati, e al loro posto \u00e8 stata realizzata una superficie pedonale che unisce il marciapiede del fabbricato a quello dell'ex binario 3, ora 1. Nel corso di ulteriori lavori sono stati rimossi anche i binari 5 e 6 (sostituiti da una vasta area asfaltata), nonch\u00e9 tutti gli scambi e deviatoi (oltre a un preesistente binario tronco lato direzione piazza Amedeo), lasciando in opera solo il 3 e il 4 (dal 10 aprile 2017 rinumerati rispettivamente 1 e 2).\nDal 27 marzo 2017 \u00e8 divenuta fermata impresenziata.\nStrutture e impianti.\nIl fabbricato che prospetta sul Corso Vittorio Emanuele venne eretto nel 1927 su disegno di Gaetano Costa e inaugurato come consuetudine del regime il 28 ottobre.\nL'esterno \u00e8 caratterizzato dalla presenza di decorazioni a stucco, pilastri sporgenti e colonne; il pian terreno \u00e8 decorato da un bugnato rustico che fu realizzato dall\u2019ebanista Raffaele Caputo con l\u2019aiuto di suo figlio Giuseppe.\nDue archi laterali, riccamente decorati, corrispondono ai due accessi della stazione, mentre quello centrale in alto ospita un orologio sorretto da angeli in stucco; di notevole pregio \u00e8 anche la pensilina a sbalzo in ghisa.\nL'interno \u00e8 costituito da due saloni, uno degli arrivi e l'altro delle partenze, entrambi coperti da una volta a botte cassettonata con decorazioni liberty e vetrocemento; tra essi \u00e8 posto un ambiente adibito a punto di ristoro che mette in comunicazione le due grandi sale. Il pavimento \u00e8 marmoreo, mentre ai lati delle sale ci sono biglietterie con tramezzo in legno in stile classico.\nMovimento.\nIn passato (2008) la stazione era servita da collegamenti diretti per Roma Termini. Dal 2009 la stazione (ora fermata impresenziata) \u00e8 servita solamente dai treni metropolitani della linea 2 della metropolitana.\nServizi.\nLa stazione dispone di:\nIn passato disponeva di:"}
{"id": "1247929", "revid": "1983214", "url": "https://it.wikipedia.org/wiki?curid=1247929", "title": "Abu Saiba", "text": "Abu Saiba (arabo: \u0623\u0628\u0648 \u0635\u064a\u0628\u0639) \u00e8 un villaggio nel nord del Bahrain, abitato in maggioranza da sciiti."}
{"id": "1247934", "revid": "10033639", "url": "https://it.wikipedia.org/wiki?curid=1247934", "title": "Giornale Nuovo", "text": ""}
{"id": "1247935", "revid": "230988", "url": "https://it.wikipedia.org/wiki?curid=1247935", "title": "Ferrovia Udine Cividale", "text": ""}
{"id": "1247936", "revid": "125692828", "url": "https://it.wikipedia.org/wiki?curid=1247936", "title": "Aeroporto di Stoccolma-Skavsta", "text": "L'Aeroporto di Stoccolma-Skavsta (IATA: NYO, ICAO: ESKN), un tempo conosciuto anche come Aeroporto di Nyk\u00f6ping, \u00e8 un aeroporto internazionale sito nel comune di Nyk\u00f6ping, a circa 100\u00a0km a sud-ovest di Stoccolma.\n\u00c8 servito da compagnie low-cost. Per anni, la pi\u00f9 importante di queste \u00e8 stata Ryanair che, dopo avere aperto nel 1997 la prima rotta internazionale verso Londra Stansted, ha inaugurato nel 2003 sei nuove linee, tuttavia la compagnia ha lasciato l'aeroporto dopo aver operato gli ultimi voli il 30 ottobre 2021. A seguito di ci\u00f2, la principale compagnia rimasta operativa \u00e8 Wizz Air.\nStoria.\nL'aeroporto, costruito nel 1942 nel comune di Nyk\u00f6ping, all'interno della tenuta di Skavsta, fu chiamato F11 Nyk\u00f6ping e gi\u00e0 alla fine degli anni '40 vantava la pi\u00f9 grande flottiglia di tutta la Svezia. In seguito a un'istanza parlamentare del 1974, la flottiglia fu smantellata nel 1980, e l'aeroporto fu mantenuto come scalo d'emergenza. Il 23 settembre 1984 fu promosso ad aeroporto civile, dietro direttiva del comune di Nyk\u00f6ping. Nel 1991 cambi\u00f2 nome in Aeroporto di Stoccolma-Skavsta. Nel 1998 l'aeroporto fu privatizzato dalla compagnia britannica TBI plc che acquist\u00f2 il 90% delle azioni dal comune.\nPer un breve periodo, nel 2005, l'aeroporto fece da scalo alla linea Boston-Helsinki della Finnair, ruolo successivamente conferito al pi\u00f9 capiente Aeroporto di Stoccolma-Arlanda. "}
{"id": "1247937", "revid": "1793900", "url": "https://it.wikipedia.org/wiki?curid=1247937", "title": "Rete tranviaria interurbana della Northern Virginia", "text": "La Northern Virginia trolleys fu la prima linea tranviaria o electric railway, nella Virginia settentrionale ed apr\u00ec nel 1892. Poi si un\u00ec ad un unico sistema tranviario metropolitano (il Washington-Virginia Railway), che divenne il successore di questo e di ulteriori altre linee di collegamento tra il centro di Washington, Rosslyn e Arlington Junction \u2013 l'odierna Crystal City \u2013 e fuori dall'area fino a Mount Vernon, Fairfax City e Nauck (nella contea di Arlington).\nLa linea tranviaria arriv\u00f2 anche fino ad ovest di Georgetown e Rosslyn attraverso la vecchia linea \"Washington and Old Dominion Railway\" via Leesburg fino alla citt\u00e0 di Bluemont ai piedi delle Blue Ridge Mountains e via Cherrydale e McLean fino al Great Falls Park. Nonostante il successo dei primi tempi, le linee tranviarie furono incapaci di competere con le automobili e fra di loro e, colpite da problemi finanziari dovuti ad un management precario, cessarono di operare negli anni trenta e quaranta.\nLa Northern Virginia trolleys fu originariamente operata da tre differenti compagnie che non si integrarono mai con il sistema viario di Washington. Le linee giacevano in luoghi nei quali la maggior parte delle aree circostanti non si erano sviluppate, e cos\u00ec i treni correvano spesso in binari lontani e separati.\nLe linee della Washington-Virginia Railway terminarono nel centro di Washington, D.C., tra la 12^ e D Street, a Nord Ovest, (all'interno del presente Federal Triangle vicino a Pennsylvania Avenue e il Federal Triangle alla stazione Metrorail) dopo aver attraversato il fiume Potomac vicino al sito dove si trovano i ponti sulla 14\u00aa Strada, passando sopra al Long Bridge e, a partire dal 1906, anche sopra al ponte sull'autostrada. La Washington and Old Dominion Railway entr\u00f2 a Georgetown dopo aver attraversato il fiume Potomac da Rosslyn sopra al ponte dell'acquedotto."}
{"id": "1247943", "revid": "78273", "url": "https://it.wikipedia.org/wiki?curid=1247943", "title": "Yulia Tymo\u0161enko", "text": ""}
{"id": "1247944", "revid": "184755", "url": "https://it.wikipedia.org/wiki?curid=1247944", "title": "FrancoAngeli", "text": "FrancoAngeli \u00e8 una casa editrice italiana specializzata nella pubblicazione di libri e riviste di commercio e open access per l'aggiornamento di professionisti e studiosi, per la formazione universitaria e quella postuniversitaria.\nFondata nel 1955, ha sede a Milano e Roma.\nIl fondatore, Franco Angeli, \u00e8 morto il 3 novembre 2007, all'et\u00e0 di 77 anni. \u00c8 sepolto nel Cimitero Monumentale di Milano; il 2 novembre 2008 il suo nome si \u00e8 meritato l'iscrizione al Famedio dello stesso Monumentale.\nCatalogo.\nHa un catalogo di oltre 25.000 titoli consultabile per argomenti:"}
{"id": "1247945", "revid": "1573940", "url": "https://it.wikipedia.org/wiki?curid=1247945", "title": "Al-Bilad al-Qadim", "text": "al-Bil\u0101d al-Qad\u012bm (, ossia \"citt\u00e0 antica\") \u00e8 una citt\u00e0 del Bahrain, vicino alla citt\u00e0 di Zinj. Prima dell'invasione portoghese era la capitale del Bahrain."}
{"id": "1247947", "revid": "15431", "url": "https://it.wikipedia.org/wiki?curid=1247947", "title": "Ferrovia Bolzano Caldaro", "text": ""}
{"id": "1247950", "revid": "287204", "url": "https://it.wikipedia.org/wiki?curid=1247950", "title": "Merrick la strega", "text": "Merrick la strega \u00e8 un romanzo della serie \"Cronache dei vampiri\" di Anne Rice. Sapientemente, in questo romanzo, la Rice unisce i personaggi delle \"Cronache dei vampiri\" con la \"Saga delle Streghe Mayfair\".\nTrama.\nMerrick, giovane strega appartenente alla famiglia Mayfair e membro dell'Ordine del Talamasca, incontra David Talbot, suo vecchio generale superiore dell'organizzazione, ora in un nuovo corpo vampiresco (dopo lo scambio dei corpi avvenuto ne \"Il ladro di corpi\").\nAttraverso un complicato intreccio di spiriti e apparizioni e dopo aver conosciuto Louis de Pointe du Lac, altro vampiro, Merrick finir\u00e0 per diventare ci\u00f2 che ha sempre combattuto, ovvero un vampiro."}
{"id": "1247952", "revid": "15431", "url": "https://it.wikipedia.org/wiki?curid=1247952", "title": "Ferrovia Bribano Agordo", "text": ""}
{"id": "1247954", "revid": "834", "url": "https://it.wikipedia.org/wiki?curid=1247954", "title": "Luis Del Sol", "text": ""}
{"id": "1247955", "revid": "15431", "url": "https://it.wikipedia.org/wiki?curid=1247955", "title": "Ferrovia Cremona Iseo", "text": ""}
{"id": "1247956", "revid": "597937", "url": "https://it.wikipedia.org/wiki?curid=1247956", "title": "Hikari (Yamaguchi)", "text": " \u00e8 una citt\u00e0 giapponese della prefettura di Yamaguchi."}
{"id": "1247957", "revid": "15431", "url": "https://it.wikipedia.org/wiki?curid=1247957", "title": "Ferrovia Castelvetrano Porto Empedocle", "text": ""}
{"id": "1247959", "revid": "1745361", "url": "https://it.wikipedia.org/wiki?curid=1247959", "title": "Occhio Cupo", "text": "Occhio Cupo \u00e8 un personaggio dei fumetti creato nel 1948 dallo sceneggiatore Giovanni Luigi Bonelli e dal disegnatore Aurelio Galleppini, protagonista della storia principale, di genere avventuroso e cappa e spada, dell'albo quindicinale \"Serie d'Oro Audace\", edito dalle Edizioni Audace. Bonelli considerava \"Occhio Cupo\" tra le cose pi\u00f9 belle da lui scritte, assieme ad alcuni suoi romanzi.\nStoria editoriale.\nNel 1948 Tea Bonelli, moglie separata di Giovanni Luigi Bonelli e direttrice delle Edizioni Audace, vuole rilanciare la sua azienda con nuove produzioni a fumetti. Cos\u00ec, il 31 maggio 1948 scrive una lettera al disegnatore Aurelio Galleppini, residente a Firenze, invitandolo a trasferirsi a Milano per illustrargli due progetti editoriali paralleli: \"Occhio Cupo\" ma anche, di rincalzo, il western \"Tex\".\nPer entrambi i progetti, le sceneggiature sono di Giovanni Luigi Bonelli, e i disegni e le copertine vengono affidati a Galleppini, che si firma Galep. Il disegnatore per documentarsi su costumi e ambientazioni da usare per \"Occhio Cupo\", si reca al cinema a vedere film di cappa e spada e sulla pirateria, abbondanti in quegli anni. Per dare un poco di tregua all'incessante lavoro di Galleppini, alcuni disegni di due avventure di \"Capitan Fortuna\", serie a fumetti di ispirazione salgariana di Rino Albertarelli apparsa per la prima volta nel 1941 sempre per le Edizioni Audace, vennero opportunamente ritoccati e utilizzati per \"Occhio Cupo\".\nLe aspettative e le strategie commerciali per le due testate furono differenti: \"\"Le Edizioni Audace puntavano moltissimo su\" Occhio Cupo\", un personaggio studiato per affascinare i palati fini del fumetto italiano; un po' meno si attendevano da\" Tex Willer\", meno curato nella veste grafica ed editoriale\"\". Infatti \"Occhio Cupo\", come ebbe a dire lo stesso Sergio Bonelli, era \"u\"n albo destinato a una \u00e9lite che capisse un disegno raffinato, curato\"\". \"\"Avevano riposto le proprie speranze in capo a\" Occhio Cupo\", presentato in un innovativo formato ad albo gigante (prototipo del classico 'formato Bonelli', che consentir\u00e0 a Galep di esprimere il meglio di s\u00e9 attraverso un disegno dinamicissimo ed estremamente accurato, di gran lunga superiore agli standard dell'epoca)\"\".\nIl primo episodio, intitolato \"Il giuramento del forzato\", venne pubblicato il 1\u00ba ottobre 1948 dando vita alla \"Serie d'Oro Audace\", al prezzo di copertina di 30 lire, piuttosto caro per l'epoca (basti pensare che \"Tex\", uscito il 30 settembre, viene invece proposto in un economico formato a striscia a 15 lire). La periodicit\u00e0 \u00e8 quindicinale, e il formato \u00e8 di 36 pagine, comprese le copertine. Galep, che per \"Serie d'Oro Audace\" ricopre anche la carica di direttore artistico, lavora senza sosta, dedicando a \"Occhio Cupo\" le ore migliori, quelle del giorno, e a \"Tex\" le ore della sera e della notte, tenuto sveglio dal caff\u00e8 proveniente da quelle caffettiere che talvolta raffigura nelle didascalie.\nSulla \"Serie d'Oro Audace\", in appendice si trovano altre storie disegnate da Galep: una riduzione de \"Il libro della jungla\" su testi di Marcello Serra, apparsa una tavola per numero, purtroppo rimasta incompleta a 12 tavole, e \"Gli schiavi della mezzaluna\", su testi di Franco Baglioni, pubblicata dal 5\u00b0 al 9\u00b0 albo.\nNonostante le aspettative che editore ed autori ripongono nel fumetto, \"Occhio Cupo\" non incontra i favori del pubblico, tant'\u00e8 che Tea Bonelli ne interrompe le pubblicazioni dopo appena 6 uscite (l'ultimo albo, \"L'impresa di Occhio Cupo\", esce il 30 dicembre 1948), sostituendolo nella \"Serie d'Oro Audace\" con le ristampe di \"Orlando l'invincibile\", serie del 1941-42 scritta dallo stesso Giovanni Luigi Bonelli e disegnata da Vittorio Cossio e, in seguito, da Rino Albertarelli. Questa serie \u00e8 ispirata alle gesta del paladino Orlando narrate da Matteo Maria Boiardo e Ludovico Ariosto, e anche per essa Galep realizza copertine inedite. Tea Bonelli chiude la \"Serie d'Oro Audace\" dopo 12 albi, il 15 maggio 1949. Fu invece \"Tex\", contrariamente alle previsioni editoriali, a rivelarsi un successo inatteso, che continua tuttora.\nRistampe\nLa \"Serie d'Oro Audace\" \u00e8 stata ristampata nella sua interezza negli anni '70, in versione anastatica, dalla Golden Comics Club.\nInvece il primo episodio di \"Occhio Cupo\", \"Il giuramento del forzato\", \u00e8 stato riproposto nei seguenti volumi:\nTrama.\nLa serie \u00e8 ambientata nel XVIII secolo nella zona dei Grandi Laghi, nel corso della Guerra franco-inglese. In essa si raccontano le vicende di Carlo Lebeau, un aristocratico francese bandito dal suo paese a causa di un omicidio da lui non commesso. Trasferito coattivamente in Canada, riuscir\u00e0 a fuggire tuffandosi dalla nave prima dell'approdo e, indossando le vesti del giustiziere mascherato \"Occhio Cupo\", sar\u00e0 in grado di dimostrare la propria innocenza facendo arrestare chi lo aveva accusato ingiustamente; sposer\u00e0 Clara Montcain, la ragazza che, a bordo, l'aveva coperto nell'evasione dalla prigionia.\nElenco degli albi.\nAlbi della \"Serie d'Oro Audace\", aventi il titolo della storia principale contenuta:"}
{"id": "1247960", "revid": "15431", "url": "https://it.wikipedia.org/wiki?curid=1247960", "title": "Ferrovia Palermo Corleone San Carlo", "text": ""}
{"id": "1247963", "revid": "339392", "url": "https://it.wikipedia.org/wiki?curid=1247963", "title": "Ferrovia Intra Omegna", "text": ""}
{"id": "1247965", "revid": "15431", "url": "https://it.wikipedia.org/wiki?curid=1247965", "title": "Ferrovia Intra Premeno", "text": ""}
{"id": "1247967", "revid": "72396", "url": "https://it.wikipedia.org/wiki?curid=1247967", "title": "Scolymus hispanicus", "text": " Scolymus hispanicus \u00e8 una specie di pianta angiosperma dicotiledone della famiglia delle Asteraceae.\nEtimologia.\nIl nome generico (\"Scolymus\") deriva dal termine greco \"Skolymos\" che probabilmente indicava le stesse piante. La voce deriva da \"skolos\" (= spine) e fa riferimento alle foglie spinose di queste piante. L'epiteto specifico (\"hispanicus\") indica pi\u00f9 o meno l'areale di origine della pianta.\nIl nome scientifico della specie \u00e8 stato definito per la prima volta dal botanico Carl Linnaeus (1707-1778) nella pubblicazione \" Species Plantarum\" ( Sp. Pl. 2: 813 ) del 1753.\nDescrizione.\nHabitus. La forma biologica \u00e8 emicriptofita bienne (\"H bienn\"), ossia in generale sono piante erbacee con gemme svernanti al livello del suolo e protette dalla lettiera o dalla neve e si distinguono dalle altre per il ciclo vitale biennale. L'habitus si presenta molto spinoso con steli alati. Il ciclo biologico di questa pianta pu\u00f2 essere anche perenne. Negli organi interni sono presenti sia condotti resiniferi che canali laticiferi.\nFusto. I fusti sono eretti e ramosi in modo corimboso e alati. Le ali sono interrotte. Le radici in genere sono di tipo fittonante. Il fusto arriva ad una altezza di 2 - 12 dm.\nFoglie. Le foglie possono essere sia basali che cauline (amplessicauli); sono disposte lungo il fusto in modo alterno. Le lamine sono da ovate a strettamente oblunghe di tipo pennatosetto o pennatopartito con denti profondi a forma deltoide e una grande spina apicale. Il colore \u00e8 verde; la consistenza \u00e8 scarsamente coriacea. Dimensione delle foglie: larghezza 2,5 - 4 cm; lunghezza 12 - 20 cm.\nInfiorescenza. Le infiorescenze di tipo spiciforme sono composte da capolini terminali o ascellari, sia singoli che multipli. I capolini, sessili e avvolti da tre brattee con larghe spine, sono formati da un involucro composto da brattee (o squame) all'interno delle quali un ricettacolo fa da base ai fiori ligulati (o in alcuni casi tubulosi). Gli involucri a forma cilindrica, sono formati da diverse brattee disposte su due serie. Le brattee sono glabre; i bordi sono attenuati verso l'apice ed hanno una spina apicale evidente. Il ricettacolo \u00e8 provvisto di pagliette con ampie ali che racchiudono in alcuni casi gli acheni. Lunghezza dell'involucro: 10 - 20 mm (con un diametro all'antesi di 10 mm).\nFiori. I fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono inoltre ermafroditi e zigomorfi.\nFrutti. I frutti sono degli acheni con pappo. L'achenio, ovoide-compresso, \u00e8 privo di becco. Il pappo \u00e8 formato da una coroncina apicale di squame (da 2 a 4) caduche.\nDistribuzione e habitat.\nFitosociologia.\nAreale alpno.\nDal punto di vista fitosociologico alpino la specie di questa scheda appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Onopordion illyrici\" \u00e8 relativa alle comunit\u00e0 nitrofile di emicriptofite spinose, di grossa taglia dei piani bioclimatici temperati mediterranei. Questa alleanza colonizza gli incolti, i margini stradali e le zone di sosta degli animali di allevamento. La distribuzione \u00e8 relativa ai territori tirrenici e del Mediterraneo orientale. Si trova in Italia centrale, meridionale e nelle Isole.\nSpecie presenti nell'associazione: \"Carduncellus coeruleus\", \"Carduus macrophalus\", \"Carthamus lanatus\", \"Centaurea calcitrapa\", \"Cirsium echinatus\", \"Daucus maximus\", \"Echinops strigosus\", \"Eryngium campestre\", \"Phlomis herba-venti\", \"Nicotiana glauca\", \"Notobasis syriaca\", \"Scolymus hispanicus\", \"Tirimnus leucographus\", \"Atractylis gummifera\", \"Cynara cardunculus\", \"Onopordum illyricum\" e \"Scolymus grandiflorus\".\nAltre alleanze per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nIl genere di questa voce (\"Scolymus\") appartiene alla sottotrib\u00f9 Scolyminae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Scolyminae \u00e8 uno dei cladi iniziali che si sono separati dalla trib\u00f9. \nAll'interno della sottotrib\u00f9 il genere di questa voce, da un punto di vista filogenetico, occupa il \"core\" del gruppo insieme al genere \"Hymenonema\". Nella filogenesi del genere la specie \"S. gradiflorus\" risulta pi\u00f9 vicina alla specie \"S. hispanicus\" (insieme formano un \"gruppo fratello\"); mentre la specie \"S. maculatus\" \u00e8 in posizioe \"basale\".\nCladogramma indicante la posizione della specie nel genere.\nIl numero cromosomico della specie \u00e8: 2n = 20.\nSottospecie.\nPer questa specie sono riconosciute valide le seguenti due sottospecie:\nSpecie simili.\nLe tre specie del genere \"Scolymus\" si distinguono per i seguenti caratteri:\nUtilizzi.\nLa pianta viene utilizzata nella cucina tipica dell'Andalusia (Tagarninas esparrag\u00e1s) e di alcune zone italiane; sono utilizzate le radici e le coste delle foglie private delle spine, i fiori sono utilizzati come colorante."}
{"id": "1247972", "revid": "1243", "url": "https://it.wikipedia.org/wiki?curid=1247972", "title": "Ferrovia Mantova Peschiera", "text": ""}
{"id": "1247976", "revid": "15431", "url": "https://it.wikipedia.org/wiki?curid=1247976", "title": "Ferrovia Siracusa Ragusa Vizzini", "text": ""}
{"id": "1247978", "revid": "189072", "url": "https://it.wikipedia.org/wiki?curid=1247978", "title": "S.Caterina", "text": ""}
{"id": "1247979", "revid": "15431", "url": "https://it.wikipedia.org/wiki?curid=1247979", "title": "Ferrovia Spoleto Norcia", "text": ""}
{"id": "1247984", "revid": "15431", "url": "https://it.wikipedia.org/wiki?curid=1247984", "title": "Ferrovia Stresa Mottarone", "text": ""}
{"id": "1247986", "revid": "15431", "url": "https://it.wikipedia.org/wiki?curid=1247986", "title": "Ferrovia Voghera Varzi", "text": ""}
{"id": "1247988", "revid": "46291", "url": "https://it.wikipedia.org/wiki?curid=1247988", "title": "Lysimachia", "text": "Il genere Lysimachia appartiene alla famiglia delle Myrsinaceae\nDescrizione.\nLe specie di \"Lysimachia\" producono fiori gialli ed hanno una crescita vigorosa, prediligono terreni umidi e ombreggiati.\nTassonomia.\nComprende le seguenti specie:"}
{"id": "1247989", "revid": "30909", "url": "https://it.wikipedia.org/wiki?curid=1247989", "title": "Paperbat", "text": ""}
{"id": "1247993", "revid": "114241697", "url": "https://it.wikipedia.org/wiki?curid=1247993", "title": "Lucinda", "text": "Origine e diffusione.\nSi tratta, al pari di Lucilla, di un derivato di Lucia; venne creato nel 1605 da Miguel de Cervantes per un personaggio del suo \"Don Chisciotte della Mancia\", e venne ripreso da Moli\u00e8re sessant'anni dopo in \"Il medico per forza\".\nDiffuso in molti paesi, soprattutto anglofoni, fu estremamente popolare nel XVIII secolo, ma \u00e8 molto diffuso ancora oggi.\nOnomastico.\nIl nome non ha sante che le corrispondano. L'onomastico pu\u00f2 essere festeggiato il 13 dicembre, giorno di santa Lucia, in quanto derivato di tale nome."}
{"id": "1247994", "revid": "647919", "url": "https://it.wikipedia.org/wiki?curid=1247994", "title": "Lucinda Loon", "text": ""}
{"id": "1248000", "revid": "44939", "url": "https://it.wikipedia.org/wiki?curid=1248000", "title": "Citocromo ossidasi", "text": ""}
{"id": "1248004", "revid": "44939", "url": "https://it.wikipedia.org/wiki?curid=1248004", "title": "Citocromo c ossidasi", "text": ""}
{"id": "1248009", "revid": "1048993", "url": "https://it.wikipedia.org/wiki?curid=1248009", "title": "Cristina D'Alberto Rocaspana", "text": "Biografia.\nNel 2000 inizia la sua carriera televisiva al fianco di Diego Dalla Palma nel programma \"Specialmente tu\", in onda su TMC; tra il 2000 e il 2001 lavora come modella e ballerina in \"Carr\u00e0mba che fortuna\", condotto da Raffaella Carr\u00e0; nel 2003 \u00e8 una delle \"ereditiere\" della prima edizione de \"L'eredit\u00e0\", il preserale di Rai Uno, condotto da Amadeus. A questo lavoro televisivo affianca quello nel campo pubblicitario dove \u00e8 protagonista di numerosi spot, tra cui: \"Lines\", Knorr, \"Sughi Star\", TIM, Birra Peroni, Coca Cola, Mon Cheri ecc.\nDopo aver preso lezioni private di dizione e recitazione con Mario Grosso, nel 2005 frequenta un corso presso la Scuola di Recitazione \"Jenny Tamburi\". Nel 2004 \u00e8 tra i protagonisti del film \"Promessa d'amore\", regia di Ugo Fabrizio Giordani. In seguito partecipa in ruoli secondari alle serie televisive \"Incantesimo 8\" e \"Carabinieri 5\". Nel 2006 diventa nota al grande pubblico per l'interpretazione del ruolo della ricercatrice \"Flavia Draghi\" nella soap opera di Canale 5, \"Vivere\". Nel 2009 entra nel cast fisso della soap \"Un posto al sole\", dove interpreta il ruolo di \"Greta Fournier\". Il 18 maggio 2015 inizia la conduzione del programma \"A casa nostra\", su Agon Channel."}
{"id": "1248010", "revid": "123712831", "url": "https://it.wikipedia.org/wiki?curid=1248010", "title": "Isabella d'Aviz (1428-1496)", "text": "Era figlia di don Giovanni del Portogallo e di Isabella di Braganza.\nBiografia.\nNel 1442, Isabella rimase orfana di padre. Divenne regina consorte di Castiglia e Le\u00f3n sposando, il 17 agosto del 1447, a Madrigal de las Altas Torres, Giovanni II sovrano di Castiglia e Le\u00f3n, gi\u00e0 vedovo di Maria d'Aragona, figlia del re Ferdinando I d'Aragona.\nIl 13 dicembre 1447, nella chiesa di San Miguel a Segovia, Isabella venne incoronata regina di Castiglia e Le\u00f3n.\nGiovanni, bello e colto, era diventato re il 15 gennaio 1407 a soli due anni. Era cresciuto sotto la guida del suo favorito e inseparabile amico \u00c1lvaro de Luna (1390-1453), il quale gli consigli\u00f2 di risposarsi con Isabella. La giovane regina, per\u00f2, inizi\u00f2 a essere gelosa delle attenzioni e dell'influenza che il marito concedeva all'amico. Con tutti i privilegi che gli erano stati conferiti, don Alvaro era infatti diventato potente e sfrontato. Cos\u00ec Isabella si schier\u00f2 col partito dei nobili, contrario al favorito, fino a che riusc\u00ec a farlo cadere in disgrazia e condannare a morte.\nLa vedovanza e la morte.\nLa morte del marito, nel 1454, caus\u00f2 a Isabella un profondo stato di malinconia, tanto che decise di rinchiudersi nel castello di Ar\u00e9valo, in cui crebbero i figli Isabella e Alfonso: vi sarebbe rimasta per 42 anni.\nMadre e figlia erano molto legate. La futura sovrana di Castiglia (il rango reale non era ancora prevedibile) fu allevata, dunque, ad Ar\u00e9valo con la regina. Quando la diede alla luce, le mise il nome Isabella in onore dell'amata madre.\nQuando arriv\u00f2 la notizia che la regina madre di Castiglia era moribonda, la figlia Isabella stava festeggiando a Burgos le nozze del figlio principe ereditario Giovanni. Accorse subito da lei e le stette accanto finch\u00e9 mor\u00ec il 15 agosto 1496, all'et\u00e0 di 68 anni.\nFu inizialmente sepolta nella cappella del palazzo reale di Madrigal, poi la salma fu trasferita a Burgos, nella certosa di Miraflores, in un sarcofago accanto a quello del coniuge Giovanni II.\nLa morte del marito e i decenni trascorsi chiusa nel castello di Ar\u00e9valo (dall'et\u00e0 di 26 anni), resero a volte stravagante l'atteggiamento di Isabella. Degli stessi sintomi avrebbero sofferto alcuni suoi discendenti,aggravati dalle tare ereditarie dovute ai numerosi matrimoni tra consanguinei: i casi pi\u00f9 manifesti furono quelli della nipote regina Giovanna (che sarebbe passata alla storia come \"Giovanna la pazza\"), del principe don Carlos (che diede segni di instabilit\u00e0 comportamentale molto presto) e del re don Sebastiano I del Portogallo. Giovanna, madre dell'imperatore Carlo V, ebbe effettivamente lo stesso destino della nonna: entrambe vissero per molti anni isolate fino alla morte.\nDiscendenza.\nAl consorte diede due figli:"}
{"id": "1248012", "revid": "2062047", "url": "https://it.wikipedia.org/wiki?curid=1248012", "title": "Live in Les Baux de Provence", "text": "Live in Les Baux de Provence \u00e8 la registrazione ufficiale di un concerto della band folk irlandese Cunla a cui si sono aggiunti John Illsley e Greg Pearle.\nIl disco.\nDopo ben 19 anni John Illsley torna a mettere il suo nome sulla copertina di un album. L'occasione \u00e8 la riproduzione del concerto che tenne, con Greg Pearle ed il gruppo folk irlandese dei Cunla, il 23 settembre 2006 alla Cathedrale d'Image di Les Baux de Provence in Francia.\nL'ex bassista fondatore dei Dire Straits porta in dote ben otto canzoni del suo storico gruppo dei tempi d'oro.\nE l'album si impreziosisce anche con interessanti cover di altri importanti brani della storia del rock.\nLa band \u00e8 affiatata e molto professionale. Il che porta ad un'opera che \u00e8 un piacevole tuffo nella storia della musica, rivista con mani esperte da un artista che di questo libro ha sicuramente scritto pagine importanti, pur preferendo tenere sempre un profilo distaccato da comprimario."}
{"id": "1248022", "revid": "14691", "url": "https://it.wikipedia.org/wiki?curid=1248022", "title": "Lucinda Martha Ruh", "text": ""}
{"id": "1248024", "revid": "133557", "url": "https://it.wikipedia.org/wiki?curid=1248024", "title": "Economia della scienza", "text": "Economia della scienza \u00e8 un'espressione usata da vari filosofi, sociologi ed economisti in vari contesti, a volte con connotazione negativa."}
{"id": "1248029", "revid": "298229", "url": "https://it.wikipedia.org/wiki?curid=1248029", "title": "Bislett Games 2007", "text": "Il Bislett Games 2007 \u00e8 un meeting di atletica leggera svoltosi il 15 giugno 2007 a Oslo, in Norvegia, facente parte del circuito IAAF World Tour, di cui rappresenta il nono appuntamento stagionale. Il meeting, che rappresenta il debutto stagionale europeo, \u00e8 anche il primo dei sei meeting del circuito maggiore, la IAAF Golden League, che prevede ricchi premi in denaro a chi riesca a vincere le sei gare in una specialit\u00e0."}
{"id": "1248032", "revid": "640277", "url": "https://it.wikipedia.org/wiki?curid=1248032", "title": "Mekbuda", "text": "Mekbuda, nota anche come Zeta Geminorum (\u03b6 Gem / \u03b6 Geminorum), \u00e8 una stella situata nella costellazione dei Gemelli. Il nome \"Mekbuda\" ha origine nell'antica Arabia quando questa e la stella Mebsuta (o Epsilon Geminorum) erano le zampe della costellazione del Leone; Mekbuda significa infatti in arabo \"la zampa piegata del leone\". Si trova a poco meno di 1200 anni luce dalla Terra.\nStoria delle osservazioni.\nNel 1825, l'astronomo tedesco Julius Schmidt scopr\u00ec che la luminosit\u00e0 di Mekbuda variava con un periodo di circa 10 giorni, anche se la sua variabilit\u00e0 era stata sospettata gi\u00e0 nel 1790. Nel 1899, l'astronomo americano William Wallace Campbell annunci\u00f2 che Zeta Geminorum ha una Velocit\u00e0 radiale variabile. Sulla base delle sue osservazioni, Campbell poi pubblic\u00f2 gli elementi orbitali del sistema, pensando che le irregolarit\u00e0 fossero dovute al fatto che fosse un sistema stellare triplo. La variazione periodica della velocit\u00e0 radiale fu poi spiegato come dovuta a delle pulsazioni radiali che si verificano in una classe di stelle variabili note come variabili Cefeidi, il cui nome deriva dal prototipo di questo tipo di stelle, ossia Delta Cephei.\nLa periodicit\u00e0 della stella stessa \u00e8 variabile, e questo fu notato per la prima volta dall'astronomo tedesco Paul Guthnick nel 1920, il quale sospettava che il cambiamento periodico fosse dovuto alla presenza di un compagno orbitante. Nel 1930, l'astronomo danese Axel Nielsen sugger\u00ec che il cambiamento del periodo era dovuto a una sua costante diminuzione, di circa 3,6 secondi all'anno.\nCaratteristiche fisiche.\nLa stella \u00e8 una supergigante gialla; nella costellazione \u00e8 situata nella \"gamba\" distesa del gemello Polluce. \u00c8 una variabile cefeide la cui magnitudine apparente varia tra +3,62 e +4,18 in 10,15 giorni. La sua classe spettrale \u00e8 G0Ibv, dove il suffisso 'v' indica che la sua classe varia tra la F7Ib e la G3Ib nel corso del suo ciclo di pulsazione. Allo stesso modo la temperatura superficiale della stella varia tra 5780 K e 5260 K, mentre il raggio varia da 61 a 69 volte il raggio del sole. Mediamente, irradia circa 2.900 volte la luminosit\u00e0 del sole."}
{"id": "1248033", "revid": "44939", "url": "https://it.wikipedia.org/wiki?curid=1248033", "title": "Complesso IV", "text": ""}
{"id": "1248035", "revid": "121837", "url": "https://it.wikipedia.org/wiki?curid=1248035", "title": "Zeta Geminorum", "text": ""}
{"id": "1248038", "revid": "57342", "url": "https://it.wikipedia.org/wiki?curid=1248038", "title": "Guido Ara", "text": "Considerato il pi\u00f9 grande mediano italiano prima della Grande guerra e uno dei migliori in assoluto degli albori del calcio in Italia, nella sua carriera milit\u00f2 unicamente nella Pro Vercelli, con cui vinse sette campionati, e fece parte della Nazionale italiana.\nEra soprannominato \"l'elegante Guido\" per il suo stile di gioco. A Guido Ara \u00e8 attribuita la paternit\u00e0 del famoso detto \u00ab\"il calcio non \u00e8 uno sport per signorine\"\u00bb, coniato nel 1909 e ripreso in tutto il mondo.\nBiografia.\nPrima di dedicarsi al calcio, pratic\u00f2 la ginnastica.\nPartecip\u00f2 da sottotenente di artiglieria alla Prima guerra mondiale, sul monte Grappa. Mentre era di stanza a Modena, gioc\u00f2 con l'omonimo sodalizio cittadino nella Coppa Federale e nella Coppa Emilia, competizione organizzata dal comitato regionale dell'Emilia-Romagna in sostituzione del campionato, sospeso per la guerra.\n La coppa fu vinta da Ara e compagni dopo uno spareggio contro il Bologna.\nDurante la carriera di calciatore scelse appositamente di abitare in appartamenti situati ai piani alti, per potere fare footing per le scale. Fuori dal campo si allenava anche rincorrendo il tram, oppure facendosi in bicicletta le trasferte delle partite, lunghe anche 70\u00a0km.\nMor\u00ec nel 1975 a Firenze all'et\u00e0 di 86 anni.\nCaratteristiche tecniche.\nAlto di statura, spalle robuste, gambe lunghe ed agili, veloce e dotato di molta resistenza fisica, Ara era un atleta completo che avrebbe potuto praticare con successo qualsiasi sport all'aperto.\nMediano destro, fu considerato l'archetipo del ruolo per i giocatori dell'epoca: la sua tattica si basava sull'anticipo delle giocate degli avversari, anche con l'utilizzo della sua prestanza fisica e aiutandosi, all'occorrenza, con le braccia. Sapeva poi riproporre il gioco, impiegando le sue ottime doti di palleggio e non disdegnando il tiro a rete.\nPossedeva un bagaglio tecnico fuori dal comune ed era pieno di inventiva. Tra le sue abilit\u00e0 c'erano il palleggio elegante e mai esagerato, l'ottimo stop, le finte, il dribbling breve, la precisione nei passaggi e il colpo di testa. Sapeva sacrificarsi per la squadra e di fronte ad avversari temibili si limitava a praticare un gioco semplice ed efficace, anche con il solo compito di marcatura a uomo per tutta la partita.\nCarriera.\nCalciatore.\nClub.\nAra si present\u00f2, con suoi amici, all'et\u00e0 di quindici anni alla Pro Vercelli. Inizialmente incontr\u00f2 parecchie difficolt\u00e0, che\u00a0\u2014 con molti sacrifici\u00a0\u2014 riusc\u00ec a superare. Il primo campionato che disput\u00f2 fu la Seconda Categoria 1906.\nL'anno seguente le \"bianche casacche\" vinsero il campionato di Seconda Categoria. Nel 1908, appena promossi nella massima serie, vinsero il campionato di Prima Categoria, che bissarono nel 1909.\nAll'epoca il calcio era praticato principalmente da vecchi ragazzi. La Pro Vercelli era una polisportiva che disponeva di atleti, quasi tutti molto giovani e borghesi. Avevano tempo per allenarsi e in campo esprimevano un calcio pi\u00f9 energico, imponendo agli avversari un ritmo al di fuori della loro portata, talvolta ricorrendo anche ad interventi duri. Il pubblico avversario contestava questo atteggiamento e Guido Ara a tal proposito invent\u00f2 il detto \u00ab\"il calcio non \u00e8 uno sport per signorine\"\u00bb.\nNella stagione 1909-1910 arrivarono primi, pari merito con l'Internazionale, e chiesero di spostare lo spareggio del 24 aprile 1910 perch\u00e9 avevano diversi calciatori impegnati nella Nazionale militare. L'Internazionale rifiut\u00f2 e la Pro Vercelli in segno di protesta schier\u00f2 una formazione di ragazzini di 11 anni. Persero 3-10 e la squadra venne squalificata dalla Federazione fino al 31 dicembre.\nAra e il fratello Emilio, partirono in bicicletta, facendo in successione tappa a Genova, Firenze, Roma, L'Aquila, Bologna, Milano; raccolsero firme per una petizione alla Federazione; quella decise di ritirare la punizione.\nSeguirono tre scudetti consecutivi, dal 1911 al 1913. Inoltre vinse anche la Prima Categoria 1920-1921 e la Prima Divisione 1921-1922.\nDall'autunno del 1915, in servizio a Modena come tenente di artiglieria, gioc\u00f2 con i canarini nella Coppa Federale e l'anno successivo fu uno degli artefici della vittoria della Coppa Emiliana nella finale vinta contro il Bologna. Rimase nella citt\u00e0 emiliana per tutto il corso della guerra, giocando con la casacca del XX Autoparco (che era poi quella del Modena).\nDopo lo scudetto del 1922, lasci\u00f2 Vercelli per fare l'allenatore nel .\nNel 1924 ritorn\u00f2 a Vercelli per disputare altre due stagioni, smettendo definitivamente all'et\u00e0 di 38 anni.\nNazionale.\nAra esord\u00ec in Nazionale il 6 gennaio 1911, in occasione della partita Italia-Ungheria (0-1). Se non fosse stato squalificato dalla Federazione\u00a0\u2014 per la vicenda della finale di campionato\u00a0\u2014 avrebbe debuttato il 15 maggio 1910 contro la Francia, primo incontro della storia della nazionale, e preso parte alla trasferta in Ungheria pochi giorni dopo.\nIl 1\u00ba maggio 1913 gli \"Azzurri\"\u00a0\u2014 composti per nove undicesimi da giocatori della Pro Vercelli\u00a0\u2014 sconfissero, al Campo di Piazza d'armi, il Belgio per 1-0; Ara realizz\u00f2 il gol della vittoria con un tiro potente su calcio di punizione\u00a0\u2014 rete passata alla storia del calcio italiano. Milano I si prepar\u00f2 per calciare, dalla distanza di circa 22 metri, mentre una folta barriera era disposta; all'ultimo momento, anzich\u00e9 tirare verso la destra del portiere, come faceva intendere dalla sua rincorsa, salt\u00f2 il pallone e si spost\u00f2, affidando ad Ara\u00a0\u2014 partito nella rincorsa quasi simultaneamente al suo compagno\u00a0\u2014 l'incarico del tiro, cogliendo impreparati gli avversari che nel frattempo si erano scomposti, lasciando scoperta la sinistra della loro porta, dove si deposit\u00f2 il pallone. I due centrocampisti della Pro Vercelli, con astuzia, ingegnarono uno dei primi schemi su calcio di punizione del calcio italiano.\nComplessivamente disput\u00f2 13 gare in azzurro. Fece parte della selezione che partecip\u00f2 alle Olimpiadi 1920, tuttavia senza scendere in campo.\nAllenatore.\nNel 1919 cominci\u00f2 a fare il tecnico alla Pro Vercelli, sempre occupando il suo posto da mediano. Nel 1923 lasci\u00f2 Vercelli per allenare due anni il , e allen\u00f2 poi anche Comense e Luino.\nSvolgeva la sua professione con la massima seriet\u00e0, curando i minimi particolari. I suoi allenamenti erano incentrati sull'atletica.\nAllen\u00f2 anche la Fiorentina, che port\u00f2 al terzo posto nel 1934-35, la Roma, finalista di Coppa Italia nel 1936-37, il Milan terzo nel 1940-41 e il Genova 1893, quarto nel 1941-42.\nRest\u00f2 legato al Genoa sino al 3 dicembre 1945, giorno in cui fu sollevato dall'incarico.\nFece anche parte del Centro di preparazione tecnica della Nazionale."}
{"id": "1248042", "revid": "767487", "url": "https://it.wikipedia.org/wiki?curid=1248042", "title": "Nea Artaki", "text": "Nea Artaki () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 8.646 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Calcide."}
{"id": "1248044", "revid": "834", "url": "https://it.wikipedia.org/wiki?curid=1248044", "title": "Storia delle imprese d'Oltremare", "text": ""}
{"id": "1248046", "revid": "1522738", "url": "https://it.wikipedia.org/wiki?curid=1248046", "title": "Stella rossa (simbolo)", "text": "La stella rossa a cinque punte \u00e8 spesso usata come simbolo del comunismo o del socialismo, ma anche in emblemi e vessilli o in marchi commerciali.\nSimbolo del comunismo.\nLa stella rossa a cinque punte \u00e8 stata utilizzata dal 1917 come un simbolo del comunismo; rappresenta allo stesso tempo le cinque dita della mano del lavoratore e i cinque continenti, il che si mette in relazione con l'internazionalismo della parola d'ordine marxista: \"Proletari di tutti i paesi, unitevi!\". Un'altra interpretazione, meno comune, mette in relazione la stella rossa con i cinque gruppi sociali che contribuiscono al passaggio al socialismo: i giovani, i militari, gli operai, i contadini e gli intellettuali. Pi\u00f9 comunemente si fa risalire all'Uomo Vitruviano di Leonardo Da Vinci usato anche dalla Massoneria come simbolo di umanesimo e della centralit\u00e0 dell'uomo (e non di un ipotetico Dio) nell'universo.\nDato che Karl Marx e Friedrich Engels la usavano come simbolo di umanesimo radicale e lotta di classe, la stella rossa fu collocata insieme alla falce e martello nella bandiera rossa e negli emblemi ufficiali dell'URSS. Da qui, diverse tendenze socialiste e comuniste si identificarono con essa.\nIn Italia, durante la resistenza, l'omonima Brigata Partigiana Stella Rossa condotta da Mario Musolesi, a dispetto del nome non afferiva ad aree di ispirazione socialista, pur condividendone l'ideale antifascista.\nSempre in Italia, negli anni settanta, la stella a cinque punte veniva variamente usata nell'area politica a sinistra del PCI.\nUsi socialisti e comunisti.\nLa stella rossa fu ed \u00e8 tuttora usata in bandiere ed emblemi ufficiali di diversi Stati socialisti, oltre alla gi\u00e0 citata Unione Sovietica, come pu\u00f2 vedersi nella bandiera della Repubblica Federale Socialista di Jugoslavia o in quella della Corea del Nord.\nAllo stesso modo, la stella rossa \u00e8 usata da diverse organizzazioni e gruppi rivoluzionari in tutto il mondo, dalla Rote Armee Fraktion tedesca, fino all'Esercito Zapatista di Liberazione Nazionale. A volte la falce e martello sono disposti dentro o al di sotto della stella rossa.\nIl giornale militare dell'Unione Sovietica si chiamava \"Stella Rossa\" (in russo \"\u041a\u0440\u0430\u0441\u043d\u0430\u044f \u0437\u0432\u0435\u0437\u0434\u0430\", \"Krasnaja Zvezda\"), nome che mantiene oggi come organo ufficiale del Ministero della Difesa della Federazione Russa.\nVari club sportivi di stati socialisti usarono la stella rossa come emblema, e almeno due di essi adottarono questo nome:\nma anche in Francia:\nEsempi di usi non socialisti e comunisti.\nNon in tutte le bandiere la stella rossa \u00e8 legata a un'ideologia; per esempio nella bandiera della Nuova Zelanda le quattro stelle rappresentano la Croce del Sud.\nAltri usi.\nLa semplicit\u00e0 e allo stesso tempo forza grafica di questo simbolo ha fatto s\u00ec che la stella rossa venga utilizzata anche in altri contesti, in bandiere come quella di Panama, o in marche commerciali, progetti di comunicazione, etc.\nLa stella rossa \u00e8 usata come simbolo dai Rage Against the Machine, un gruppo rapcore da sempre schierato a sinistra.\nLa stella rossa tra Ottocento e Novecento \u00e8 stata anche usata come simbolo dell'Italia e dei prodotti in esportazione (vedi il marchio S. Pellegrino e Cirio). Viene usata anche dalla Converse e dalla Heineken."}
{"id": "1248047", "revid": "155613", "url": "https://it.wikipedia.org/wiki?curid=1248047", "title": "Cimitero della Congregazione olandese alemanna", "text": "Il cimitero della Congregazione olandese alemanna \u00e8 uno spazio cimiteriale situato a Livorno, in via Mastacchi.\nEsso rappresenta il luogo di sepoltura dei membri della Congregazione olandese alemanna, i quali appartenevano ad una comunit\u00e0 protestante attiva in citt\u00e0 sin dal Seicento.\nStoria.\nIntorno al XVII secolo i membri della Nazione olandese alemanna erano prevalentemente cattolici ed avevano un proprio altare e uno spazio per la sepoltura dei defunti nella chiesa della Madonna.\nSolo successivamente la componente riformata aument\u00f2 tanto da richiedere la costruzione di una chiesa e di un cimitero separato.\nGi\u00e0 a partire dai primi anni del Seicento, i protestanti vennero sepolti in un giardino messo a disposizione da Lambert Constant di Liegi, un membro della Congregazione, nella zona antistante la Porta a Pisa (oltre l'attuale piazza della Repubblica).\nUno spazio ad uso di cimitero vero e proprio fu realizzato solo a partire dal 1683, quando fu acquistato un terreno adiacente al giardino del Constant, lungo la strada per Pisa, in luogo detto \"della Palla al Maglio\" (attuale via Garibaldi) in comunione tra olandesi e amburghesi: formalmente autorizzato dal granduca nel 1695, era detto giardino degli Olandesi per la presenza di numerose piante non comuni lo rendevano simile ad un orto botanico. La bellezza del luogo, tenuto come un giardino curato, colp\u00ec talmente il tedesco Georg Christoph Martini, durante un suo soggiorno a Livorno, che alla sua morte volle esservi sepolto (1745).\nNel XIX secolo, a seguito della grande espansione cittadina, il cimitero fu chiuso e la Congregazione, in accordo con la comunit\u00e0 greco-ortodossa, design\u00f2 un nuovo spazio per il seppellimento dei propri membri in un'area pi\u00f9 esterna alla citt\u00e0, lungo l'attuale via Mastacchi; cos\u00ec protestanti e ortodossi incaricarono Olinto Paradossi di presentare un progetto comune per la costruzione dei propri cimiteri.\nInvece, il vecchio giardino fu definitivamente smantellato a partire dal gennaio 1924, con la traslazione dei resti mortali nel cimitero di via Mastacchi.\nA causa dell'assottigliarsi della Congregazione Olandese-Alemanna, nella seconda met\u00e0 del Novecento il cimitero \u00e8 andato incontro a un lento decadimento.\nTra il 2017 e il 2018 sono stati comunque effettuati importanti interventi di pulizia e di recupero finanziati dalla Fondazione Livorno, che hanno consentito di ristrutturare l'ingresso monumentale, il muro perimetrale e le tombe adiacenti.\nDescrizione.\nIl cimitero protestante di via Mastacchi, edificato nel 1840, si inserisce in un lotto rettangolare, confinante ad est con quello greco-ortodosso. Al confine tra i due spazi, lungo la via pubblica, sorge la comune casa del custode, mentre le aree retrostanti sono separate da un muretto con ringhiera neogotica.\nIl perimetro esterno \u00e8 cinto da un alto muro ed \u00e8 aperto da una cancellata in ferro fiancheggiata da due pilastri, ciascuno dei quali \u00e8 sormontato da una sorta di sarcofago in pietra.\nAll'interno, l'elemento di maggior rilevanza architettonica \u00e8 l'ossario centrale, che fu realizzato solo nel 1924, su progetto ing. Carlo Schiavo, per ospitare i resti dei defunti provenienti dal pi\u00f9 antico giardino degli Olandesi: vi furono traslati, ad esempio, il pittore Jakob Philipp Hackert e il ministro del culto e accademico Giovanni Paolo Schulthesius. Una lapide, datata 1931, ricorda il centenario della comunit\u00e0 svizzera di Livorno.\nLe sepolture generalmente sono molto semplici e di stile uniforme, secondo quanto stabilito da un regolamento interno approvato dalla Congregazione; meno rigide appaiono invece le tombe qui trasportate dal pi\u00f9 antico giardino degli olandesi a seguito della demolizione di quest'ultimo. Queste furono utilizzate per tappezzare i vialetti di passaggio, perci\u00f2 si spiega la presenza di alcune iscrizioni anteriori all'apertura del cimitero ottocentesco.\nNel cimitero si trovano i sepolcri di importanti casati livornesi, quali i Mayer e i Kotzian. Meritevole di essere segnalato \u00e8 il monumento della famiglia Stub-Chun, con due figure nude scolpite all'interno di un'edicola sormontata da un timpano triangolare."}
{"id": "1248048", "revid": "1684799", "url": "https://it.wikipedia.org/wiki?curid=1248048", "title": "Nileas", "text": "Nileas () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 2.730 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Mantoudi-Limni-Agia Anna."}
{"id": "1248050", "revid": "33689", "url": "https://it.wikipedia.org/wiki?curid=1248050", "title": "Ozzie Mandrill", "text": ""}
{"id": "1248057", "revid": "161374", "url": "https://it.wikipedia.org/wiki?curid=1248057", "title": "Cerretese calcio", "text": ""}
{"id": "1248058", "revid": "108043388", "url": "https://it.wikipedia.org/wiki?curid=1248058", "title": "Oreoi", "text": "Oreoi () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 3.392 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Istaia-Aidispos.\nAnticamente era chiamata Istiea (dal greco antico \u1f19\u03c3\u03c4\u03b9\u03b1\u03af\u03b1 o \u1f3b\u03c3\u03c4\u03b9\u03b1\u03af\u03b1)."}
{"id": "1248060", "revid": "486946", "url": "https://it.wikipedia.org/wiki?curid=1248060", "title": "Nonno Marley", "text": ""}
{"id": "1248062", "revid": "834", "url": "https://it.wikipedia.org/wiki?curid=1248062", "title": "Historie rerum in partibus transmarinis gestarum", "text": ""}
{"id": "1248064", "revid": "2166030", "url": "https://it.wikipedia.org/wiki?curid=1248064", "title": "Sciro", "text": "Sciro () \u00e8 un'isola della Grecia, la pi\u00f9 grande delle Sporadi Settentrionali. \nSciro \u00e8 anche un comune della Grecia Centrale (unit\u00e0 periferica dell'Eubea) con 2.602 abitanti secondo i dati del censimento 2001. Il territorio comunale comprende l'intera isola omonima (209 km\u00b2) pi\u00f9 alcune isole disabitate.\nLocalit\u00e0.\nLe principali localit\u00e0 dell'isola sono:"}
{"id": "1248065", "revid": "599013", "url": "https://it.wikipedia.org/wiki?curid=1248065", "title": "Josimar", "text": "Caratteristiche tecniche.\nAbile sia in fase difensiva sia in quella offensiva, oltre a una buona vena realizzativa.\nCarriera.\nClub.\nTerzino o esterno destro, inizi\u00f2 la carriera nel Botafogo, dove giocava senza contratto, con cui fece anche l'esordio da professionista nel 1981: nella squadra biancostellata trascorse 8 stagioni, vincendo il campionato \"carioca\" (dello Stato di Rio de Janeiro) nella sua ultima stagione nel club (1989). Spese le due stagioni successive nel Flamengo e, nel 1991, al Internacional di Porto Alegre. Non manc\u00f2 anche una stagione intermedia in Europa, negli spagnoli del Siviglia. Termin\u00f2 la sua carriera a fine anni novanta dopo aver giocato anche in squadre boliviane e venezuelane.\nNazionale.\nConvocato da Tel\u00ea Santana per la prima volta nel 1984 nella \"Sele\u00e7\u00e3o\" brasiliana, Josimar ebbe il suo momento di maggior notoriet\u00e0 nel in Messico, nel corso del quale gioc\u00f2 da titolare e mise a segno entrambi i goal della sua carriera in Nazionale, contro l' nella fase a gironi e contro la agli ottavi di finale. Nel 1989 fu anche campione sudamericano, avendo vinto la Coppa America nella finale contro l'."}
{"id": "1248066", "revid": "287204", "url": "https://it.wikipedia.org/wiki?curid=1248066", "title": "Eta Aquilae", "text": "Eta Aquilae (\u03b7 Aql / \u03b7 Aquilae) \u00e8 una stella della costellazione dell'Aquila, che in passato faceva parte della costellazione dell'Antinous. La stella \u00e8 nota anche coi nomi derivati dall'ebraico Bezek o Bazak, che significa \"luminoso\".\nLa sua variabilit\u00e0 \u00e8 stata scoperta dall'astronomo Edward Pigott il 10 settembre 1784.\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle aree pi\u00f9 interne del continente antartico. Nell'emisfero nord invece appare circumpolare solo molto oltre il circolo polare artico. Essendo di magnitudine 3,87, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nSi tratta di una supergigante gialla di tipo spettrale F6Iab classificata come variabile cefeide, la cui luminosit\u00e0 varia tra la magnitudine 3,5 e 4,4 in un periodo di 7,1766 giorni. Assieme a Delta Cephei, Zeta Geminorum e Beta Doradus, \u00e8 una delle cefeidi pi\u00f9 facilmente visibili ad occhio nudo: vale a dire che la stella stessa e la sua variazione di luminosit\u00e0 possono essere facilmente distinti ad occhio nudo. Altre cefeidi come la Stella Polare sono luminose ma hanno delle variazioni della luminosit\u00e0 estremamente piccole.\nL'astro si trova a circa 1200 anni luce da Terra ed \u00e8 circa 11400 volte pi\u00f9 luminosa del Sole, considerando tutte le lunghezze d'onda che la stella emette, ha un diametro 55 volte quello solare e la sua massa \u00e8 9,6 volte superiore. Giunta nella fase finale della sua esistenza la stella \u00e8 divenuta instabile, e si producono pulsazioni che fanno s\u00ec che la stella cambi le dimensioni e la temperatura, variando anche il tipo spettrale da F6.5 a G2 ad ogni ciclo."}
{"id": "1248067", "revid": "767487", "url": "https://it.wikipedia.org/wiki?curid=1248067", "title": "Orchidea bionda", "text": "Orchidea bionda (\"Ladies of the Chorus\") \u00e8 un film statunitense musicale del 1948, in bianco e nero, diretto da Phil Karlson, e rappresenta il primo film in cui Marilyn Monroe recita la parte della protagonista.\nTrama.\nIl film racconta la storia di Peggy, figlia di una ballerina di variet\u00e0, che a sua volta diventa famosa allorch\u00e9 la madre si ritira dalla rivista. Ma l'amore complica le cose. Innamoratasi del giovane e ricco Randy Carroll, Peggy conosce i pregiudizi a cui la espone la sua professione. Alla festa di fidanzamento accade per\u00f2 qualcosa di inatteso. Di fronte alla rivelazione che Peggy frequenta il mondo dello spettacolo, la madre di Randy, che ha simpatia per la ragazza, racconta, inventando l'episodio, di essere stata lei stessa nello show business. Ora Peggy non ha pi\u00f9 nulla di cui vergognarsi e l'amore vince su tutto e tutti.\nProduzione.\nIl musical venne girato in soli undici giorni.\nCast.\nL'attrice Marilyn Monroe grazie all'agente Max Arnow, ottenne all'epoca un nuovo contratto alla Columbia Pictures, della durata di sei mesi, il cui compenso era pattuito per 175 dollari alla settimana. Gir\u00f2 l'unico film previsto, sotto la supervisione di Harry Cohn, dove non si limit\u00f2 alla recitazione ma cant\u00f2, per la prima volta, anche due canzoni previste all'interno della pellicola.\nColonna sonora.\nAll'interno del film Monroe canter\u00e0 insieme ad altre otto ragazze \"Every Baby Needs A Da Da Daddy\" ognuna tenendo in braccio un bambolotto e \"Anyone Can See I Love You\" entrambe di Allan Roberts e Lester Lee. Il film non \u00e8 disponibile in italiano e ne esiste solo la copia con sottotitoli.\nDistribuzione.\nData di uscita.\nLa pellicola uscir\u00e0 in pi\u00f9 edizioni nei cinema statunitensi:\nConosciuto con il titolo di \"Ich tanze in dein Herz\" in Germania, \"Orqu\u00eddea rubia\" in Venezuela e \"Orchidea bionda\" in Italia"}
{"id": "1248070", "revid": "179980", "url": "https://it.wikipedia.org/wiki?curid=1248070", "title": "Josimar Higinio Pereira", "text": ""}
{"id": "1248071", "revid": "287204", "url": "https://it.wikipedia.org/wiki?curid=1248071", "title": "Golden Spike Ostrava 2007", "text": "Lo Zlata Tetra - Golden Spike Ostrava 2007 \u00e8 un meeting di atletica leggera svoltosi il 27 giugno 2007 a Ostrava, in Repubblica Ceca, facente parte del circuito IAAF World Tour, di cui rappresenta il decimo appuntamento stagionale."}
{"id": "1248073", "revid": "729019", "url": "https://it.wikipedia.org/wiki?curid=1248073", "title": "Caja de Muertos", "text": "Caja de Muertos \u00e8 una piccola isola dell'arcipelago di Porto Rico situata a 8,4 km a sud di Ponce, nel mar dei Caraibi. Appartiene alla circoscrizione della Playa di Ponce e ha un'estensione di 1,54 km\u00b2. L'isola risulta disabitata sebbene il turismo giornaliero rappresenti un fenomeno di grande importanza."}
{"id": "1248076", "revid": "400694", "url": "https://it.wikipedia.org/wiki?curid=1248076", "title": "Lo smemorato di Collegno", "text": ""}
{"id": "1248082", "revid": "7336", "url": "https://it.wikipedia.org/wiki?curid=1248082", "title": "Gruppo metinico", "text": ""}
{"id": "1248086", "revid": "307923", "url": "https://it.wikipedia.org/wiki?curid=1248086", "title": "Alanngorsuaq", "text": ""}
{"id": "1248092", "revid": "767487", "url": "https://it.wikipedia.org/wiki?curid=1248092", "title": "The 5.6.7.8's", "text": "Le 5.6.7.8's sono un gruppo musicale rock giapponese.\nLa loro musica \u00e8 ispirata al surf rock statunitense e al garage rock. Il nome deriva dal fatto che il gruppo suona musica ispirata al rock degli anni cinquanta, sessanta, settanta e ottanta. Molte delle loro canzoni sono cover di pezzi rock statunitensi, anche se cantano prevalentemente in giapponese. Gran parte del loro bacino d'ascolto \u00e8 localizzata in Giappone.\nStoria.\nLe 5.6.7.8's nascono nel 1986 per iniziativa delle sorelle Sachiko e Yoshiko \"Ronnie\" Fujiyama, provenienti da Tokyo e appassionate di rock. Inizialmente, il gruppo era composto dalle sorelle Fujiyama (Yoshiko era \"vocalist\" e chitarrista, Sachiko batterista), dalla chitarrista \"Rico\" (alla seconda chitarra) e dalla bassista \"Yoshie\". Dopo vari avvicendamenti, il gruppo \u00e8 attualmente composto dalle sorelle Fujiyama e dalla bassista Akiko Omo (che era gi\u00e0 entrata a far parte della formazione rock nei primi anni novanta). Gli attuali membri sono tutti di Tokyo.\nNel film del 2003 di Quentin Tarantino \"Kill Bill Vol. 1\" il gruppo fa una breve apparizione, durante la quale le componenti suonano nell'izakaya che sar\u00e0 il teatro dello scontro tra Black Mamba e gli 88 folli, la \"Casa delle Foglie Blu\". Questa apparizione ha portato le 5.6.7.8's, che nel film suonano le canzoni \"\"I Walk Like Jayne Mansfield\", \"I'm Blue\" e \"Woo Hoo\", alla fama internazionale. La loro canzone \"The Barracuda\" fa parte della colonna sonora del film \"\"\nNel \"making of\"\" di \"\", contenuto nel DVD del film, il regista Quentin Tarantino racconta di aver scoperto la musica delle 5.6.7.8's mentre stava facendo acquisti in un negozio di abbigliamento della citt\u00e0 di Tokyo, e di aver ottenuto il CD da un commesso del locale pagandolo il doppio del prezzo al dettaglio.\nHanno tenuto dei tour in vari paesi, tra i quali la Cina, l'Australia e gli Stati Uniti."}
{"id": "1248094", "revid": "253269", "url": "https://it.wikipedia.org/wiki?curid=1248094", "title": "Anna Belknap", "text": "Biografia.\nNata in Maine, ha studiato prima nel Vermont e poi ha preso un master in recitazione all'American Conservatory Theater di San Francisco (California). \n\u00c8 famosa per la sua partecipazione alla serie televisiva \"\", dove ha interpretato il personaggio di Lindsay Monroe e alla serie televisiva \"Medical Investigation\", dove ha interpretato Eva Rossi.\nNel mondo del cinema ha debuttato nel film indipendente \"The Reality Trip\" (2005) ed \u00e8 apparsa anche in \"Alchemy\" (2005).\nSposata dal 2004 con Eric Siegel, ha due figli: Olive, nata nel 2007 e George, nato nel 2009."}
{"id": "1248096", "revid": "287204", "url": "https://it.wikipedia.org/wiki?curid=1248096", "title": "Alanngorsuaq (fiordo)", "text": "L'Alanngorsuaq (in danese: Kobberminebugt) \u00e8 un fiordo della Groenlandia di 40\u00a0km. Si trova a 60\u00b055'N 48\u00b010'O; \u00e8 situato tra il comune di Kujalleq e quello di Sermersooq."}
{"id": "1248099", "revid": "51323", "url": "https://it.wikipedia.org/wiki?curid=1248099", "title": "The 5,6,7,8's", "text": ""}
{"id": "1248101", "revid": "298229", "url": "https://it.wikipedia.org/wiki?curid=1248101", "title": "Kelly Kelly", "text": "In carriera ha vinto una volta il Divas Championship ed una volta il 24/7 Championship.\nBiografia.\nBarbara Blank \u00e8 nata nella citt\u00e0 di Jacksonville (Florida) da padre ebreo e madre cristiana; fin da piccola era un fan di wrestling e il suo lottatore preferito era \"Stone Cold\" Steve Austin. Durante l'adolescenza pratic\u00f2 ginnastica artistica per dieci anni, ma fu costretta a smettere a causa di un infortunio.\nNell'aprile del 2007 ha partecipato al video musicale di \"Throw It On Me\" di Timbaland insieme alle colleghe Ashley Massaro, Maryse Ouellet e Torrie Wilson.\nCarriera.\nOhio Valley Wrestling (2005\u20132006).\nBarbara Blank inizi\u00f2 la sua carriera come modella fin da giovane, all'et\u00e0 di diciotto anni, ottenendo una certa notoriet\u00e0 con \"Hawaiian Tropics\" e \"Venus Swimwear\". A portarla nella World Wrestling Entertainment (WWE) fu John Laurinaitis, all'epoca direttore del territorio di sviluppo della Ohio Valley Wrestling (OVW)\nEsordi in \"ECW\" (2006\u20132008).\nNell'estate del 2006 Barbara Blank venne inserita nel nuovo \"roster\" della \"ECW\", debuttando il 13 giugno con il ring name Kelly Kelly in un siparietto in cui eseguiva un finto spogliarello. Nella puntata del 22 agosto fece il suo esordio sul ring durante un match a squadre con Mike Knox e Test, perdendo contro Torrie Wilson, Sandman e Tommy Dreamer. La \"ECW\" ripropose il segmento anche nelle settimane successive, fino a quando venne interrotto da Mike Knox, fidanzato della ragazza (\"kayfabe\"). Il rapporto fra i due si fece tormentato e Kelly Kelly inizi\u00f2 a parlare sempre pi\u00f9 spesso con CM Punk, dicendogli di essere una sua grande fan. Questo port\u00f2 ad un \"feud\" tra Knox e Punk, vinto da quest'ultimo. Mike Knox si vendic\u00f2 di Kelly Kelly il 3 dicembre, al \"pay-per-view\" \"December to Dismember\", quando la abbandon\u00f2 nelle grinfie di Kevin Thorn e Ariel in un Mixed Tag Team Match. Nella puntata di \"ECW\" del 5 dicembre, Kelly fu sconfitta da Ariel. Nel 2007 la ragazza continu\u00f2 ad apparire nelle puntate di \"ECW on Sci-Fi\" e con l'arrivo di Brooke Adams e Layla form\u00f2 il gruppo dell\u2019\"Extreme Expos\u00e9\", che settimanalmente si esibiva sul ring con dei balletti. Nella puntata di \"Raw\" del 28 maggio, Kelly prese parte ad una Memorial Day Beach Blast Bikini Battle Royal, ma fu eliminata e vinta da Michelle McCool. Il 20 agosto, a \"SummerSlam\", Kelly prese parte ad una Battle Royal per decretare la prima contendente al Women's Championship detenuto da Candice Michelle, ma fu eliminata e vinta da Beth Phoenix. Nella puntata di \"Raw\" del 29 ottobre, Kelly vinse una Halloween Divas Battle Royal, ma a fine match fu brutalmente attaccata dalla Women's Champion Beth Phoenix. Nella puntata di \"Raw\" del 5 novembre, Kelly fu sconfitta da Beth Phoenix in un match non titolato. Dopo il licenziamento di Brooke Adams, il gruppo si sciolse e Kelly Kelly inizi\u00f2 un \"feud\" contro Layla. Nella puntata di \"ECW\" del 6 novembre, Kelly fu sconfitta da Layla. Nella puntata di \"Raw\" del 12 novembre Kelly, Michelle McCool e Mickie James sconfissero Jillian Hall, Layla e Melina. Nella puntata di \"ECW\" del 13 novembre, Kelly e Michelle McCool sconfissero Layla e Melina. Il 18 novembre alle \"Survivor Series\" Kelly, Maria, Michelle McCool, Mickie James e Torrie Wilson sconfissero Beth Phoenix, Jillian, Layla, Melina e Victoria. Nella puntata di \"ECW\" del 27 novembre, Kelly sconfisse Layla. Nella puntata di \"ECW\" del 6 dicembre, Kelly e Balls Mahoney hanno sconfitto Layla e Kenny Dykstra in un Mixed Tag Team Match. Nella puntata speciale di \"Raw\" del 24 dicembre dedicata al Tribute To The Troops, Kelly combatte un match con Layla contro Maria e Mickie James, ma il match viene interrotto da Mr. McMahon. Nella puntata di \"ECW\" dell'11 dicembre, Kelly fu sconfitta da Layla e Victoria in un 2-on-1 Handicap match. Nella puntata di \"SmackDown\" del 14 dicembre, Kelly e Michelle McCool furono sconfitte da Layla e Victoria. Nella puntata di \"Raw\" del 17 dicembre, Kelly vinse un Diva's Santa's Little Helper's Match in coppia con Maria, Mickie James e Michelle McCool contro Melina, Jillian, Layla e Victoria. Nella puntata di \"ECW\" del 1\u00ba gennaio 2008 Kelly, Jimmy Wang Yang e Shannon Moore sconfissero Layla, John Morrison e The Miz in un Mixed Tag Team Match. Nella puntata di \"ECW\" del 29 gennaio, Kelly fu sconfitta da Victoria. Nella puntata di \"Raw\" del 4 febbraio, Kelly e Mickie James sconfissero Beth Phoenix e Victoria. Nella puntata di \"ECW\" del 5 febbraio, Kelly e Michelle McCool furono sconfitte da Layla e Victoria. Nella puntata di \"ECW\" del 12 febbraio, Kelly sconfisse Layla. Nella puntata di \"ECW\" del 26 febbraio, Kelly e Kofi Kingston sconfissero Layla e Santino Marella in un Mixed Tag Team Match. Nella puntata di \"ECW\" del 25 marzo, Kelly e Stevie Richards furono sconfitti da Layla e Mike Knox in un Mixed Tag Team Match. Nella puntata di \"ECW\" del 22 aprile, Kelly e Tommy Dreamer sconfissero Layla e Mike Knox in un Mixed Tag Team Match. Il 27 aprile, a \"Backlash\", Kelly perse un 6 contro 6 Divas Match in coppia con Ashley, Cherry, Maria, Michelle McCool e Mickie James contro Beth Phoenix, Jillian, Melina, Layla, Natalya e Victoria, ma il rematch svolto nella puntata di \"Raw\" del 28 aprile venne vinto dal team face. Nella puntata di \"SmackDown\" del 9 maggio, Kelly fu sconfitta da Natalya. Nella puntata di \"ECW\" del 13 maggio Kelly, Cherry e Michelle McCool sconfissero Layla, Natalya e Victoria. Nella puntata di \"ECW\" del 20 maggio, Kelly e Colin Delaney sconfissero Layla e Mike Knox in un Mixed Tag Team Match. Nella puntata di \"SmackDown\" del 6 giugno, Kelly prese parte ad un Golden Dream match per determinare la prima contendente al vacante Divas Championship, nuovo titolo femminile, ma \u00e8 stato vinto da Natalya. Nella puntata di \"ECW\" del 10 giugno, Kelly fu sconfitta da Victoria per count-out. Nella puntata di \"SmackDown\" del 27 giugno Kelly, Cherry e Michelle McCool furono sconfitte da Maryse, Natalya e Victoria. Nella puntata di \"SmackDown\" del 4 luglio, Kelly prese parte ad un Star on a Pole match per determinare la seconda contendente al vacante Divas Championship, ma \u00e8 stato vinto da Michelle McCool.\nVarie faide (2008\u20132009).\nNel corso della \"draft-lottery\", svoltasi il 23 giugno 2008, Kelly Kelly venne trasferita nel \"roster\" di \"Raw\". Il debutto nello show rosso avvenne il 7 luglio, in un Tag Team match vinto in coppia con Mickie James contro Jillian Hall e Layla. Nella puntata di \"Raw\" del 21 luglio, Kelly \u00e8 stata sconfitta da Beth Phoenix. Nella puntata di \"Raw\" del 28 luglio, Kelly e D'Lo Brown sono stati sconfitti da Beth Phoenix e Santino Marella in un Mixed Tag Team Match. Nella puntata di \"Raw\" dell'11 agosto, Kelly \u00e8 stata sconfitta nuovamente da Beth Phoenix. Nella puntata di \"Raw\" del 18 agosto, Kelly e Mickie James hanno sconfitto Jillian Hall e Katie Lea. Nella puntata di \"Raw\" del 25 agosto, Kelly ha sconfitto Beth Phoenix. Nella puntata di \"Raw\" del 31 agosto Kelly, Candice Michelle e Mickie James hanno sconfitto Beth Phoenix, Jillian Hall e Katie Lea. Nella puntata di \"Raw\" del 22 settembre, Kelly ha sconfitto Beth Phoenix. Nella puntata di \"Raw\" del 29 settembre, Kelly e Candice Michelle sono state sconfitte da Beth Phoenix e Jillian Hall. Nella puntata di \"Raw\" del 6 ottobre, Kelly ha sconfitto Jillian Hall. Nella puntata di \"Raw\" del 13 ottobre, Kelly e i Cryme Tyme (JTG e Shad Gaspard) hanno sconfitto Jillian Hall, John Morrison e The Miz in un Mixed Tag Team Match. Nella puntata di \"Raw\" del 20 ottobre, Kelly e Candice Michelle hanno sconfitto Jillian Hall e Katie Lea. Nella puntata di \"Raw\" del 27 ottobre Kelly, Candice Michelle e Mickie James hanno sconfitto Jillian Hall, Katie Lea e Layla. Nella puntata di \"Raw\" del 3 novembre Kelly, Brie Bella, Candice Michelle, Eve Torres, Mae Young, Michelle McCool, Mickie James e Tiffany sono state sconfitte da Beth Phoenix, Jillian Hall, Katie Lea, Layla, Lena Yada, Maryse, Natalya e Victoria. Nella puntata di \"Raw\" del 17 novembre, Kelly ha sconfitto Victoria. Il 23 novembre, alle \"Survivor Series\", Kelly prende parte al 5-on-5 Survivor Series tag team elimination match nel \"Team Raw\" (Kelly, Beth Phoenix, Candice Michelle, Jillian Hall e Mickie James) contro il \"Team SmackDown\" (Maria, Maryse, Michelle McCool, Natalya e Victoria), dove elimina Victoria, ma viene poi eliminata da Maryse; alla fine, il \"Team Raw\" conquista la vittoria. Il 14 dicembre, ad \"Armageddon\", Kelly Kelly ottenne un altro successo insieme a Maria, Michelle McCool e Mickie James contro Jillian Hall, Maryse, Natalya e Victoria. In seguito, Kelly viene coinvolta in una \"storyline\" con Kane, che dichiara pi\u00f9 volte di volere una relazione con la ragazza, rifiutando e dicendo che nella sua vita c'\u00e8 un altro uomo, ovvero The Miz, che era per\u00f2 ignaro di tutto e viene attaccato da Kane. Nella puntata di \"Raw\" del 15 dicembre, Kelly vince un Tag Team match in coppia con Melina contro Beth Phoenix e Jillian Hall; al termine dell'incontro, Kane costringe la ragazza alla fuga. Nella puntata di \"Raw\" del 29 dicembre, Kelly prende parte ad una 6-Women Battle Royal valida per determinare la prima sfidante al Women's Championship di Beth Phoenix, ma venne eliminata per seconda da Jillian Hall; dopo il match, appare in un siparietto nel \"backstage\" insieme a Randy Orton, che si rivela l'uomo con il quale la ragazza ha una storia; tuttavia Orton confessa poi di averla soltanto usata e di non volere pi\u00f9 averci a che fare (\"kayfabe\"). Nella puntata di \"Raw\" del 5 gennaio 2009, Kelly ha sconfitto Jillian Hall. Nella puntata di \"Raw\" del 12 gennaio, Kelly e Melina affrontano Beth Phoenix e Jillian Hall in un match, ma vengono attaccate dalle rivali durante l'ingresso insieme a Rosa Mendes. Nella puntata di \"Raw\" del 19 gennaio, Kelly \u00e8 stata sconnfitta da Beth Phoenix. Nella puntata di \"Raw\" del 26 gennaio, Kelly e Melina sono state sconfitte da Beth Phoenix e Jillian Hall. Nella puntata di \"Raw\" del 9 febbraio, Kelly e Melina sono state nuovamente sconfitte da Beth Phoenix e Jillian Hall. Nella puntata di \"Raw\" del 2 marzo, Kelly e Mickie James hanno sconfitto Beth Phoenix e Jillian Hall. Nella puntata di \"Raw\" del 16 marzo Kelly, Melina e Mickie James hanno sconfitto Beth Phoenix, Jillian Hall e Layla. Nella puntata di \"Raw\" del 30 marzo Kelly, Alicia Fox, Brie Bella, Eve Torres, Gail Kim, Maria, Melina, Mickie James e Tiffany sono state sconfitte da Beth Phoenix, Jillian Hall, Katie Lea, Layla, Maryse, Michelle McCool, Natalya, Nikki Bella e Rosa Mendes. Il 5 aprile, a \"WrestleMania XXV\", Kelly prende parte ad una \"25-Divas Miss WrestleMania Battle royal match\", dove viene eliminata e vinta da Santina Marella.\nOpportunit\u00e0 titolate (2009\u20132010).\nNella puntata di \"Raw\" del 6 aprile Kelly, Jillian Hall, Layla, Melina e Mickie James hanno sconfitto Eve Torres, Gail Kim, Maria, Maryse e Natalya. Nella puntata di \"Raw\" del 13 aprile Kelly, Melina e Mickie James sono state sconfitte da Maryse, Michelle McCool e Natalya. Nella puntata di \"Raw\" del 27 aprile Kelly, Brie Bella, Mickie James e Santina Marella hanno sconfitto Beth Phoenix, Jillian Hall, Layla e Rosa Mendes. Nella puntata di \"Superstars\" del 7 maggio, Kelly e Santina Marella hanno sconfitto Beth Phoenix e Rosa Mendes. Nella puntata di \"Raw\" dell'11 maggio, Kelly e Mickie James hanno sconfitto Maryse e Jillian Hall. Nella puntata di \"Raw\" del 18 maggio, Kelly vince una 7-Women Battle Royal diventando la prima sfidante al Divas Championship detenuto da Maryse. Nella puntata di \"Raw\" del 25 maggio, Kelly affronta la campionessa Maryse per il Divas Championship, vincendo per squalifica (con la vittoria per squalifica il titolo rimane alla campionessa). Nella puntata di \"Raw\" del 1\u00ba giugno, Kelly e Mickie James sono state sconfitte da Beth Phoenix e Maryse. Nella puntata di \"Raw\" dell'8 giugno, Kelly affronta la campionessa Maryse per il Divas Championship, ma \u00e8 stata sconfitta in maniera sporca. Nella puntata di \"Raw\" del 29 giugno, Kelly prende parte ad un Fatal 4-way match insieme a Beth Phoenix, Mickie James e Rosa Mendes per decretare la prima sfidante al Divas Championship detenuto da Maryse, ma \u00e8 stato vinto dalla James. Nella puntata di \"Raw\" del 13 luglio Kelly, Gail Kim e Mickie James sono state sconfitte da Alicia Fox, Maryse e Rosa Mendes. Nella puntata di \"Raw\" del 20 luglio, Kelly e Gail Kim sono state sconfitte da Alicia Fox e Rosa Mendes. Nella puntata di \"Raw\" del 27 luglio Kelly, Gail Kim e Mickie James hanno sconfitto Alicia Fox, Beth Phoenix e Rosa Mendes. Nella puntata di \"Raw\" del 10 agosto, Kelly prende parte ad un Fatal 4-way match insieme ad Alicia Fox, Beth Phoenix e Gail Kim per decretare la prima sfidante al Divas Championship detenuto da Mickie James, ma \u00e8 stato vinto dalla Kim. Nella puntata di \"Superstars\" del 20 agosto, Kelly \u00e8 stata sconfitta da Beth Phoenix. Nella puntata di \"Raw\" del 24 agosto Kelly, Gail Kim e Mickie James sono state sconfitte da Alicia Fox, Beth Phoenix e Rosa Mendes. Nella puntata di \"Raw\" del 29 giugno, Kelly prende parte ad una 6-Women Battle Royal per decretare la prima sfidante al Divas Championship detenuto da Mickie James e sfidarla la sera stessa, ma \u00e8 stato vinto da Beth Phoenix. Nella puntata di \"Raw\" del 5 ottobre Kelly, Eve Torres, Maria, Melina, Mickie James e le Bella Twins (Brie Bella e Nikki Bella) hanno sconfitte Beth Phoenix, Alicia Fox, Jillian Hall, Layla, Michelle McCool, Natalya e Rosa Mendes. Nella puntata di \"Raw\" del 12 ottobre Kelly, Gail Kim e Maria Menounos hanno sconfitto Alicia Fox, Beth Phoenix e Rosa Mendes. Nella puntata di \"Superstars\" del 22 ottobre, Kelly ha sconfitto Gail Kim. Il 25 ottobre, a \"Bragging Rights\", Kelly ha perso un 6-Women Tag Team match con Gail Kim e Melina contro Beth Phoenix, Michelle McCool e Natalya. Nella puntata di \"Superstars\" del 29 ottobre, Kelly \u00e8 stata sconfitta da Alicia Fox. Nella puntata di \"Raw\" del 2 novembre, Kelly prende parte ad una 6-Women Battle Royal per decretare la prima sfidante al Divas Championship detenuto da Mickie James, ma \u00e8 stato vinto da Alicia Fox. Nella puntata di \"Raw\" del 9 novembre, Kelly \u00e8 stata sconfitta nuovamente da Alicia Fox. Il 22 novembre, alle \"Survivor Series\", Kelly prende parte ad un 5-on-5 Traditional Survivor Series Elimination match nel \"Team James\" (Kelly, Eve Torres, Gail Kim, Melina e Mickie James) contro il \"Team McCool\" (Michelle McCool, Alicia Fox, Beth Phoenix, Jillian Hall e Layla), dove ha eliminato Layla, ma \u00e8 stata poi eliminata dalla Phoenix; alla fine, vince il \"Team James\". Nella puntata di \"Raw\" del 23 novembre Kelly, Melina e Mickie James hanno sconfitto Jillian Hall, Layla e Michelle McCool. Nella puntata di \"Raw\" del 14 dicembre Kelly, Gail Kim, Maria, Melina, Mickie James e le Bella Twins hanno sconfitto Alicia Fox, Beth Phoenix, Layla, Maryse, Michelle McCool, Natalya e Rosa Mendes. Nella puntata di \"Raw\" del 21 dicembre Kelly, Gail Kim e Melina hanno sconfitto Alicia Fox, Jillian Hall e Maryse. Nella puntata di \"Raw\" del 28 dicembre, Kelly \u00e8 stata sconfitta da Maryse. Nella puntata di \"Raw\" dell'11 gennaio 2010, Kelly prende parte ad un torneo per decretare la nuova Divas Champion, dopo che Melina ha dovuto renderlo vacante per infortunio, ma \u00e8 stata sconfitta al primo turno da Alicia Fox. Nella puntata di \"Superstars\" del 21 gennaio, Kelly ha sconfitto Jillian Hall. Nella puntata di \"Superstars\" del 4 febbraio, Kelly e Eve Torres hanno sconfitto Alicia Fox e Katie Lea. Nella puntata di \"Raw\" del 1\u00ba marzo, Kelly prende parte ad un 6-Way Pillow Fight match che comprende Alicia Fox, Eve Torres, Gail Kim, Jillian Hall e Maryse, ma \u00e8 stato vinto dalla Torres. Nella puntata di \"Raw\" dell'8 marzo Kelly, Eve Torres e Gail Kim hanno sconfitto Alicia Fox, Katie Lea e Maryse. Nella puntata di \"Raw\" del 15 marzo, Kelly \u00e8 stata sconfitta da Maryse in un match non titolato. Il 28 marzo, a \"WrestleMania XXVI\" Kelly, Beth Phoenix, Eve Torres, Gail Kim e Mickie James sono state sconfitte da Alicia Fox, Layla, Maryse, Michelle McCool e Vickie Guerrero. Nella puntata di \"Raw\" del 29 marzo Kelly, Beth Phoenix, Eve Torres, Gail Kim e Mickie James hanno sconfitto Alicia Fox, Layla, Maryse, Michelle McCool e Vickie Guerrero, nel rematch della sera precedente. Nella puntata di \"Raw\" del 5 aprile, Kelly prende parte ad una 6-Women Battle Royal per decretare la prima sfidante al Divas Championship detenuto da Maryse, ma \u00e8 stato vinto da Eve Torres. Nella puntata di \"Raw\" del 12 aprile, Kelly prende parte ad un Triple threat tag team match insieme a Gail Kim contro Jillian Hall &amp; Maryse e le Bella Twins, vinto da queste ultime.\nFaida con le LayCool (2010\u20132011).\nNel corso della \"draft-lottery\", svoltasi il 26 aprile 2010, Kelly Kelly venne trasferita nel \"roster\" di \"SmackDown!\". Debutta nella puntata di \"SmackDown\" del 30 aprile, in un Divas Tag Team match contro Michelle McCool e Layla e a vincere sono lei e la nuova Women's Champion Beth Phoenix. Nella puntata di \"SmackDown\" del 7 maggio, Kelly e Tiffany sono state sconfitte dalle LayCool (Layla e Michelle McCool). Nella puntata di \"SmackDown\" del 21 maggio, Kelly e Tiffany sono state nuovamente sconfitte dalle LayCool. Nella puntata di \"SmackDown\" del 4 giugno, Kelly ha sconfitto Rosa Mendes. Nella puntata di \"Raw\" del 7 giugno, Kelly ha preso parte ad una Battle Royal, ma \u00e8 stata eliminata dalle LayCool. Nella puntata di \"SmackDown\" del 18 giugno, Kelly ha sconfitto Layla in un match non titolato. Nella puntata di \"SmackDown\" del 25 giugno, Kelly ha sconfitto Rosa Mendes. Nella puntata di \"SmackDown\" del 2 luglio, Kelly ha sconfitto Michelle McCool in un match non titolato. Nella puntata di \"Superstars\" dell'8 luglio, Kelly e Tiffany sono state sconfitte dalle LayCool. Nella puntata di \"SmackDown\" del 16 luglio, Kelly e Chris Masters hanno sconfitto Layla e Trent Barreta in un Mixed Tag Team Match. Il 18 luglio, a \"Money in the Bank\", Kelly ha affrontato Layla per il Women's Championship, ma \u00e8 stata sconfitta a causa di un'interferenza di Michelle McCool. Nelle settimane a seguire, Kelly Kelly non ha preso parte a molti match, a causa del licenziamento della sua alleata Tiffany; nonostante ci\u00f2, \u00e8 stata spesso protagonista in alcune scene nel backstage. Nella puntata di \"Superstars\" del 12 agosto, Kelly \u00e8 stata sconfitta da Michelle McCool in un match non titolato. Nella puntata di \"SmackDown\" del 20 agosto, Kelly e The Big Show sono stati sconfitti da Serena e Luke Gallows in un Mixed Tag Team Match, dopo che Serena inverte la \"K2\" di Kelly con una Gutbuster. Nella puntata di \"SmackDown\" del 27 agosto, Kelly accompagna The Big Show nel suo match contro Luke Gallows, accompagnato da Serena; durante il match, Serena distrae Big Show, ma subito dopo Kelly la attacca con una Lou Thez Press. Il 31 agosto, Kelly Kelly viene annunciata nella terza stagione di \"NXT\" come PRO della rookie Naomi. Nella puntata di \"NXT\" del 7 settembre, Kelly e Naomi hanno sconfitto la PRO Alicia Fox e la sua rookie Maxine. Nella puntata di \"SmackDown\" del 3 settembre, Kelly \u00e8 stata nuovamente sconfitta da Michelle McCool in un match non titolato. Nella puntata di \"SmackDown\" del 17 settembre, Kelly e Rosa Mendes sono state sconfitte dalle LayCool. Nella puntata di \"NXT\" del 21 settembre Kelly, Naomi e la rookie Jamie hanno sconfitto le LayCool e la rookie Kaitlyn, la quale viene attaccata a fine match da Layla e Michelle incolpandola di averle fatte perdere. Nella puntata di \"SmackDown\" del 1\u00ba ottobre Kelly, Natalya e le Bella Twins (Brie Bella e Nikki Bella) hanno sconfitto Alicia Fox, Maryse e le LayCool. Nella puntata di \"SmackDown\" dell'8 ottobre, Kelly \u00e8 stata sconfitta da Layla in un match non titolato. Nella puntata di \"Superstars\" del 14 ottobre, Kelly ha sconfitto Layla in un match non titolato. Nella puntata di \"NXT\" del 19 ottobre, Kelly e Naomi sono state sconfitte dalle Bella Twins. Nella puntata di \"SmackDown\" del 22 ottobre, Kelly e Natalya hanno sconfitto le LayCool. Nella puntata di \"SmackDown\" del 29 ottobre Kelly, Melina e le Bella Twins hanno sconfitto Alicia Fox, Rosa Mendes e le LayCool. Nella puntata di \"NXT\" del 2 novembre, Kelly ha sconfitto Alicia Fox. Nella puntata di \"SmackDown\" del 19 novembre, Kelly e Natalya sono state sconfitte dalle LayCool. Nella puntata di \"SmackDown\" del 26 novembre, Kelly ha sconfitto Michelle McCool; subito dopo il match, viene attaccata dalle Laycool, grazie viene salvata dall'intervento di Beth Phoenix. Nella puntata di \"Raw\" del 13 dicembre, Kelly prende parte ad una Battle Royal la cui vincitrice avrebbe vinto lo \"Slamy Award\" di \"Diva of the Year\", dove \u00e8 stata eliminata da Michelle McCool, che ha poi vinto. Il 22 dicembre, a \"Tribute To The Troops\" Kelly, Natalya e le Bella Twins hanno sconfitto Alicia Fox, Melina e le LayCool. Nella puntata di \"Superstars\" del 23 dicembre, Kelly e Beth Phoenix hanno sconfitto le LayCool. Nella puntata di \"SmackDown\" del 7 gennaio 2011, Kelly \u00e8 stata sconfitta da Michelle McCool. Successivamente, inizia ad avere un flirt con Drew McIntyre. Nella puntata di \"SmackDown\" del 28 gennaio, Kelly e Kaitlyn sono state sconfitte dalle LayCool. Il 30 gennaio, alla \"Royal Rumble\", Kelly interviene a favore di Edge, durante il suo match valevole per il World Heavyweight Championship contro Dolph Ziggler, attaccando Vickie Guerrero che distraeva Edge dall'apron ring, iniziando un catfight fuori dal ring dove ha la meglio. Nella puntata di \"SmackDown\" del 4 febbraio, Kelly Kelly in coppia con Edge sconfigge Dolph Ziggler e le LayCool in un 3-on-2 Handicap match per il World Heavyweight Championship, diventando la prima donna nella WWE a difendere il titolo dei pesi massimi; dopo il match, Vickie Guerrero, infuriata per la sconfitta di Ziggler, licenzia Kelly (\"kayfabe\"). Kelly Kelly ritorna il 20 febbraio ad \"Elimination Chamber\", attaccando Vickie Guerrero, ma mentre la sta picchiando intervengono le LayCool, per\u00f2 a salvarla arriva Trish Stratus che interviene e applica una Double-Stratusfaction sulle rivali; alla fine, Kelly e la sette volte campionessa Trish si abbracciano, con grande applauso da parte del pubblico per la grande Diva del passato Trish Stratus e la grande Diva del futuro Kelly Kelly. Nella puntata di \"SmackDown\" del 25 febbraio, Kelly Kelly in coppia con Edge sconfigge Drew McIntyre e Vickie Guerrero in un Mixed Tag Team Match; la stipulazione prevedeva che se Drew e Vickie avessero perso, quest'ultima sarebbe stata licenziata. Nella puntata di \"SmackDown\" del 18 marzo, Kelly \u00e8 stata sconfitta da Layla. Nella puntata di \"SmackDown\" del 25 marzo, Kelly e Rosa Mendes sono state sconfitte dalle LayCool. Nella puntata di \"SmackDown\" dell'8 aprile, Kelly e Beth Phoenix hanno sconfitto le LayCool. Nella puntata di \"SmackDown\" del 15 aprile, Kelly ha sconfitto Layla, causata da una distrazione della sua compagna Michelle Mccool, facendo s\u00ec che le due discutessero a causa delle continue sconfitte ad opera di Kelly Kelly.\nCampionessa delle Divas (2011\u20132012).\nNel corso della \"draft-lottery\", svoltasi il 25 aprile 2011, Kelly Kelly venne trasferita nel \"roster\" di \"Raw\". Nella puntata di \"Raw\" del 2 maggio, mentre sta combattendo contro Maryse, la debuttante Kharma fa il suo ingresso sul ring e attacca la franco-canadese, facendola vincere per squalifica. Nella puntata di \"Raw\" del 9 maggio, Kelly vince un Tag Team match insieme a Eve Torres contro le Bella Twins (Brie Bella e Nikki Bella); al termine dell'incontro arriva nuovamente Kharma, che attacca la Torres e risparmia Kelly Kelly. Nella puntata di \"Raw\" del 16 maggio, Kelly vince un match contro Brie Bella; al termine, arriva nuovamente Kharma che stavolta attacca Nikki Bella. Il 22 maggio, a \"Over the Limit\", Kelly Kelly ha affrontato la campionessa Brie Bella per il Divas Championship, ma \u00e8 stata sconfitta a causa di una distrazione di Nikki Bella. Nella puntata di \"Raw\" del 23 maggio Kelly, Beth Phoenix, Eve Torres e Gail Kim affrontano Maryse, Melina e le Bella Twins, ma il match termina in no contest in seguito all'intervento di Kharma, che sale sul ring e piange al centro di esso. Nella puntata di \"Raw\" del 30 maggio, Kelly e Eve Torres hanno sconfitto le Bella Twins. Nella puntata di \"Raw\" del 6 giugno, Kelly e Beth Phoenix hanno sconfitto le Bella Twins. Nella puntata di \"Raw\" del 13 giugno Kelly, Beth Phoenix, AJ, Eve Torres, Gail Kim, Kaitlyn e Natalya hanno sconfitto Alicia Fox, Maryse, Melina, Rosa Mendes, Tamina e le Bella Twins.\nNella puntata di \"Raw\" del 20 giugno, Kelly Kelly viene inserita in una lista delle possibili sfidanti di Brie Bella per il Divas Championship insieme a Eve Torres e Beth Phoenix, dove il sondaggio premia Kelly, che diventa la n\u00b01 contender; quella stessa sera, Kelly riesce a battere Brie Bella e conquista il Divas Championship per la prima volta in carriera. Nella puntata di \"Raw\" del 27 giugno, Kelly ha difeso con successo il titolo contro Nikki Bella in un Submission match grazie alla \"Boston Crab\". Nella puntata di \"Raw\" del 4 luglio, Kelly e Eve Torres hanno sconfitto le Bella Twins (Brie Bella e Nikki Bella). Nella puntata di \"Raw\" dell'11 luglio, Kelly ha sconfitto Melina in un match non titolato. Nella puntata di \"SmackDown\" del 15 luglio, Kelly ha sconfitto Rosa Mendes in un match non titolato. Il 17 luglio, a \"Money in the Bank\", Kelly ha difeso con successo il titolo dall'assalto di Brie Bella. Nella puntata di \"Raw\" del 19 luglio Kelly, Beth Phoenix, AJ, Eve Torres, Gail Kim, Kaitlyn e Natalya hanno sconfitto Alicia Fox, Maryse, Melina, Rosa Mendes, Tamina e le Bella Twins. Nella puntata di \"Raw\" del 25 luglio, Kelly e Eve Torres hanno sconfitto Maryse e Melina. Nella puntata di \"Raw\" del 1\u00ba agosto, Kelly \u00e8 al tavolo di commento durante una Battle Royal per decretare la sua sfidante a \"SummerSlam\", dove a vincere \u00e8 Beth Phoenix, la quale subito dopo attacca la campionessa dopo che era salita sul ring per congratularsi con lei; dopo averla attaccata, Beth dice a Kelly che il suo regno da ochetta bionda finir\u00e0. Il 14 agosto, a \"SummerSlam\", Kelly ha difeso con successo il titolo contro Beth Phoenix, invertendo la \"Glam Slam\". Nella puntata di \"Raw\" del 15 agosto, Kelly e Eve Torres hanno sconfitto le Bella Twins; dopodich\u00e9, arrivano Beth Phoenix e Natalya che osservano le due rivali, lasciando intuire che il feud non \u00e8 concluso. Nella puntata di \"SmackDown\" del 19 agosto, Kelly e AJ hanno sconfitto Alicia Fox e Natalya. Nella puntata di \"SmackDown\" del 26 agosto, Kelly ha sconfitto Tamina in un match non titolato. Nella puntata di \"Raw Super Show\" del 29 agosto, Kelly \u00e8 stata sconfitta da Brie Bella in un match non titolato. Nella puntata di \"SmackDown\" del 30 agosto, Kelly e Alicia Fox sono state sconfitte dalle Divas of Doom (Beth Phoenix e Natalya). Nella puntata di \"SmackDown\" del 9 settembre, Kelly ha sconfitto Natalya in un match non titolato. Nella puntata di \"Raw\" del 12 settembre, Kelly ha sconfitto Vickie Guerrero in un match non titolato. Il 18 settembre, a \"Night of Champions\", Kelly ha difeso nuovamente il titolo all'assalto di Beth Phoenix, nella sua citt\u00e0 natale. Nella puntata di \"Raw\" del 19 settembre, Kelly e Eve Torres hanno sconfitto le Divas of Doom. Nella puntata di \"Raw\" del 26 settembre, Kelly e Eve Torres sono state sconfitte dalle Divas of Doom. Nella puntata di \"SmackDown\" del 30 settembre, Kelly ha sconfitto Natalya in un match non titolato. Il 2 ottobre, a \"Hell in a Cell\", Kelly ha perso il Divas Championship contro Beth Phoenix, a causa all'intervento di Natalya, dopo 104 giorni di regno.\nNella puntata di \"Raw\" del 3 ottobre, durante un Divas Tag Team Match in coppia con Eve Torres contro le Divas of Doom (Beth Phoenix e Natalya), Kelly attacca severamente la Phoenix, che l'aveva buttata fuori dal ring, venendo squalificata, urlando di averle rubato il titolo dopo che Natalya le ha dato un colpo col microfono per metterla \"KO\" e permettere a Beth di eseguire la sua \"Glam Slam\" e vincere il titolo. Nella puntata di \"Raw\" del 10 ottobre, Kelly e Eve Torres hanno sconfitto Rosa Mendes e Tamina. Nella puntata di \"SmackDown\" del 14 ottobre, Kelly \u00e8 stata sconfitta da Beth Phoenix in un match non titolato. Nella puntata di \"Superstars\" del 27 ottobre, Kelly e Eve Torres hanno sconfitto le Bella Twins (Brie Bella e Nikki Bella). Nella puntata di \"Raw\" del 31 ottobre, Kelly prende parte ad una Battle Royal per decretare la nuova sfidante al Divas Championship detenuto da Beth Phoenix, ma viene eliminata da Natalya; a fine match, Natalya e Beth cercano di attaccare la Torres, che aveva vinto la contesa, ma viene salvata da Kelly e Alicia Fox. Nella puntata di \"Raw\" del 14 novembre, Kelly ha sconfitto Natalya. Nella puntata di \"Raw\" del 28 novembre, Kelly e Alicia Fox hanno sconfitto le Bella Twins. Nella puntata di \"Raw\" del 5 dicembre, Kelly e Eve Torres hanno sconfitto le Divas of Doom. Nella puntata di \"Raw\" del 12 dicembre dedicata agli \"Slammy Award\", Kelly riceve il premio di \"Diva of the Year\"; a premiarla \u00e8 stata la storica Diva della WWE Lita. Il 13 dicembre, a \"Tribute To The Troops\" Kelly, Alicia Fox, Eve Torres e Maria Menounos hanno sconfitto le Divas of Doom e le Bella Twins. Il 18 dicembre, a \"\", Kelly ha un'altra opportunit\u00e0 per il Divas Championship detenuto da Beth Phoenix, ma \u00e8 stata sconfitta. Nella puntata di \"Raw\" del 2 gennaio 2012, Kelly e Eve Torres sono state sconfitte dalle Bella Twins. Nella puntata di \"Superstars\" del 12 gennaio, Kelly \u00e8 stata sconfitta da Brie Bella. Nella puntata di \"Raw\" del 16 gennaio, Kelly e Alicia Fox hanno sconfitto le Bella Twins. Il 29 gennaio, alla \"Royal Rumble\" Kelly, Alicia Fox, Eve Torres e Tamina sono state sconfitte dalle Divas of Doom e le Bella Twins. Nella puntata di \"Superstars\" del 2 febbraio, Kelly e Alicia Fox hanno sconfitto le Bella Twins. Nella puntata di \"Raw\" del 6 febbraio Kelly, Alicia Fox, Eve Torres e Tamina hanno sconfitto le Divas of Doom e le Bella Twins. Nella puntata di \"Raw\" del 20 febbraio, Kelly e Aksana sono state sconfitte dalle Bella Twins. Nella puntata di \"Raw\" del 27 febbraio, Kelly ha sconfitto Nikki Bella; pi\u00f9 tardi, ha un diverbio con la sua ex migliore amica Eve Torres nel backstage. Qualche giorno dopo, \u00e8 ospite insieme alle Bella Twins allo show condotto da Maria Menounos; le due vengono interrotte da Beth Phoenix e Eve Torres, che poi vengono scortate fuori dalla sicurezza dopo aver toccato e minacciato la conduttrice; successivamente, la Phoenix sfida Maria Menounos e Kelly Kelly ad un match per \"WrestleMania XXVIII\" e le due accettano. Nella puntata di \"Superstars\" del 15 marzo, Kelly \u00e8 stata sconfitta da Beth Phoenix. Nella puntata di \"Raw\" del 26 marzo, Kelly vince contro la sua ex migliore amica Eve Torres, che \u00e8 stata accompagnata da Beth Phoenix. Il 1\u00ba aprile, a \"WrestleMania XXVIII\", Kelly e Maria Menounos hanno sconfitto Beth Phoenix ed Eve Torres. Nella puntata di \"Superstars\" del 12 aprile, Kelly ha sconfitto Brie Bella. Nella puntata di \"Superstars\" del 19 aprile, Kelly \u00e8 stata sconfitta da Eve Torres, ma per scorrettezza poich\u00e9 la Torres ha fatto leva sulle corde per concludere il match. Nella puntata di \"Superstars\" del 26 aprile, Kelly ha sconfitto Maxine. Nella puntata di \"Raw\" del 7 maggio, Kelly e Layla hanno sconfitto Maxine e Natalya. Nella puntata di \"Raw\" del 21 maggio, Kelly \u00e8 stata sconfitta da Beth Phoenix. Kelly Kelly fa il suo ritorno nella puntata di \"Raw\" del 6 agosto, dove ha sconfitto la sua ex amica Eve Torres, nel suo ultimo match in WWE.\nInattivit\u00e0 e abbandono (2012\u20132013).\nNel settembre del 2012 Kelly Kelly si \u00e8 presa una pausa dagli show posando sempre per servizi fotografici. Nel febbraio del 2013 ha dichiarato di aver lasciato la compagnia anche in seguito a diversi infortuni al collo, oltre al voler dedicarsi esclusivamente alla carriera da modella.\nApparizioni sporadiche (2018\u2013presente).\nIl 22 gennaio 2018 Kelly Kelly \u00e8 tornata in WWE per una breve apparizione in occasione del 25\u00ba anniversario di \"Raw\". Il 28 gennaio, alla \"Royal Rumble\", Kelly ha partecipato al primo omonimo match femminile della storia, entrando con il numero 19 e venendo eliminata da Nia Jax dopo circa cinque minuti di permanenza sul ring. Il 28 ottobre, Kelly ha preso parte anche al primo pay-per-view femminile della storia, \"Evolution\", in cui ha combattuto in una 20-woman Battle Royal venendo eliminata da Mandy Rose e Sonya Deville.\nNella puntata di \"Raw\" del 22 luglio 2019, Kelly ha fatto ritorno in WWE per una sola notte in occasione della \"Raw Reunion\"; durante l'episodio ha vinto il 24/7 Championship, schienando Gerald Brisco nel backstage, diventando la prima donna a conquistare il titolo, ma lo ha perso dopo pochi minuti per mano di Candice Michelle (l'arbitro speciale era Melina P\u00e9rez).\nIl 26 gennaio 2020, alla \"Royal Rumble\", Kelly ha partecipato alla terza edizione del Women's Royal Rumble match per la seconda volta, entrando col numero 21 e venendo eliminata da Charlotte Flair. Nella puntata di \"Raw\" del 27 febbraio, Kelly appare in un segmento nel backstage insieme ai Street Profits. \nIl 7 gennaio 2022 in occasione della \"Royal Rumble\", fu annunciato tramite il sito ufficiale della WWE la sua partecipazione di all'omonimo match.\nVita privata.\nNel maggio del 2011 ha iniziato una relazione con Sheldon Souray, giocatore di hockey su ghiaccio canadese; la coppia si \u00e8 sposata nel febbraio del 2016, ma ha ufficializzato il divorzio nell'ottobre del 2017.\nDal giugno del 2019 \u00e8 fidanzata con il bodybuilder Joe Coba, con cui si \u00e8 sposata nell'aprile del 2021."}
{"id": "1248104", "revid": "22475", "url": "https://it.wikipedia.org/wiki?curid=1248104", "title": "Morbo celiaco", "text": ""}
{"id": "1248106", "revid": "1573940", "url": "https://it.wikipedia.org/wiki?curid=1248106", "title": "Alfabeto turco ottomano", "text": "L'alfabeto turco ottomano (\u0627\u0644\u0641\u0628\u0627, \"elifb\u00e2\") era la versione dell'alfabeto arabo utilizzata per la lingua turca ottomana durante il periodo dell'Impero Ottomano e nei primi anni della Repubblica di Turchia, fino all'adozione del nuovo alfabeto turco, derivante dall'alfabeto latino il 1\u00ba novembre 1928.\nLa lingua turca ottomana fu scritta anche utilizzando l'alfabeto armeno, con il quale fu scritto anche il primo romanzo pubblicato nell'Impero, \"Akabi\", nel 1851 da Vartan Pasha. Petross Ter Matossian, della Columbia University, sostiene che in circa 250 anni, dagli inizi del XVIII secolo fino a circa il 1950, furono stampati pi\u00f9 di duemila libri in lingua turca utilizzando caratteri armeni.\n1Una corretta variante Ottomana di \"gef\" avr\u00e0 il \"mini-kaf\" di \ufed9 e il doppio segno di \u06af."}
{"id": "1248107", "revid": "339392", "url": "https://it.wikipedia.org/wiki?curid=1248107", "title": "Alanngorsuaq (colle)", "text": ""}
{"id": "1248109", "revid": "1305772", "url": "https://it.wikipedia.org/wiki?curid=1248109", "title": "Filtropressa", "text": "La filtropressa (o il filtropressa) \u00e8 una macchina industriale utilizzata per disidratare i fanghi mediante processi di separazione solido liquido.\nIn altre parole, la \"filtropressatura\" \u00e8 un sistema di riduzione volumetrica di sostanze liquide che presentano all'interno solidi sospesi.\nI filtri pressa vengono oggi impiegati in differenti settori industriali: per la disidratazione dei fanghi derivanti dai processi di depurazione delle acque reflue, civili ed industriali e in molti processi chimico/farmaceutici e minerari.\nIn Italia le prime filtropresse compaiono nei primi del '900. Si ha una traccia storica sulla costruzione di una filtropressa dall'azienda Diefenbach nel 1907 usata per la spremitura dei semi.\nCostruzione di filtropresse.\nLa \"filtropressa\" \u00e8 composta da una serie di \"piastre\" o \"piatti\" (\"plate\") alternate a \"tele\" (\"frame\") che aderendo l'una all'altra formano delle camere, nelle quali si forma il panello di fango disidratato.\nIl fango viene pompato ad elevate pressioni dentro il filtro. La fase solida viene trattenuta nelle intercapedini tra \"piatti\" e \"telai\" e dalla filtropressa esce la fase liquida, a basso contenuto di solidi sospesi. Il successivo recupero della fase solida avviene con l'apertura della filtropressa, quando i fanghi hanno colmato l'intercapedine (quindi il processo di \"filtropressatura\" \u00e8 un processo discontinuo).\nProcesso di filtraggio delle filtropresse.\nNelle camere del filtro, la sospensione viene pompata con 10-20 bar contro i panni del filtro per mezzo di una pompa. Il liquido passa attraverso il mezzo filtrante e lascia la pressa attraverso i canali di drenaggio. Le parti solide della sospensione rimangono sul mezzo filtrante e formano il panello di fango disidratato. Dopo il completamento del ciclo di filtrazione, la pressa viene aperta e il fango disidratato rimosso. Per quanto riguarda la stampa non avviene automaticamente (filtro autopulente stampa), la pressione viene rilasciata ad aprire lentamente la filtropressa e rimuovere il fango disidrato dalle tele filtranti manualmente.\nLe filtropresse a membrana hanno la particolarit\u00e0 che anche il panello del filtro viene premuto meccanicamente. A tale scopo, ciascuna camera del filtro ha almeno una membrana mobile. Questa membrana \u00e8, dopo l'afflusso della sospensione \u00e8 stato spento, messo in movimento per mezzo di aria compressa o acqua pressione verso il panello di filtrazione e preme quindi aggiunta. \nFiltrazione a coadiuvanti.\nLe fitropresse a membrana sono spesso utilizzate in processi di filtrazione a coadiuvanti permettendo tramite la compressione del substrato filtrante un recupero quasi totale del fluido filtrato oltre all'ottenimento di un panello di filtrazione ben secco date le altre pressioni raggiungibili da alcune tipologie di membrane (50 bar).\nI coadiuvanti di filtrazione sono materiali ausiliari del processo di filtrazione la cui funzione fondamentale \u00e8 di ridurre i fenomeni di colmataggio rendendo poroso ed incomprimibile il deposito di particelle solide che si accumula sul mezzo filtrante nel corso della filtrazione, mantenendone cos\u00ec costante la permeabilit\u00e0 con una perdita di carico proporzionale allo spessore della torta. Spesso essi costituiscono il mezzo filtrante mediante il quale avviene la ritenzione delle particelle contenute nel liquido di processo e provvedono altres\u00ec ad assicurare un solido collegamento col supporto di filtrazione e un facile distacco del deposito da tale supporto al termine della filtrazione. Tra i coadiuvanti pi\u00f9 utilizzati troviamo le fibre (cellulose e lignine) di varie lunghezze e farine fossili come diatomee o argille come le perliti.\nVersioni di filtropresse.\nEsistono tre principali tipi di filtri: filtropressa a camera, filtropressa a membrana e filtropressa automatica.\nFiltropressa a camera.\nLa filtropressa a camera \u00e8 un design relativamente semplice e allo stesso tempo potente di una filtropressa, che viene utilizzata nella separazione solido-liquido delle sospensioni. \u00c8 irrilevante che il prodotto da filtrare sia una sospensione dalle industrie minerarie, alimentari, chimiche e farmaceutiche o dalle acque reflue dei processi. A causa della loro semplicit\u00e0 e flessibilit\u00e0, la filtropressa a camera in molte applicazioni diverse \u00e8 una macchina efficace e affidabile per la separazione solido-liquido quando una unit\u00e0 di piastre diaframma per aumentare il contenuto di materia secca del fango non \u00e8 necessaria. A questo proposito, filtropresse a camera raggiungono la rispettiva influenza sul grado di asciugatura del panello di filtrazione, in funzione della sospensione e disidratazione propriet\u00e0 di un contenuto massimo di solidi nel panello da 30% a circa 50% (secondo sospensione volte anche superiore).\nFiltropressa a membrana.\nFiltropressa a membrana prendono attraverso l'uso della tecnologia delle membrane nelle piastre filtranti una grande influenza sul grado di asciugatura del solido e raggiungere dal metodo di filtrazione solito, la pi\u00f9 bassa umidit\u00e0 residua nel panello (escluse filtropressa ad alta temperatura). Una membrana flessibile e impermeabile attaccata al corpo portante comprime il fango disidratato nella camera dopo il completamento del processo di caricamento. Questa straordinaria prestazione rende la filtropressa a membrana uno dei sistemi pi\u00f9 diffusi, posizionandolo su una base ineguagliata dalle tradizionali tecniche di drenaggio dei solidi. A seconda del grado di disidratazione, \u00e8 possibile ottenere differenze significative nel contenuto di sostanza secca nel panello del filtro mediante re-pressatura con piastre a membrana. La gamma dei contenuti di sostanza secca raggiungibili (percentuale in peso della sostanza secca nel fango disidratato del filtro) varia da 30 a oltre l'80 percento.\nFiltropressa automatica.\nLe filtropresse automatiche sono in termini di architettura, principio di funzionamento e tecnologia di filtrazione convenzionale, ma in relazione al grado di automazione e al funzionamento continuo corrispondente in base ai requisiti speciali di un tempo di ciclo veloce. Grazie alle varie opzioni di automazione (ad es. Spostamento automatico della piastra filtrante, sgancio del filtro, dispositivo di lavaggio del filtro), \u00e8 possibile ottenere un rilascio del fango disidratato estremamente rapido e un tempo di ciclo ridotto. Il risultato \u00e8 una filtropressa ad alta velocit\u00e0 che consente di aumentare la produzione per unit\u00e0 di superficie del filtro.\nSviluppo attuale.\nIn futuro, le richieste del mercato per la moderna industria della filtrazione diventeranno sempre pi\u00f9 fini nella separazione, in particolare per quanto riguarda il riciclaggio dei materiali, il risparmio energetico e la tecnologia verde. Per soddisfare le crescenti richieste di un grado pi\u00f9 elevato di disidratazione da materiali difficili da filtrare, sono richiesti filtri a pressione molto elevata. Pertanto, la tendenza ad aumentare la pressione per la filtropressa automatica continuer\u00e0 a svilupparsi in futuro.\nI meccanismi convenzionali di filtropressa usano solitamente compressione meccanica e aria\nde-concia; tuttavia, l'efficienza della produzione di panelli a bassa umidit\u00e0 \u00e8 limitata. Un metodo alternativo \u00e8 stato introdotto usando il vapore anzich\u00e9 l'aria per la disidratazione del fango. La tecnica di disidratazione a vapore pu\u00f2 essere un metodo competitivo in quanto offre un prodotto a bassa umidit\u00e0."}
{"id": "1248114", "revid": "287204", "url": "https://it.wikipedia.org/wiki?curid=1248114", "title": "Guy-Crescent Fagon", "text": "Biografia.\nEra figlio di Henri Fagon, commissario di guerra, e di Louise de la Brosse, nipote di Guy de La Brosse (1586-1641), fondatore del Jardin du roi e padrino del bimbo. Se il suo primo nome \u00e8 quello del suo padrino, si ignora l'origine di Crescent.\nRimasto orfano di padre molto presto, fece studi brillanti e ottenne il titolo di dottore in medicina il 9 dicembre 1664. Esercit\u00f2 dal 1666 al 1667 all\"'H\u00f4tel-Dieu\". Apprese i primi elementi di botanica da Pierre Magnol (1638-1715), botanico a Montpellier.\nAntoine Vallot (1595 o 1596-1671) gli affid\u00f2 la raccolta delle piante in Francia. Contribu\u00ec all'abbellimento e all'arricchimento del Jardin des Plantes effettuando escursioni botaniche in Alvernia, in Provenza, nelle Alpi e nei Pirenei. Collabor\u00f2 al primo catalogo del giardino, \"Hortus regius\", che Denis Joncquet (?-1671) fece pubblicare nel 1665. Questa opera, scritta in gran parte da Fagon, contiene la descrizione di circa 4 000 specie di piante.\nLa morte di Joncquet gli permise di ottenere un posto di vice dimostratore e l'anno seguente, di dimostratore delle piante medicinali nel Jardin du Roi.\nEccelse nell'arte medica ed esercit\u00f2 senza chiedere alcun pagamento. Fu il medico della Delfina nel 1668 e venne nominato primo medico del re Luigi XIV nel 1693 dopo il licenziamento di Antoine d'Aquin (1620-1696) caduto in disgrazia. Fu il primo a mettere in dubbio gli effetti benefici del tabacco sulla salute. Fu direttore del giardino botanico, a vocazione medica, del re.\nSu sua domanda, Luigi XIV autorizz\u00f2 le esplorazioni scientifiche di Charles Plumier in America, di Louis \u00c9conches Feuill\u00e9e in Per\u00f9, di Joseph Pitton de Tournefort in Asia, e fu il protettore di quest'ultimo.\nFu uno dei primi a riconoscere l'efficacia delle acque di Bar\u00e8ges e della china (redasse una memoria sulle \"Qualit\u00e0 della china\" nel 1703). Fu assertore della teoria sulla circolazione del sangue opponendosi cos\u00ec alla facolt\u00e0 di medicina della Sorbona.\nNel 1699, divenne membro dell'Accademia delle scienze."}
{"id": "1248123", "revid": "767487", "url": "https://it.wikipedia.org/wiki?curid=1248123", "title": "Dangerous Years", "text": "Dangerous Years \u00e8 un film del 1947 diretto da Arthur Pierson.\nPellicola drammatica statunitense che annovera la prima presenza accreditata della futura star del cinema Marilyn Monroe.\nTrama.\nUna banda di giovani, capeggiata da un ragazzo di nome Danny, viene processata per omicidio. Durante il processo la vita di Danny viene analizzata nei minimi dettagli e, in seguito alla rivelazione di una giovane donna, si viene a sapere che il ragazzo non \u00e8 altri che il figlio dello sceriffo allevato nell'orfanotrofio della citt\u00e0 insieme a Connie, che erroneamente egli considera la figlia avuta dalla moglie che lo aveva abbandonato.\nProduzione.\nIl film venne prodotto dalla Sol M. Wurtzel Productions di Sol M. Wurtzel (1890 \u2013 1958)\nCast.\nNella vicenda Marilyn Monroe \u00e8 Evie, la cameriera di un fast food dove i ragazzi si riuniscono per ascoltare il juke box. Il nome della Monroe appariva come quattordicesimo nei crediti Pur non essendo il primo film in cui appare, n\u00e9 il primo da quando ha assunto il nome d'arte che la render\u00e0 famosa, \u00e8 il primo ad uscire nelle sale col suo nome accreditato."}
{"id": "1248124", "revid": "599013", "url": "https://it.wikipedia.org/wiki?curid=1248124", "title": "Martin Djetou", "text": "Carriera.\nClub.\nEsord\u00ec molto giovane nella massima divisione francese con la maglia dello Strasburgo (1992) per poi passare al Monaco (1996), squadra nella quale si rivel\u00f2 uno dei difensori pi\u00f9 promettenti in Europa.\nArriv\u00f2 in Italia nel luglio del 2001 all'et\u00e0 di 26 anni. Fu acquistato dal per sostituire il connazionale Lilian Thuram passato alla . La cifra record pagata al fu equivalente a 9,75 milioni di euro. Nel Parma indoss\u00f2 la maglia con il nomignolo \"Djet\" e il numero 74 che indicava il suo anno di nascita.\nSegn\u00f2 il primo gol in Serie A il 13 gennaio 2002 in Parma-Lecce (1-1). Nella stagione 2001-2002 il Parma si piazz\u00f2 al decimo posto in classifica dopo una stagione tribolata conclusasi con la vittoria della Coppa Italia.\nNel gennaio 2007 si \u00e8 trasferito allo SC Schiltigheim che milita nella CFA francese, nella quarta divisione francese. Si ritira nello stesso anno.\nNazionale.\nCon la Nazionale francese ha totalizzato 6 presenze, debuttando a Parigi il 9 ottobre 1996 nell'incontro Francia-Turchia (4-0).\nFu tra i 28 preselezionati per i Mondiali di calcio Francia 1998; in seguito Aim\u00e9 Jacquet non lo inser\u00ec nella rosa dei 22 futuri Campioni del mondo.\nIn totale ha giocato 6 partite con la selezione transalpina, l'ultima di queste nel 2000, e di nuovo contro la Turchia (e anche in questo caso i francesi hanno vinto per 4-0)."}
{"id": "1248126", "revid": "84184", "url": "https://it.wikipedia.org/wiki?curid=1248126", "title": "Valerio Castello", "text": "Biografia.\nLa formazione.\nFu l'ultimo figlio del celebre pittore Bernardo Castello, che tuttavia mor\u00ec quando Valerio aveva appena 6 anni.\nRestato sotto la condotta del fratello maggiore Torquato, che tent\u00f2 d'instradarlo nello studio delle lettere, si distinse in giovine et\u00e0 per una propensione verso la pittura, rafforzata dalle osservazioni delle opere di Perin del Vaga nella Villa del Principe a Genova.\nEbbe un apprendistato, tuttavia ininfluente, presso Domenico Fiasella e Giovanni Andrea De Ferrari, seguito da un viaggio di formazione a Milano e Parma, dove pot\u00e9 studiare in particolare le opere di Giulio Cesare Procaccini, di Correggio, di Parmigianino e di Van Dyck dai quali prese spunto per incanalare il suo temperamento poetico in una sensualit\u00e0 languida, basti pensare al \"Ratto delle Sabine\" o al \"Ratto di Proserpina\". Dalle opere di Rubens trasse l'insegnamento della composizione in movimento, spesso diagonale; non trascurabili furono gli accostamenti con il Veronese sia per la struttura sia per l'equilibrio tra luce, colore, movimento e forma.\nGli esordi.\nEbbe presto diverse commesse, sia relative a quadri che ad affreschi. Molto scarse sono tuttavia le notizie documentarie certe. Fra i suoi primi capolavori sono i due dipinti la \"Vocazione\" e il \"Battesimo di san Giacomo\" dell'oratorio di San Giacomo della Marina a Genova, mentre il suo primo importante ciclo di affreschi \u00e8 conservato nella chiesa di San Martino d'Albaro, dove nell\u2019\"Assunta\" si notano gi\u00e0 il dinamismo e la grandiosit\u00e0 di Rubens. Nel 1648 firma nella chiesa di San Siro a Santa Margherita Ligure \"San Sebastiano tra i santi Lorenzo e Rocco\", cui seguono la \"Conversione di san Paolo\", (Galleria nazionale di palazzo Spinola), il \"Martirio di san Lorenzo \" di Palazzo Bianco e tre episodi della vita di san Francesco Saverio nella chiesa del Ges\u00f9. Le altre commissioni religiose di rilievo sono la volta della chiesa di Santa Marta con l\"'Annunciazione\", e gli affreschi della chiesa di S. Maria in Passione, di cui sopravvivono lacerti nel Museo di Sant'Agostino. Nella \"Piet\u00e0 \" della\nPinacoteca civica di Savona, tema replicato anche nella tela conservata al Mus\u00e9e des Beaux\u2010Arts di Nancy, l\u2019esasperato allungamento delle membra del corpo di Cristo rimanda alle influenze emiliane di Parmigianino e Procaccini, mentre nel \"Il ratto delle Sabine \" e ne \"La strage degli innocenti\" (Kunsthistorisches Museum, Vienna) la vorticosa composizione trae ispirazione da Rubens.\nGli affreschi per i palazzi dei Balbi.\nI due grandi cicli di affreschi profani cui lavora sono invece la decorazione dei palazzi di Giovanni Battista Balbi e Francesco Maria Balbi. Nella primavera del 1654 affresca la volta del \"Salotto della Fama\", all'interno delle quadrature dell\u2019ascolano Giovanni Maria Mariani (Palazzo Reale). Il suo capolavoro, realizzato tra il 1655 e il 1659, sono le volte delle sale di Palazzo Balbi Senarega. Qui realizza la \"Galleria del Ratto di Persefone\", ove una moltitudine di divinit\u00e0 sono ritratte a vivaci colori e con audaci scorci prospettici che sembrano farle precipitare dalle finte architetture del bolognese Andrea Seghizzi. Nel salone maggiore, la celebrazione dei fasti della famiglia Balbi \u00e8 affidata all'allegoria mitologica del \"Carro del Tempo\". L'entusiasmo con cui i committenti accolgono queste opere porter\u00e0 ad affidargli anche la \"Sala della Pace\" e la \"Sala di Leda\". \nSposatosi con Paola Maria De Ferrari nel 1657, mor\u00ec improvvisamente due anni dopo e fu tumulato nella cappella di famiglia in san Martino d'Albaro. \nNei pochi anni di vita riusc\u00ec ad esercitare un'enorme influenza nella pittura genovese, contribuendo alla formazione di pittori quali Domenico Piola, con il quale affresc\u00f2 la chiesa di Santa Maria in Passione a Genova, che ne eredit\u00f2 le commissioni alla morte, ed ebbe come discepoli Bartolomeo Biscaino, Giovanni Paolo Cervetto, Stefano Magnasco e Giovanni Battista Merano. Fu il primo a collaborare con i quadraturisti bolognesi giunti a Genova intorno alla met\u00e0 del secolo, Sighizzi, Mariani, e Brozzi."}
{"id": "1248128", "revid": "916580", "url": "https://it.wikipedia.org/wiki?curid=1248128", "title": "Alain", "text": ""}
{"id": "1248131", "revid": "1573940", "url": "https://it.wikipedia.org/wiki?curid=1248131", "title": "Sheffield Shield", "text": "Lo Sheffield Shield \u00e8 il massimo campionato professionistico australiano di First Class cricket per squadre di club. Si gioca tra sei squadre di club australiane di cricket ogni anno nel periodo che va da ottobre a maggio. Alla fine del torneo, formato da 10 giornate di andata e 10 di ritorno, la squadra che vince il maggior numero di incontri si laurea campione e conquista il trofeo chiamato Pura Cup.\nStoria del torneo.\nIl primo campionato fu giocato nel 1892/93, con la vittoria finale della squadra del Victoria. Ma le origini del torneo sono datate 1891, quando il milionario inglese W.G. Grace don\u00f2 150 sterline alla squadra vincitrice di un mini torneo di cricket a 3 squadre (New South Wales, Victoria e South Australia). Vinse la squadra di Sydney.\nSquadre.\nAttualmente sono 6 i team che concorrono a vincere la Pura Cup:\nAlbo d'oro.\nDal 1892 al 1926.\nIl torneo prese il via con tre squadre partecipanti: , e .\nTra il 1916 e il 1918 il torneo non fu disputato per la prima guerra mondiale.\nDal 1926 al 1940.\nNella stagione 1926-27 si aggiunse la squadra del Queensland.\nTra il 1941 e il 1945 il torneo non fu disputato per la seconda guerra mondiale.\nDal 1947 al 1977.\nNella stagione 1947-48 si aggiunse la squadra dell'Australia Occidentale.\nDal 1977 al 1982.\nDal 1977 si aggiunse la squadra della Tasmania.\nDal 1982.\nDalla stagione 1982-83 si tiene una finale per assegnare il titolo."}
{"id": "1248135", "revid": "400694", "url": "https://it.wikipedia.org/wiki?curid=1248135", "title": "Caso Bruneri-Canella", "text": ""}
{"id": "1248137", "revid": "2202611", "url": "https://it.wikipedia.org/wiki?curid=1248137", "title": "Brooke Tessmacher", "text": "Carriera.\nDeep South Wrestling (2006\u20132007).\nEntr\u00f2 nel mondo del wrestling nel 2006, quando partecip\u00f2 al concorso RAW Diva Search, indetto dalla WWE. Anche se non si classific\u00f2 fra le otto finaliste, venne comunque notata dai dirigenti WWE e inviata nella Ohio Valley Wrestling insieme ad un'altra partecipante al concorso, Maryse Ouellet. In seguito, le fu offerto un contratto di sviluppo che la obblig\u00f2 a trasferirsi alla Deep South Wrestling, dove inizi\u00f2 facendo da valletta a Daniel Rodimer. Quando Rodimer venne assegnato al roster principale, la Adams inizi\u00f2 la sua carriera da wrestler attiva: il suo debutto nel ring avvenne nel dicembre 2006 nel TV Show della DSW, perdendo contro Angel Williams.\nWorld Wrestling Entertainment (2007).\nIl 23 gennaio 2007 debutt\u00f2 nel roster della ECW insieme a Kelly Kelly e Layla nell'Extreme Expos\u00e9, in quello che poi diventer\u00e0 un segmento fisso dello show. La Adams continu\u00f2 a combattere nella DSW, partecipando ad un feud assieme a Angel Williams e Krissy Vaine; al termine della faida, pass\u00f2 definitivamente nella WWE. Combatt\u00e9 il suo primo match nel \"main roster\" il 28 maggio a Raw, in un \"Memorial Day Bikini Beach Splash Battle Royal\" vinto da Michelle McCool che vedeva protagoniste le Diva di tutti e tre i roster WWE. Il 28 agosto, avvenne il suo debutto in un pay-per-view a SummerSlam in una Battle Royal per decretare la nuova contendente al titolo che venne vinta da Beth Phoenix. Il 29 ottobre a Raw, perse un'altra Divas Halloween Battle Royal in favore di Kelly Kelly. Il 1\u00ba novembre 2007 la WWE licenzi\u00f2 Brooke.\nTotal Nonstop Action (2010\u20132015).\nAlleanza con Tara (2010\u20132011).\nBrooke debutta in TNA il 29 marzo 2010 come assistente di Eric Bischoff con il nome di Miss Teschmacher. Nell'episodio di IMPACT! del 14 ottobre 2010, Bischoff la licenzia per essere stata responsabile di un quasi scambio di alcune informazioni segretissime dicendole che se vuole rimanere in TNA, deve imparare a lottare. La settimana seguente, Miss Tessmacher si rivolge alle Beautiful People affinch\u00e9 le insegnino a lottare, ma queste ultime rifiutano a causa di alcune divergenze passate. La settimana successiva viene rivelato che Lacey Von Erich ha accettato di allenare Miss Tessmacher. Nell'episodio di IMPACT! del 16 dicembre, debutta sul ring facendo team con Mickie James contro Madison Rayne e Tara perdendo, per\u00f2, il match.\nNel periodo natalizio subisce un infortunio alla mandibola al di fuori del wrestling che la tiene lontana dalle scene per diversi mesi. Nell'episodio di Xplosion del 5 gennaio, perde contro Sarita. Ritorna nell'episodio di IMPACT! del 5 maggio, dove viene sconfitta da Mickie James. Nell'episodio di IMPACT! del 12 maggio, Miss Tessmacher e Mickie James hanno la meglio su Madison Rayne e Tara. Nell'episodio di IMPACT! del 19 maggio, insieme a Mickie James e Tara battono Madison Rayne, Sarita e Rosita. Nell'episodio di IMPACT! del 2 giugno, perde contro Angelina Love. Nell'episodio di IMPACT! del 16 giugno, Tessmacher e Velvet Sky tentano di conquistare le cinture Tag Team contro Rosita e Sarita, ma perdono.\nRegni titolati (2011\u20132013).\nNell'episodio di IMPACT! del 21 luglio, Miss Tessmacher a Tara, conosciute come le TnT, sconfiggono Sarita e Rosita vincendo il Knockouts Tag Team Championship. Nell'episodio di IMPACT! del 4 agosto, batte Madison Rayne. Al pay-per-view Hardcore Justice, Miss Tessmacher e Tara conservano i titoli di coppia battendo Sarita e Rosita. La settimana seguente Miss Tessmacher cambi\u00f2 nome in Brooke Tessmacher. Nell'episodio di IMPACT! dell'11 agosto, Brooke e Tara battono anche Jackie Moore e ODB. Nell'episodio di IMPACT! del 20 ottobre, insieme a Tara, hanno la meglio su Angelina Love e Winter. Nell'episodio di Xplosion del 1\u00ba novembre, perde contro Madison Rayne. Nell'episodio di IMPACT! del 3 novembre, Brooke Tessmacher e Tara perdono i Tag Team Champion in favore di Madison Rayne e la rientrante Gail Kim. Nell'episodio di IMPACT! del 16 febbraio, perde una Battle Royal in favore di Madison Rayne. Nell'episodio di IMPACT! del 26 aprile, batte Gail Kim.\nNell'episodio di IMPACT! del 10 maggio, batte anche Velvet Sky. Al pay-per-view Sacrifice, perde contro Gail Kim non riuscendo a conquistare la cintura. Nell'episodio di IMPACT! del 7 giugno, diventa la nuova sfidante al titolo vincendo un Fatal-4-Way Match. Al pay-per-view Slammiversary sconfigge Gail Kim conquistando il TNA Knockouts Championship. Nell'episodio di IMPACT! del 16 giugno, batte Madison Rayne. Nell'episodio di IMPACT! del 21 giugno, difende la cintura battendo Mickie James. Nell'episodio di IMPACT! del 5 luglio, Brooke e Tara battono Gail Kim e Madison Rayne. Nell'episodio di IMPACT! del 12 luglio, batte Gail Kim e conserva il titolo. Ad Hardcore Justice perde il titolo contro Madison Rayne. Nell'episodio di IMPACT! del 16 agosto, riconquista il TNA Knockouts Championship. Nell'episodio di IMPACT! del 23 agosto, perde contro Tara. Al pay-per-view No Surrender, sconfigge Tara e rimane campionessa.\nNell'episodio di IMPACT! del 4 ottobre, insieme ad ODB perde contro Gail Kim e Tara. Nell'episodio di IMPACT! dell'11 ottobre, sconfigge Gail Kim. Al pay-per-view Bound for Glory, perde il titolo contro Tara. Nell'episodio di IMPACT! del 25 ottobre, ha luogo il re-match dove ne esce sempre vittoriosa Tara. Nell'episodio di IMPACT! del 15 novembre, non riesce a diventare la nuova contendente al titolo perdendo una Battle Royal in favore di Mickie James. Nell'episodio di IMPACT! del 27 dicembre, viene sconfitta da Gail Kim. Nell'episodio di IMPACT! del 3 gennaio, Brooke e Mickie James battono il team formato da Gail Kim e Tara. Al pay-per-view Genesis, perde una Battle Royal che viene vinta da Velvet Sky e diventa la nuova sfidante al titolo detenuto da Tara. Nell'episodio di IMPACT! del 7 febbraio, batte Tara. Nell'episodio di IMPACT! del 21 febbraio, perde un Fatal-4-Way Match per il Knockouts Champion che viene vinto da Velvet Sky che diventa la nuova campionessa. Nell'episodio di IMPACT! del 18 aprile, perde contro Mickie James e diventa la nuova sfidante alla cintura.\nAces &amp; Eights (2013\u20132014).\nRitorna nell'episodio di IMPACT! del 22 agosto, come nuovo membro degli Aces &amp; Eights, effettuando un turn heel. Al PPV One Night Only TNA Knockout Knockdown sconfigge Santana Garrett. Nella stessa serata partecipa ad una Battle Royal, venendo eliminata. Nell'episodio di IMPACT! del 10 ottobre, Brooke batte Velvet Sky. Al pay-per-view Bound for Glory, perde un Triple Threat Match per il Knockouts Champion detenuto da ODB che viene vinto da Gail Kim, che diventa la nuova campionessa grazie anche all'intervento di Lei'D Tapa. Nell'episodio di IMPACT! del 24 ottobre, insieme a Gail Kim battono ODB e Velvet Sky. Nell'episodio di IMPACT! del 26 dicembre, chiude la sua relazione con Bully Ray. In seguito rimane fuori dalle scene per sei mesi.\nVarie faide e rilascio (2014\u20132015).\nDopo sei mesi di pausa, Brooke ritorna nell'episodio di IMPACT! del 12 giugno, in un segmento nel ring con Ethan Carter III e Rockstar Spud. I due cercano di farle rivelare il segreto di Bully Ray ma lei rifiuta, turnando face. Ray appare poi sul ring e abbraccia Brooke. Nell'episodio di IMPACT! del 7 gennaio, ritorna attaccando Robbie E e inizia una rivalit\u00e0 con lui. Nell'episodio di IMPACT! del 16 gennaio, lotta in coppia con Taryn Terrell ma vengono sconfitte dalle Beautiful People, Angelina Love e Velvet Sky. Nell'episodio di IMPACT! del 27 febbraio, perde un mixed tag match insieme a Chris contro Angelina Love e Robbie E. Nell'episodio di IMPACT! del 13 marzo, sconfigge Robbie E, vendicandosi. Nell'episodio di IMPACT! del 27 marzo, viene battuta da Awesome Kong. Nell'episodio di IMPACT! del 24 aprile, diventa la nuova N\u00b01 Contender al Knockout Championship vincendo un Fatal-4-Way Match contro Angelina Love, Gail Kim e Madison Rayne. Nell'episodio di IMPACT! del 1\u00ba maggio, viene sconfitta da Taryn Terrell non riuscendo a conquistare la cintura. Nell'episodio di IMPACT! del 15 maggio, insieme a Rebel vengono sconfitte da Jade e Marti Bell. Nell'episodio di IMPACT! del 3 giugno, batte Jade. Nell'episodio di IMPACT! del 17 giugno, insieme ad Awesome Kong battono Jade e Marti Bell. Nell'episodio di IMPACT! del 1\u00ba luglio, perde un Triple Treath Match contro Awesome Kong e Taryn Terrell, vinto da Taryn. Nell'episodio di IMPACT! del 15 luglio, batte Taryn Terrell in un Championship Match, diventando per la terza volta TNA Knockout Champion. Nell'episodio di IMPACT! del 29 luglio, batte Marti Bell difendendo la cintura.\nLascia la TNA nel novembre del 2015 per scadenza di contratto. Successivamente si scoprir\u00e0 che la vera ragione del suo rilascio \u00e8 la gravidanza, resa pubblica solamente nel febbraio 2016.\nRitorno in TNA/Impact Wrestling (2017).\nIl 7 gennaio 2017, durante le registrazioni dell'episodio di Impact Wrestling del 19 gennaio, torn\u00f2 in TNA, sconfiggendo Deonna Purrazzo e dopo il match fu attaccata da Sienna. Ci\u00f2 port\u00f2 ad un match tra le due, dove Sienna sconfisse Brooke dopo l'interferenza di Maria Kanellis. Il 16 febbraio ottenne la rivincita su Sienna. L'8 giugno 2017, durante una video chat live su Facebook, dichiar\u00f2 di non essere pi\u00f9 sotto contratto con Impact Wrestling e che non era sicura se in futuro sarebbe tornata o meno.\nAltre attivit\u00e0.\nNell'aprile del 2007 ha partecipato al video musicale di \"Throw It on Me\" di Timbaland insieme alle colleghe Ashley Massaro, Kelly Kelly, Layla El, Maryse Ouellet e Torrie Wilson."}
{"id": "1248142", "revid": "22356", "url": "https://it.wikipedia.org/wiki?curid=1248142", "title": "Crassigyrinus scoticus", "text": "Il crassigirino (Crassigyrinus scoticus) era un insolito tetrapode che visse in Scozia durante il Carbonifero, 350 milioni di anni fa. Si cibava di pesci e altri vertebrati.\nUn anfibio arcaico.\nSebbene lungo 2 metri, questo animale era certo ancora imparentato molto strettamente coi primi pesci che strisciarono sulla terra: grosso cranio, arti ridotti e quasi inutilizzabili, era munito di un cinto pelvico poco formato e un incavo che faceva parte di un ormai atrofizzato spiracolo, un'apertura associata alle branchie."}
{"id": "1248148", "revid": "339392", "url": "https://it.wikipedia.org/wiki?curid=1248148", "title": "Assembl\u00e9e Nationale", "text": ""}
{"id": "1248150", "revid": "122783756", "url": "https://it.wikipedia.org/wiki?curid=1248150", "title": "Velo (disambigua)", "text": ""}
{"id": "1248151", "revid": "110157", "url": "https://it.wikipedia.org/wiki?curid=1248151", "title": "Australian Lacrosse League", "text": "L'Australian Lacrosse League (ALL) fu, tra il 2004 e il 2007, il massimo campionato australiano professionistico di Lacrosse, giocato da selezioni provenienti dai vari stati. Si gioc\u00f2 sempre fra le stesse squadre, rappresentanti i tre stati dov'era maggiormente diffuso il Lacrosse in Australia, che disputavano fra di loro partite di doppia andata e doppio ritorno, ogni anno nel periodo da marzo a giugno. Alla fine del torneo, formato da 6 giornate di andata e 6 di ritorno, la squadra che aveva vinto il maggior numero di incontri si laureava campione della ALL.\nStoria del torneo.\nIl primo campionato, giocato nel 2004, vide prevalere la selezione del Vittoria prevalere sulle altre dirette concorrenti, che rappresentavano l'Australia Occidentale e l'Australia Meridionale.\nLe squadre dell'ALL.\nAnche se l'obiettivo dichiarato era quello di poter allargare il torneo anche a selezioni degli altri stati australiani (Nuovo Galles del Sud, Queensland e Tasmania) le uniche tre squadre a concorrere nella ALL rimasero quelle di:\nAlbo d'oro.\nIl torneo, dopo il 2007, non si \u00e8 pi\u00f9 rinnovato e la formula di campionato \u00e8 stata abbandonata. Il titolo australiano di massimo livello, quindi, \u00e8 stato di nuovo messo in palio (come fino al 2003) nell'ambito di un evento giocato fra le selezioni degli stati in un'unica sede. Nella formula della ALL la selezione che vinse pi\u00f9 tornei fu quella del Vittoria, con 3 affermazioni (2004, 2005 e 2007). L'Australia Occidentale si aggiudic\u00f2 l'edizione del 2006; l'Australia Meridionale non si aggiudic\u00f2 nessuno dei quattro tornei."}
{"id": "1248152", "revid": "106908", "url": "https://it.wikipedia.org/wiki?curid=1248152", "title": "Napoli-Portici", "text": ""}
{"id": "1248159", "revid": "287204", "url": "https://it.wikipedia.org/wiki?curid=1248159", "title": "Antico cimitero degli inglesi", "text": "Lantico cimitero degli inglesi si trova a Livorno, in un piccolo lotto posto nei pressi della via Verdi, a poca distanza dalla tempio valdese e dalla chiesa di San Giorgio, gi\u00e0 anglicana.\nSi tratta del pi\u00f9 antico cimitero inglese-protestante d'Italia e probabilmente il pi\u00f9 antico ancora esistente nel bacino del Mediterraneo.\nStoria.\nNel tardo XVI secolo Livorno divenne una base della marina inglese per il pattugliamento delle rotte del Mediterraneo, richiamando cos\u00ec in citt\u00e0 una numerosa comunit\u00e0 anglosassone.\nBen presto gli appartenenti a questa comunit\u00e0, formata essenzialmente da anglicani (e da acattolici in generale), necessitarono di uno spazio per il seppellimento dei propri defunti: alcuni storici ritengono la fondazione del cimitero anteriore al 1609, mentre secondo Piombanti vi sarebbero state sepolture datate 1594, sebbene le tombe pi\u00f9 antiche giunte sino ai giorni nostri si attestino intorno agli anni quaranta del medesimo secolo. Recenti ricerche indicano per\u00f2 che non esisteva un cimitero prima del 1643 anche se si effettuavano regolarmente sepolture di stranieri fuori dalla citt\u00e0.\nIl cimitero fu eretto fuori le mura cittadine, in localit\u00e0 detta \"Fondo Magno\".\nIn ogni caso \u00e8 stato, per lungo tempo, l'unico cimitero inglese e protestante d'Italia e, allo stato attuale delle ricerche, sembra essere il pi\u00f9 antico cimitero di questo genere ancora esistente nell'intera area mediterranea.\nInizialmente il cimitero era sprovvisto di recinzione, che invece fu aggiunta solo negli anni quaranta del Settecento anni grazie al cospicuo contributo, lasciato in forma di legato, del ricco mercante Robert Bateman per l'erezione di una ricca cancellata, poi smantellata nel corso del Novecento.\nAlla fine del 1839 fu interdetto alle sepolture in quanto ormai inglobato all'interno della citt\u00e0 chiusa dalle Mura Leopoldine; nel medesimo periodo, di fronte all'ingresso del cimitero fu innalzato il tempio anglicano di San Giorgio, mentre all'esterno delle mura, presso la porta San Marco, fu aperto un nuovo spazio cimiteriale.\nDurante la seconda guerra mondiale il sito fu bombardato e diverse tombe riportarono danni ingenti; numerose furono le perdite causate anche da furti e atti vandalici. Nel dopoguerra il cimitero fu oggetto di un sommario restauro, mentre una porzione dell'area orientale fu ceduta e smantellata per permettere la costruzione della strada attigua al cinema Odeon.\nMalgrado il suo alto valore storico, nel 2007 sono cominciati i lavori per la costruzione, a pochi metri dal muro di cinta del medesimo cimitero, di uno sproporzionato parcheggio multipiano nell'area del demolito Cinema Odeon; tale parcheggio \u00e8 stato aperto durante l'estate 2011. Nel 2009 un piccolo gruppo di volontari, facenti parte dell'associazione culturale \"Livorno delle Nazioni\", ha iniziato un progetto di pulizia, ricerca e restauro, anche in collaborazione con l'Universit\u00e0 di Pisa, che \u00e8 ancora in atto.\nDescrizione.\nIl cimitero di via Verdi \u00e8 giunto sino ai giorni nostri pur subendo gravi mutilazioni durante i bombardamenti della seconda guerra mondiale, che hanno causato inoltre danni ingenti alla vicina chiesa dei valdesi e alla stessa chiesa di San Giorgio. In ogni caso resta ancora uno dei luoghi pi\u00f9 suggestivi della citt\u00e0.\nIl cimitero, originariamente situato all'esterno della citt\u00e0, si trova nel cuore del quartiere ottocentesco costruito all'esterno del Fosso Reale; risulta tuttavia celato dietro ad un grande condominio sorto nel dopoguerra con poca sensibilit\u00e0 per l'importanza del luogo storico.\nAppena varcato il cancello, accedendo dalla propriet\u00e0 dell'Arciconfraternita della Misericordia, si presenta come un vasto quadrilatero, caratterizzato da una fitta vegetazione arborea, costituita da cipressi centenari e varie essenze mediterranee, oltre ad alcuni esemplari dell'infestante Ailanthus altissima. Da segnalare la presenza di quelli che la tradizione asserisce essere secolari olmi della Virginia, che si dice piantati da marinai americani in visita alle sepolture di propri cari; in realt\u00e0 trattasi di esemplari di bagolaro impiantati comunque in un'epoca successiva ai cipressi.\nTra i pi\u00f9 antichi sepolcri, costruiti secondo il modello delle coeve tombe ebraiche e arricchiti con ornamenti della tradizione anglosassone, si ricorda quello del nipote di Thomas Digges, Leonardo Digges (1646), caratterizzato da alcuni bassorilievi e che costituisce il modello per numerosi altri monumenti presenti nell'area cimiteriale.\nNotevoli anche i grandi sepolcri barocchi realizzati nel Settecento, come quello a Robert Bateman, dove si privilegiano le forme complesse concave e convesse.\nNell'ultimo periodo del XVIII secolo e nei monumenti funebri ottocenteschi si impongono invece forme neoclassiche, spesso citazioni di opere del celebre Bertel Thorvaldsen, che peraltro soggiorn\u00f2 spesso a Livorno.\nNel cimitero, nel luogo segnato da una raffinata stele (danneggiata durante la seconda guerra mondiale), si trova la tomba del letterato Tobias Smollett, che mor\u00ec a Livorno nel 1771. Anche il cappellano della \"British Factory\" Thomas Hall venne seppellito qui nel 1824.\nGestione.\nIl cimitero degli inglesi \u00e8 di propriet\u00e0 e pertinenza delle autorit\u00e0 inglesi, rappresentate, fino al 2011, dal Consolato Britannico di Firenze (chiuso proprio nel 2011) e successivamente da quello di Milano. La manutenzione, dal 1949, \u00e8 affidata alla Venerabile Arciconfraternita della Misericordia di Livorno."}
{"id": "1248164", "revid": "339392", "url": "https://it.wikipedia.org/wiki?curid=1248164", "title": "Alannguaq Qerrilik", "text": ""}
{"id": "1248168", "revid": "38120", "url": "https://it.wikipedia.org/wiki?curid=1248168", "title": "L'\u00c9tat, c'est moi!", "text": "L'espressione di lingua francese L'\u00e9tat, c'est moi, (\"Lo Stato sono io\") \u00e8 comunemente attribuita a Luigi XIV, il re di Francia noto per aver instaurato una monarchia assoluta per diritto divino accentrando i poteri dello stato nella propria persona. L'attribuzione \u00e8 per\u00f2 contestata.\nLe citazioni della frase.\nNel 1818, lo storico L\u00e9montey pubblic\u00f2 un saggio in cui afferm\u00f2 che il re l'avesse pronunciata il 13 aprile 1655, allorch\u00e9 vietava ai parlamentari parigini di legiferare su materie gi\u00e0 regolate dagli editti emanati in \"lit de justice\". Secondo lo storico B\u00e9ly, tuttavia, i registri parlamentari contengono per quella data la dichiarazione del re, effettivamente nel senso indicato dal L\u00e9montey, ma non vi sarebbe traccia alcuna della frase celebre. Nel 1911, Ernest Lavisse aveva gi\u00e0 esaminato i resoconti ufficiali, escludendo allo stesso modo la ricorrenza di questa espressione.\nIn realt\u00e0, anche altre fonti smentiscono che il sovrano francese l'abbia mai pronunciata; taluno ha riferito l'apparire di questa attribuzione a Jules Michelet, che effettivamente la cita nel suo \"Pr\u00e9cis de l'histoire de France jusqu'\u00e0 la r\u00e9volution fran\u00e7aise\", ma che non lo d\u00e0 alle stampe prima del 1834 (quindi molto dopo L\u00e9montey). Come altri autori, per\u00f2, Michelet pi\u00f9 che altro volle porre in luce che nel pronunciare (se la pronunci\u00f2) la frase celebre, Luigi XIV non faceva esercizio di vanteria o di sbruffoneria, ma si limitava a enunciare un fatto; Vonglis torna pi\u00f9 volte sul tema e ribadisce che se da un lato \u00e8 impossibile provare che Luigi XIV abbia detto quella frase, dall'altro egli pensava di \"essere lo stato\", poich\u00e9 in una monarchia, non importa se assoluta, lo stato pu\u00f2 esistere, per definizione, solo nella persona del re. Mauriac ricorda peraltro che Madame Du Barry chiamava il successore, e suo amante, Luigi XV semplicemente \"\"La France\", e quindi sarebbe stato un uso della lingua del tempo, perpetuato sino a de Gaulle, che similmente affermava \"Je suis la France\" (\"io sono la Francia\").\nDopo Michelet, anche il Barth\u00e9lemy attribu\u00ec la frase al sovrano assoluto, ma la novit\u00e0 \u00e8 che nell'opera del 1835 \"Douze journ\u00e9es de la R\u00e9volution\" (Dodici giornate della Rivoluzione) contestualizz\u00f2 in un modo differente dai precedenti quando e come il re l'avrebbe detta: un deputato avrebbe usato l'espressione \"Le Roi et l'\u00c9tat\" (il Re e lo Stato) e Luigi XIV avrebbe replicato \"L'\u00c9tat c'est moi!\"\", frase che - chiosa sapidamente questo autore - sarebbe servita da carta costituzionale sino al 1789.\nInvero, nel 1849, anche Chateaubriand incluse la frase nel suo \"M\u00e9moires d'outre-tombe\":\nNello stesso 1849, comunque, la rivista parigina di scienze sociali \"Le Salut du peuple\" cit\u00f2 l'espressione per riferire dei fermenti del 1845 in cui era stata utilizzata per sostenere la cessione della sovranit\u00e0 al popolo, che dunque come popolo gi\u00e0 affermava \"lo stato sono io\" in modo assolutistico.\nFra il vero e il verosimile, dunque, a seconda delle fonti la frase sembrerebbe non essere stata pronunciata dal monarca, e tuttavia per molti pi\u00f9 autori avrebbe potuto esserlo poich\u00e9 ne descriveva il modo di imperio. Osserva allora l'Abad che forse il re non si crucciava, come gli studiosi, del rapporto concettuale fra stato e funzione regale, ma la storia di un re i cui ordini erano trascritti dai funzionari, le memorie redatte da scrittori, e le frasi riportate da memorialisti, ne prova l'impenetrabilit\u00e0 sua e l'impossibilit\u00e0 degli studiosi di individuarne il reale pensiero. Il re di frase ne formul\u00f2 una non compatibile con quella famosa il 26 agosto 1715, sul suo letto di morte, con intorno alcuni cortigiani e il marchese de Dangeau che la trascrisse: \"Je m'en vais, mais l'\u00e9tat demeurera toujours\" (\"Io me ne vado, ma lo stato rester\u00e0 sempre\")."}
{"id": "1248170", "revid": "2730", "url": "https://it.wikipedia.org/wiki?curid=1248170", "title": "Franche-Comt\u00e9", "text": ""}
{"id": "1248172", "revid": "838137", "url": "https://it.wikipedia.org/wiki?curid=1248172", "title": "Rugby a 15 nel 1956", "text": "Il rugby, nel 1956, vive una stagione caratterizzata da:\nLa Nazionale italiana.\nL'Italia vive un anno turbolento nel rugby non a causa della nazionale. Un contestato finale di campionato, con il Petrarca Padova che recrimina per una decisione arbitrale che le fa perdere il campionato. Segue una rissa che funge da pretesto per una crisi federale e la fuga di alcuni giocatori. Prima Annibaldi (dopo il tour in Galles e Inghilterra), poi nel 1957 Toni Danieli ed infine Sartorato si trasferiscono in Inghilterra per giocare da professionisti nel rugby a XIII. Anche alcuni club si staccano dalla F.I.R per fondare una federazione di rugby a XIII, che non verr\u00e0 per\u00f2 mai riconosciuta dal CONI.\nLa nazionale malgrado tutto regge bene, per 70' inchioda i francesi sul 3-3 a Padova prima di crollare per la stanchezza. Poi in autunno un tour molto fruttuoso in Galles e Inghilterra\nI Barbarians.\nNel 1956 la squadra ad inviti dei Barbarians ha disputato i seguenti incontri:"}
{"id": "1248173", "revid": "307923", "url": "https://it.wikipedia.org/wiki?curid=1248173", "title": "Arnannguit", "text": ""}
{"id": "1248174", "revid": "1573940", "url": "https://it.wikipedia.org/wiki?curid=1248174", "title": "Para Para", "text": "ParaPara (\u30d1\u30e9\u30d1\u30e9; anche Para-Para o Para Para) \u00e8 un popolare ballo giapponese. Ci sono specifici movimenti preimpostati da eseguire per ogni canzone, e tutti eseguono gli stessi movimenti allo stesso tempo, in modo molto simile ai balli di gruppo.\nLa ParaPara si \u00e8 gradualmente sviluppata a partire dai primi anni ottanta, quando in Europa incominciarono a vendere Italo disco, Eurobeat, e in seguito New Wave in Giappone (la New Wave usc\u00ec a met\u00e0 degli anni ottanta), ma queste non ottennero molta popolarit\u00e0 fuori dal Giappone prima della fine degli anni novanta, quando avvenne il boom della Para Para, dopo che l'idolo pop Takuya Kimura degli SMAP si esib\u00ec in televisione. Oggi \u00e8 conosciuta in tutto il mondo, specialmente sulla costa del Pacifico.\nDescrizione.\nLa Para Para sfrutta principalmente i movimenti delle braccia e piccoli movimenti della parte inferiore del corpo, probabilmente per concentrarsi di pi\u00f9 sull'ancheggiare e ballare sul posto, anche se alcune coreografie richiedono dei movimenti pi\u00f9 complessi. Si ipotizza che sia il discendente del ballo tradizionale Bon Odori. I ballerini si esibiscono al suono veloce e molto ritmato di musica Eurobeat. Coloro che ballano molto spesso la ParaPara si fanno chiamare \"Paralist\".\nVarianti.\nAlcune varianti della ParaPara sono anche la \"Techpara\" (che sarebbe ballata sulla musica techno) e \"TraPara\" (che sarebbe ballata sulla musica trance). Quest'ultima \u00e8 anche conosciuta come \"Torapara\" o \"ToPara\" a causa di com'\u00e8 scritto \"trance\" in giapponese, \u30c8\u30e9\u30f3\u30b9 \"toransu\".\nTrend corrente.\nNell'aprile del 2005, il ballo ParaPara \"Dragostea Din Tei\" \u00e8 stato mandato in onda sul famoso programma SMAPxSMAP in Giappone (lo stesso programma che cre\u00f2 il boom del 1998). La serie di video \"ParaPara Paradise\" \u00e8 stata sostituita dalla serie di CD e DVD \"Gazen ParaPara!!\", dedicata al mercato delle giovani adolescenti che seguono il modello delle ganguro della rivista \"Egg magazine\". Manifestazioni recenti nel 2005 hanno incluso quella per l'uscita del CD Super eurobeat vol.160 e l'Avex Rave 2005, tenutosi il 20 agosto 2005 al Velfarre, sponsorizzato da Avex Trax. Tre ballerini statunitensi vi hanno partecipato col nome di American Dream. Un altro team di ballo americano chiamato Paralization Globalization si \u00e8 esibito a Tokyo nell'estate del 2005 allo Starfire e B-1 Dynamite, eventi di club estremamente popolari nell'ambiente della ParaPara. Inoltre un DJ dal club Velfarre ha assistito a una convention sugli anime in Texas nel periodo estivo del 2005 per aiutare a promuovere la parapara. A conseguenza di ci\u00f2, la ParaPara ha riguadagnato popolarit\u00e0 in Giappone; tuttavia non \u00e8 stato abbastanza per trasformarsi in una nuova tendenza a causa di diversi fattori, e uno di questi \u00e8 stato il caso del \"Super Free\" di Shinichiro Wada.\nNegli Stati Uniti, la Geneon Entertainment ha pubblicato la serie di CD \"ParaPara Max US Mix\". I dischi contengono remix di sigle di anime come \"Neon Genesis Evangelion\", \"Punta al Top! Gunbuster\" e molti altri titoli. I volumi 1, 2 e 3 sono stati pubblicati rispettivamente in agosto, ottobre e dicembre 2005. Geneon inoltre tenne un concorso per promuovere il CD e la relativa serie anime. Il concorso si \u00e8 svolto all'Otakon del 20 agosto 2005."}
{"id": "1248176", "revid": "339392", "url": "https://it.wikipedia.org/wiki?curid=1248176", "title": "Arnannguit (colle)", "text": ""}
{"id": "1248178", "revid": "339392", "url": "https://it.wikipedia.org/wiki?curid=1248178", "title": "Domfjeld", "text": ""}
{"id": "1248181", "revid": "247222", "url": "https://it.wikipedia.org/wiki?curid=1248181", "title": "You Are the Music in Me", "text": ""}
{"id": "1248184", "revid": "339392", "url": "https://it.wikipedia.org/wiki?curid=1248184", "title": "Granatfjeldet", "text": ""}
{"id": "1248186", "revid": "339392", "url": "https://it.wikipedia.org/wiki?curid=1248186", "title": "Igannarsuannguaq", "text": ""}
{"id": "1248187", "revid": "125447359", "url": "https://it.wikipedia.org/wiki?curid=1248187", "title": "Maryse", "text": "In carriera ha detenuto due volte il Divas Championship e il suo primo regno, durato 216 giorni, \u00e8 il terzo pi\u00f9 lungo nella storia del titolo.\nBiografia.\nMaryse Ouellet \u00e8 nata a Montr\u00e9al, nella provincia canadese del Qu\u00e9bec, ma \u00e8 cresciuta ad Edmundston (New Brunswick). Alle superiori era l'unica ragazza della sua classe e gest\u00ec un \"fashion show\" della scuola.\nNel febbraio del 2014 si \u00e8 sposata con il collega The Miz, dal quale ha avuto ha due figlie: Monroe Sky (2018) e Madison Jade (2019).\nCarriera.\nOhio Valley Wrestling (2006\u20132008).\nNell'estate del 2006 Maryse fu messa alla prova per il \"WWE Diva Search\" della World Wrestling Entertainment. La ragazza riusc\u00ec ad arrivare tra le otto finaliste, ma fu eliminata per seconda nella puntata di \"Raw\" del 24 luglio. Nonostante l'eliminazione dal concorso, la WWE la fece allenare nel proprio territorio di sviluppo, la Ohio Valley Wrestling. Maryse firm\u00f2 ufficialmente un contratto di sviluppo con la WWE il 24 agosto 2006. Fece il suo debutto sul ring in un house show della OVW il 16 dicembre 2006. Nel marzo del 2007 inizi\u00f2 a lottare in alcuni dark match prima delle registrazioni delle puntate di \"SmackDown!\". Inizi\u00f2 a fare le sue prime apparizioni durante \"bikini contest\" o in piccoli angle nel backstage. Inizi\u00f2 ad accompagnare Ren\u00e9 Dupree durante gli house show della OVW. Il suo debutto nel ring avvenne il 16 dicembre in un house show a Greensburg, nel Kentucky. In questo match, Maryse fece coppia con Katie Lea, Kelly Kelly, She Nay Nay e Victoria Crawford, e le cinque vinsero contro ODB, Beth Phoenix, Josie, Melody e Milena Roucka. Nel marzo 2007 Maryse divenne intervistatrice degli show TV OVW, e partecip\u00f2 anche al concorso \"Miss OVW\", vinto per\u00f2 da ODB. Nel frattempo, Maryse inizi\u00f2 a fare da manager a Sylvain Grenier.\nWorld Wrestling Entertainment (2008\u20132011).\nMaryse fa la sua prima apparizione a \"SmackDown\" il 12 ottobre 2007 dove lotta durante un house show, prendendo parte al tour europeo, in coppia con Michelle McCool, dove hanno sconfitto Katie Lea e Victoria.\nNel gennaio del 2008, Maryse ha debuttato ufficialmente a \"SmackDown\" facendo varie apparizioni nel backstage, stabilendosi come \"heel\", quando durante un contest si \u00e8 azzuffata con Eve Torres. Nella puntata di \"SmackDown\" del 28 marzo, Maryse fa il suo debutto sul ring con Victoria dove sono state sconfitte da Cherry e Michelle McCool, con Eve Torres arbitro speciale del match. Nella puntata di \"SmackDown\" del 16 maggio, Maryse \u00e8 stata sconfitta da Cherry. Nella puntata di \"SmackDown\" del 23 maggio, i Deuce 'n Domino hanno scaricato Cherry come loro manager ed ingaggiano Maryse, i quali hanno poi sconfitto Cherry, Jesse e Festus in un 3-on-3 Mixed Tag Team match. Nella puntata di \"SmackDown\" del 30 maggio, Maryse \u00e8 stata sconfitta da Michelle McCool. Nella puntata di \"SmackDown\" del 6 giugno, Maryse prende parte ad un Golden Dream match per determinare la prima contendente al vacante Divas Championship, nuovo titolo femminile, ma \u00e8 stato vinto da Natalya. Nella puntata di \"SmackDown\" del 13 giugno, Maryse \u00e8 stata sconfitta da Cherry. Nella puntata di \"SmackDown\" del 27 giugno Maryse, Natalya e Victoria hanno sconfitto Cherry, Kelly Kelly e Michelle McCool. Nella puntata di \"SmackDown\" del 4 luglio, Maryse prende parte ad un Star on a Pole match per determinare la seconda contendente al vacante Divas Championship, ma \u00e8 stato vinto da Michelle McCool. Nella puntata di \"SmackDown\" dell'11 luglio, Maryse e Natalya hanno sconfitto Cherry e Michelle McCool. Nella puntata di \"SmackDown\" del 25 luglio, Maryse \u00e8 stata sconfitta da Michelle McCool. Nella puntata di \"SmackDown\" dell'8 agosto Maryse, Natalya e Victoria hanno sconfitto Cherry, Maria e Michelle McCool. Nella puntata di \"SmackDown\" del 15 agosto, Maryse e Natalya hanno sconfitto Maria e Michelle McCool. Nella puntata di \"SmackDown\" del 29 agosto, Maryse e Natalya hanno sconfitto nuovamente Maria e Michelle McCool. Nella puntata di \"SmackDown\" del 5 settembre, Maryse ha sconfitto Maria. Il 7 settembre, a \"Unforgiven\", Maryse affronta la campionessa Michelle McCool per il Divas Championship, ma \u00e8 stata sconfitta. Nella puntata di \"SmackDown\" del 12 settembre Maryse, Natalya e Victoria sono state sconfitte da Brie Bella, Maria e Michelle McCool. Nella puntata di \"SmackDown\" del 19 settembre, Maryse affronta la campionessa Michelle McCool per il Divas Championship, ma \u00e8 stata nuovamente sconfitta. Nella puntata di \"ECW\" del 23 settembre, Maryse ha sconfitto Michelle McCool in un match non titolato. Nella puntata di \"SmackDown\" del 14 ottobre, Maryse prende parte ad un Fluffy Dice on a Pole match per determinare la contendente al Divas Championship detenuto da Michelle McCool, ma \u00e8 stato vinto da Maria. Nella puntata di \"SmackDown\" del 24 ottobre, Maryse e Natalya hanno sconfitto Maria e Michelle McCool. Nella puntata di \"SmackDown\" del 31 ottobre Maryse, Natalya e Victoria sono state sconfitte da Brie Bella, Maria e Michelle McCool. Nella puntata di \"Raw\" del 3 novembre Maryse, Beth Phoenix, Jillian Hall, Katie Lea, Layla, Lena Yada, Natalya e Victoria hanno sconfitto Brie Bella, Candice Michelle, Eve Torres, Kelly Kelly, Mae Young, Michelle McCool, Mickie James e Tiffany. Il 23 novembre, alle \"Survivor Series\", Maryse prende parte al 5-on-5 Survivor Series tag team elimination match nel \"Team SmackDown\" (Maryse, Maria, Michelle McCool, Natalya e Victoria) contro il \"Team Raw\" (Beth Phoenix, Candice Michelle, Jillian Hall, Kelly Kelly e Mickie James), dove viene eliminata per ultima da Beth, la quale porta il \"Team Raw\" alla vittoria. Nella puntata di \"SmackDown\" del 28 novembre Maryse, Natalya e Victoria hanno sconfitto Michelle McCool e le Bella Twins (Brie Bella e Nikki Bella). Nella puntata di \"SmackDown\" del 12 dicembre, Maryse e Natalya sono state sconfitte dalle Bella Twins. Il 14 dicembre, ad \"Armageddon\" Maryse, Jillian Hall, Natalya e Victoria sono state sconfitte da Kelly Kelly, Maria, Michelle McCool e Mickie James. Nella puntata di \"SmackDown\" del 19 dicembre, Maryse ha sconfitto Maria diventando la nuova contendente al Divas Championship detenuto da Michelle McCool.\nNella puntata di \"SmackDown\" del 26 dicembre, registrata il 22 dicembre a Toronto, Maryse vince il Divas Championship per la prima volta battendo la detentrice Michelle McCool, in un match arbitrato da Maria.\nMaryse torna in azione nella puntata di \"SmackDown\" del 20 febbraio 2009, dove fa coppia con la sua ex rivale Michelle McCool, sconfiggendo Eve Torres e Maria. Nella puntata di \"SmackDown\" del 6 marzo, Maryse ha sconfitto Eve Torres in un match non titolato. Nella puntata di \"Raw\" del 9 marzo, Maryse \u00e8 stata sconfitta dalla Women's Champion Melina. Nella puntata di \"SmackDown\" del 13 marzo, Maryse e Michelle McCool sono state sconfitte da Maria e Melina. Nella puntata di \"SmackDown\" del 27 marzo, Maryse difeso il titolo contro Michelle McCool per squalifica, quando arriva la debuttante Gail Kim che attacca entrambe. Nella puntata di \"Raw\" del 30 marzo Maryse, Beth Phoenix, Jillian Hall, Katie Lea, Layla, Michelle McCool, Natalya, Nikki Bella e Rosa Mendes sono state sconfitte da Alicia Fox, Brie Bella, Eve Torres, Gail Kim, Kelly Kelly, Maria, Melina, Mickie James e Tiffany. Nella puntata di \"SmackDown\" del 3 aprile, Maryse e Michelle McCool sono state sconfitte da Gail Kim e Maria. Il 5 aprile, a \"WrestleMania XXV\", Maryse prende parte ad una \"25-Divas Miss WrestleMania Battle royal match\", dove \u00e8 stata eliminata, mentre ha vinto Santina Marella. Nella puntata di \"Raw\" del 6 aprile Maryse, Eve Torres, Gail Kim, Maria e Natalya sono state sconfitte da Jillian Hall, Kelly Kelly, Layla, Melina e Mickie James. Nella puntata di \"Raw\" del 13 aprile Maryse, Michelle McCool e Natalya hanno sconfitto Kelly Kelly, Melina e Mickie James; passa dal roster di SmackDown al roster di Raw dopo la vittoria di Matt Hardy su CM Punk portando con s\u00e9 il Divas Championship. Nella puntata di \"SmackDown\" del 17 aprile, Maryse \u00e8 stata sconfitta da Gail Kim in un match non titolato. Nella puntata di \"SmackDown\" del 24 aprile, Maryse ha difeso il titolo contro Gail Kim, nel suo ultimo match a \"SmackDown\". Nella puntata di \"Raw\" del 27 aprile Maryse fa il suo debutto facendo coppia con Beth Phoenix, Jillian Hall e Rosa Mendes dove sono state sconfitte da Brie Bella, Kelly Kelly, Mickie James e Santina Marella. Nella puntata di \"Raw\" del 4 maggio, Maryse \u00e8 stata sconfitta da Mickie James in un match non titolato. Nella puntata di \"Raw\" dell'11 maggio, Maryse e Jillian Hall sono state sconfitte da Kelly Kelly e Mickie James. Nella puntata di \"Raw\" del 25 giugno, Maryse \u00e8 stata sconfitta da Kelly Kelly per squalifica, riuscendo comunque a rimanere campionessa. Nella puntata di \"Raw\" del 1\u00ba giugno, Maryse e Beth Phoenix hanno sconfitto Kelly Kelly e Mickie James. Nella puntata di \"Raw\" dell'8 giugno, Maryse ha difeso il titolo contro Kelly Kelly. Nella puntata di \"Raw\" del 22 giugno Maryse, Beth Phoenix e Rosa Mendes sono state sconfitte da Mickie James e le Bella Twins (Brie Bella e Nikki Bella). Nella puntata di \"Raw\" del 29 giugno, Maryse e Alicia Fox sono state sconfitte da Gail Kim e Mickie James. Nella puntata di \"Raw\" del 13 luglio Maryse, Alicia Fox e Rosa Mendes hanno sconfitto Gail Kim, Kelly Kelly e Mickie James. Il 26 luglio, a \"Night of Champions\", Maryse ha perso il titolo contro Mickie James, dopo 216 giorni di regno. Dopo questo match rimane inattiva per infortunio.\nMaryse fa il suo ritorno dall'infortunio nella puntata di \"Raw\" del 23 novembre, attaccando la Divas Champion Melina dopo la sua vittoria in un match. Nella puntata di \"Raw\" del 30 novembre, Maryse e Jillian Hall hanno sconfitto Gail Kim e Melina. Nella puntata di \"Raw\" del 7 dicembre, Maryse ha sconfitto Gail Kim. Nella puntata di \"Raw\" del 14 dicembre Maryse, Alicia Fox, Beth Phoenix, Layla, Michelle McCool, Natalya e Rosa Mendes sono state sconfitte da Gail Kim, Kelly Kelly, Maria, Melina, Mickie James e le Bella Twins (Brie Bella e Nikki Bella). Nella puntata di \"Raw\" del 21 dicembre Maryse, Alicia Fox e Jillian Hall sono state sconfitte da Gail Kim, Kelly Kelly e Melina. Nella puntata di \"Raw\" del 28 dicembre, Maryse ha sconfitto Kelly Kelly. Nella puntata di \"Raw\" del 4 gennaio 2010, si d\u00e0 via ad un torneo per decretare la nuova Divas Champion, dopo che Melina ha dovuto renderlo vacante per infortunio; Maryse ha cos\u00ec partecipato e sconfitto al primo turno Brie Bella. Nella puntata di \"Raw\" del 18 gennaio, Maryse e Alicia Fox sono state sconfitte da Eve Torres e Gail Kim. Nella puntata di \"Raw\" del 25 gennaio, Maryse ha sconfitto Eve Torres nella semifinale, passando in finale. Il 21 febbraio, a \"Elimination Chamber\", Maryse avrebbe dovuto affrontare Gail Kim nella finale del torneo per il vacante Divas Championship, ma interviene Vickie Guerrero, la quale induce un tag team match fra le due finaliste contro le LayCool (Layla e Michelle McCool), dove a vincere sono queste ultime. Nella puntata di \"Raw\" del 22 febbraio, Maryse ha sconfitto Gail Kim, conquistando il Divas Championship per la seconda volta. Nella puntata di \"Raw\" del 1\u00ba marzo, Maryse prende parte ad un 6-Way Pillow Fight match che comprende Alicia Fox, Eve Torres, Gail Kim, Jillian Hall e Kelly Kelly, ma il match \u00e8 stato vinto dalla Torres. Nella puntata di \"Raw\" dell'8 marzo Maryse, Alicia Fox e Katie Lea sono state sconfitte da Eve Torres, Gail Kim e Kelly Kelly. Nella puntata di \"Raw\" del 15 marzo, Maryse ha sconfitto Kelly Kelly in un match non titolato. Nella puntata di \"Raw\" del 22 marzo, Maryse e le LayCool hanno sconfitto Beth Phoenix, Eve Torres e Gail Kim. Nella puntata di \"SmackDown\" del 26 marzo Maryse, Alicia Fox e le LayCool hanno sconfitto Beth Phoenix in un 4-on-1 Handicap match. Il 28 marzo, a \"WrestleMania XXVI\" Maryse, Alicia Fox, le LayCool e Vickie Guerrero hanno sconfitto Beth Phoenix, Eve Torres, Gail Kim, Kelly Kelly e Mickie James. Nella puntata di \"Raw\" del 29 marzo, Maryse e le compagne vengono sconfitte nel rematch; quando viene schienata da Eve Torres. Nella puntata di \"Raw\" del 12 aprile, registrata a Londra, Maryse ha perso il titolo contro Eve Torres, dopo 49 giorni di regno. Nella puntata di \"Raw\" del 26 aprile, Maryse e Eve Torres sono state sconfitte dalle LayCool. Nella puntata di \"Raw\" del 3 maggio, Maryse ha sconfitto Nikki Bella. Nella puntata di \"Superstars\" del 13 maggio, Maryse e Jillian Hall hanno sconfitto le Bella Twins. Nella puntata di \"Raw\" del 17 maggio, Maryse e le LayCool hanno sconfitto Eve Torres e le Bella Twins. Il 23 maggio, a \"Over the Limit\", Maryse affronta la campionessa Eve Torres per il Divas Championship, ma \u00e8 stata sconfitta. Nella puntata di \"Raw\" del 24 maggio, Maryse e Alicia Fox hanno sconfitto Eve Torres e Gail Kim. Nella puntata di \"Raw\" del 31 maggio, Maryse e William Regal sono stati sconfitti da Eve Torres e Santino Marella in un Mixed Tag Team match. Nella puntata di \"Raw\" del 7 giugno, Maryse ha vinto una Battle Royal, eliminando per ultime Eve Torres e Jillian Hall. Nella puntata di \"Raw\" del 14 giugno, Maryse e Alicia Fox sono state sconfitte da Eve Torres e Gail Kim. Il 20 giugno, a \"Fatal 4-Way\", Maryse prende parte ad un Fatal 4-way match insieme ad Alicia Fox, Gail Kim e la campionessa Eve Torres, ma il match \u00e8 stato vinto dalla Fox che si laurea nuova campionessa.\nNella puntata di \"Raw\" del 21 giugno, Maryse \u00e8 apparsa in un segmento nel \"backstage\" insieme a Ted DiBiase e nelle settimane successive ha iniziato una relazione con lui, accompagnandolo in tutti i suoi match (\"kayfabe\"). Nella puntata di \"Raw\" del 28 giugno, Maryse e Alicia Fox hanno sconfitto Eve Torres e Gail Kim. Nella puntata di \"Superstars\" del 15 luglio, Maryse e Jillian Hall sono state sconfitte dalle Bella Twins (Brie Bella e Nikki Bella). Il 18 luglio, a \"Money in the Bank\", Maryse \u00e8 intervenuta nel Money in the Bank Ladder match per aiutare Ted DiBiase a conquistare la valigetta per il WWE Championship, ma \u00e8 stata portata fuori dal ring da John Morrison; alla fine a vincere l'incontro \u00e8 stato The Miz. Nella puntata di \"Raw\" del 19 luglio, Maryse \u00e8 stata sconfitta da Eve Torres. Nella puntata di \"Raw\" del 9 agosto, Maryse e Jillian hanno preso parte ad un Triple threat tag team match contro Eve Torres &amp; Gail Kim e le Bella Twins, vinto dalle gemelle. Nella puntata di \"Raw\" del 16 agosto Maryse, Alicia Fox e Jillian Hall hanno sconfitto Eve Torres, Gail Kim e Melina. Nella puntata di \"Raw\" del 20 settembre, Maryse e Ted DiBiase sono stati sconfitti da Eve Torres e R-Truth in un Mixed Tag Team match. Nella puntata di \"Raw\" del 27 settembre, Maryse prende parte ad una Battle Royal per determinare la contendente all'Unified Divas Championship detenuto dalle LayCool (Layla e Michelle McCool), ma \u00e8 stata eliminata. Nella puntata di \"SmackDown\" del 1\u00ba ottobre Maryse, Alicia Fox e le LayCool sono state sconfitte da Kelly Kelly, Natalya e le Bella Twins. Nella puntata di \"NXT\" del 26 ottobre, Maryse e Ted DiBiase sono stati sconfitti dalla rookie Aksana e Goldust in un Mixed Tag Team match. Nella puntata di \"Raw\" dell'8 novembre Maryse, Alicia Fox e Tamina sono state sconfitte da Eve Torres e le Bella Twins. Nella puntata di \"Superstars\" del 18 novembre, Maryse e Alicia Fox sono state sconfitte da Gail Kim e Melina. Nella puntata di \"Raw\" del 29 novembre Maryse, Alicia Fox e Tamina sono state sconfitte da Gail Kim, Melina e Natalya. Nella puntata di \"Raw\" del 6 dicembre, Maryse e Ted DiBiase sono stati sconfitti da Brie Bella e Daniel Bryan in un Mixed Tag Team match. Nella puntata di \"NXT\" del 7 dicembre, Maryse e Ted DiBiase sono diventati i \"pro\" di Brodus Clay. Nella puntata di \"Raw\" del 13 dicembre, Maryse prende parte ad un Battle royal match la cui vincitrice avrebbe vinto lo \"Slamy Award\" di \"Diva of the Year\", dove \u00e8 stata eliminata, mentre il match \u00e8 stato vinto da Michelle McCool. Nella puntata di \"Raw\" del 20 dicembre, Maryse e Ted DiBiase sono stati sconfitti da Tamina e Santino Marella in un Mixed Tag Team match. Nella puntata di \"NXT\" del 21 dicembre Maryse, Brodus Clay e Ted DiBiase sono stati sconfitti da Natalya, Byron Saxton e Chris Masters in un 3-on-3 Mixed Tag Team match. Nella puntata di \"Raw\" del 3 gennaio 2011 Maryse, Alicia Fox e Melina sono state sconfitte da Brie Bella, Eve Torres e Natalya. Nella puntata di \"Raw\" del 17 gennaio, Maryse \u00e8 stata sconfitta da Natalya in un match non titolato. Nella puntata di \"Raw\" del 24 gennaio Maryse, Alicia Fox e Ted DiBiase hanno sconfitto Daniel Bryan e le Bella Twins. Nella puntata di \"NXT\" del 31 gennaio, Maryse ha dato uno schiaffo a Ted DiBiase, che la settimana precedente l'aveva usata come scudo per difendersi da un attacco di Jerry Lawler. Nella puntata di \"SmackDown\" del 18 febbraio, Maryse e Layla hanno sconfitto Beth Phoenix e Eve Torres. Nella puntata di \"Raw\" del 28 febbraio, Maryse ha preso parte ad una Battle Royal per determinare la contendente all'Unified Divas Championship detenuto da Eve Torres, ma \u00e8 stata eliminata. Nella puntata di \"NXT\" del 8 marzo, Maryse \u00e8 diventata la \"Guest Host\" di \"NXT\", introducendo tutti i \"rookie\" della quinta stagione. Nella puntata di \"NXT\" del 15 marzo, Maryse ha lasciato definitivamente Ted DiBiase, che le aveva intimato di non presenziare pi\u00f9 ad \"NXT\".\nNella puntata di \"Raw\" del 21 marzo, Maryse \u00e8 stata sconfitta da Eve Torres in un match non titolato. Nella puntata di \"Superstars\" del 14 aprile, Maryse e Melina sono state sconfitte da Gail Kim e Natalya. Nella puntata di \"Superstars\" del 21 aprile, Maryse ha sconfitto Natalya. Nella puntata di \"Raw\" del 2 maggio, Maryse affronta Kelly Kelly, ma il match termina in no contest quando arriva Kharma che attacca Maryse. Nella puntata di \"Raw\" del 23 maggio Maryse, Melina e le Bella Twins (Brie Bella e Nikki Bella) hanno sfidato Beth Phoenix, Eve Torres, Gail Kim e Kelly Kelly, ma il match termina in no contest in seguito all'arrivo di Kharma. Nella puntata di \"Superstars\" del 9 giugno, Maryse e Melina hanno sconfitto Eve Torres e Gail Kim. Nella puntata di \"Raw\" del 13 giugno Maryse, Alicia Fox, Melina, Rosa Mendes, Tamina e le Bella Twins sono state sconfitte da AJ, Beth Phoenix, Eve Torres, Gail Kim, Kaitlyn, Kelly Kelly e Natalya. Nella puntata di \"Superstars\" del 14 luglio, Maryse \u00e8 stata sconfitta da Beth Phoenix. Nella puntata di \"Raw\" del 13 giugno Maryse, Alicia Fox, Melina, Rosa Mendes, Tamina e le Bella Twins sono state sconfitte da AJ, Beth Phoenix, Eve Torres, Gail Kim, Kaitlyn, Kelly Kelly e Natalya. Nella puntata di \"Raw\" del 25 luglio, Maryse e Melina sono state sconfitte da Eve Torres e Kelly Kelly. Nella puntata di \"Raw\" del 1\u00ba agosto, Maryse ha preso parte ad una Battle Royal per determinare la contendente al Divas Championship detenuto da Kelly Kelly, ma \u00e8 stata eliminata. Nel mese di agosto, Maryse \u00e8 stata operata all'addome a causa di un'ernia. Il 28 ottobre 2011, alla scadenza del suo contratto, Maryse ha lasciato la WWE.\nRitorno in WWE (2016\u20132022).\nNella puntata di \"Raw\" del 4 aprile 2016, Maryse ha fatto il suo ritorno in WWE, aiutando il marito The Miz a vincere l'Intercontinental Championship contro Zack Ryder, dopo aver schiaffeggiato il padre di Ryder presente fra il pubblico, stabilendosi come \"heel\". Dalla settimana successiva ha iniziato ad accompagnare The Miz come manager a bordo ring. Durante le difese titolate di Miz, ha usato contro gli avversari profumo, spray al peperoncino e varie distrazioni per permettere al marito di conservare la cintura. Dopo essere stata fuori dalle scene per le riprese del film The Marine 5: Battleground, Maryse torna nella puntata di \"Raw\" del 27 giugno, distarendo Kane fingendo di essersi infortunata alla caviglia, permettendo a Miz di difendere cos\u00ec l'Intercontinental Championship. Con la \"Brand extension\" del 19 luglio, Maryse e The Miz sono stati collocati nel \"roster\" di \"SmackDown\".\nMaryse fa la sua prima apparizione nella puntata di \"SmackDown\" del 26 luglio, dove ha co-presentato con The Miz il Miz TV, prima di essere interrotti da Randy Orton, che ha sfidato Miz in un match non titolato, dove \u00e8 stato sconfitto. L'11 settembre, a \"Backlash\", Maryse ha aiutato Miz a difendere l'Intercontinental Championship usando uno spray negli occhi di Dolph Ziggler, mentre Miz distraeva l'arbitro. Nella puntata di \"Smackdown\" del 13 settembre, il General Manager di Smackdown Daniel Bryan ha annunciato un rematch per il titolo a causa dell'interferenza di Maryse a \"Backlash\". Nella puntata di \"Smackdown\" del 20 settembre, Miz ha difeso con successo il titolo contro Ziggler. Il 9 ottobre, a \"No Mercy\", Miz ha perso l'Intercontinental Championship contro Dolph Ziggler dopo sei mesi di regno; durante l'incontro Maryse ha provato ad aiutare il marito spruzzando dello spray al peperoncino negli occhi di Ziggler, ma poco dopo \u00e8 stata allontanata dall'arbitro Chad Patton. Nella puntata di \"Smackdown\" dell'8 novembre, Maryse accetta l'offerta di Bryan, cio\u00e8 di garantire a Miz di avere il suo rematch per l'Intercontinental Championship nel 900\u00ba episodio di SmackDown, ed in caso di sconfitta Miz e Maryse sarebbero stati trasferiti nel roster di \"Raw\". Nel 900\u00ba episodio di \"SmackDown\" del 15 novembre, Maryse ha aiutato Miz a vincere la cintura per la sesta volta. Il 20 novembre, alle \"Survivor Series\", Maryse ha accompagnato Miz nella sua difesa titolata contro Sami Zayn. Nella puntata di \"Smackdown\" del 20 dicembre, Maryse \u00e8 stata bannata a bordo ring per aver interferito a sfavore di Apollo Crews durante il suo match titolato contro Miz per l'Intercontinental Championship; dopo il match, Miz \u00e8 stato intervistato da Renee Young, la quale lo ha schiaffeggiato per aver detto qualcosa su di lei e Dean Ambrose. Nella puntata di \"Smackdown\" del 27 dicembre, Maryse si confronta con Renee Young in un segmento nel backstage, prima che Ambrose attaccasse Miz. Nella puntata di \"Smackdown\" del 3 gennaio 2017, Maryse ha schiaffeggiato sia Ambrose che Renee in occasioni differenti, prima interferendo nel match titolato tra Miz e Ambrose, schiaffeggiando ancora Ambrose per poi essere bannata a bordo ring, prima che Ambrose vincesse la cintura.\nIl 12 febbraio, ad \"Elimination Chamber\", Maryse \u00e8 stata accidentalmente colpita da Nikki Bella quando Natalya spinge Nikki su di lei durante un alterco nel backstage. Nella puntata di \"SmackDown\" del 21 febbraio, Maryse \u00e8 stata nuovamente colpita da Nikki e Natalya nel backstage durante il loro Falls Count Anywhere match, cos\u00ec Maryse colpisce Nikki costandole il match. Nella puntata di \"Smackdown\" del 28 febbraio, durante il Miz TV segment, Maryse schiaffeggia John Cena, fidanzato reale di Nikki Bella, scatenando una sua reazione. Nella puntata di \"Smackdown\" del 7 marzo, Maryse e The Miz hanno attaccato Nikki e Cena, dopo il loro match vinto contro James Ellsworth e Carmella. Nella puntata di \"Smackdown\" del 14 marzo, dopo una ennesima rissa tra le due coppie, il General Manager di SmackDown Daniel Bryan annuncia un Mixed tag team match a \"WrestleMania 33\". Il 2 aprile, a \"WrestleMania 33\", Maryse \u00e8 tornata sul ring dopo circa sei anni, facendo coppia con il marito per affrontare John Cena e Nikki Bella in un Mixed Tag Team match, ma i due sono stati sconfitti.\nCon lo \"Shake-up\" del 10 aprile, Maryse e The Miz sono stati trasferiti nel \"roster\" di \"Raw\". Il 4 giugno, a \"Extreme Rules\", Maryse ha accompagnato Miz nel suo match contro Dean Ambrose per l'Intercontinental Championship, dove ne \u00e8 uscito vincitore conquistando la cintura per la settima volta. Nel mese di settembre, a seguito dell'annuncio della sua gravidanza, Maryse non \u00e8 pi\u00f9 apparsa in televisione. Maryse appare fra il pubblico delle \"Survivor Series\" il 19 novembre, assistendo alla sconfitta di Miz contro lo United States Champion Baron Corbin. Nella puntata speciale di \"Raw 25th Anniversary\" del 22 gennaio 2018, Maryse viene onorata sullo stage insieme ad altre colleghe che hanno contribuito alla rivoluzione femminile del passato, quali Kelly Kelly, Lili\u00e1n Garc\u00eda, Torrie Wilson, Michelle McCool, Terri Runnels, Maria Kanellis, Jacqueline, Brie Bella e Nikki Bella. Successivamente, appare in segmenti pre-registrati nel backstage insieme a Miz e Asuka, coppia della prima edizione del \"Mixed Match Challenge\", aiutandoli a supportare la campagna per cui hanno scelto di donare, la \"Rescue Dogs Rock\".\nDopo aver dato luce al bambino, Maryse fa il suo ritorno ufficiale nella puntata di \"SmackDown\" del 24 luglio 2018. Il 19 agosto, a \"SummerSlam\", Maryse interferisce nel match del marito contro Daniel Bryan, dove ne esce vincitore. A seguito di ci\u00f2, cominciano una faida contro lo stesso Bryan e sua moglie Brie Bella. Nella puntata di \"SmackDown\" dell'11 settembre, Maryse compete nel suo primo match singolo dopo otto anni, contro Brie Bella nel main event della serata, ma perde per squalifica a seguito dell'intervento di The Miz. Il 16 settembre, ad \"Hell in a Cell\", Maryse e Miz hanno sconfitto Brie Bella e Daniel Bryan in un Mixed Tag Team match. In seguito, Maryse scompare dalle scene per dare spazio ad una storyline in corso fra Miz e Shane McMahon.\nMaryse effettua il suo ritorno come face il 17 febbraio 2019, ad \"Elimination Chamber\", dove appare brevemente per annunciare che \u00e8 incinta per la seconda volta di The Miz. Maryse appare brevemente nella puntata di \"SmackDown\" del 13 dicembre, durante un segmento pre-registrato nella sua abitazione, dove lei e Miz proteggono la loro figlia, dopo che \"The Fiend\" Bray Wyatt ha minacciato l'intera famiglia.\nIl 12 aprile 2021, dopo un periodo di assenza Maryse torna a Raw insieme a The Miz e John Morrison. Ritorna a \"Raw\" il 29 novembre 2021 con il marito The Miz contro Edge, Successivamente entra nel feud di Edge e di suo marito The Miz diventando cos\u00ec una presenza fissa a Raw, accompagnando suo marito nei vari segmenti. Il 1 gennaio 2022, a Day1 il primo evento dell\u2019anno svolto in WWE dopo il capodanno , Maryse accompagna suo marito The Miz in un match contro Edge, mentre i due lottavano Maryse cerca in tutti i modi far vincere suo marito distraendo Edge ma viene interrotta da Beth Phoenix moglie di Edge regalandogli la vittoria a quest\u2019ultimo. Nella puntata di Raw del 4 gennaio Maryse e The Miz mentre stavano discutendo per quello che era successo a Day1 vengono interrotti da Beth Phoenix e Edge dove li sfidano in un match di coppia per la Royal Rumble.\nAltre attivit\u00e0.\nNell'aprile del 2007 ha partecipato al video del singolo \"Throw It on Me\" di Timbaland insieme alle colleghe Ashley Massaro, Brooke Adams, Kelly Kelly, Layla El e Torrie Wilson."}
{"id": "1248188", "revid": "1228162", "url": "https://it.wikipedia.org/wiki?curid=1248188", "title": "Francesco Marchi", "text": "Figlio di Giuseppe Marchi, orefice, rimase orfano del padre a quattordici anni e dovette impiegarsi come scrivano, poi come cassiere presso la Cartiera Magnani di Pescia.\nNel 1850, si dette alla libera professione di ragioniere, dopo aver compiuto studi da autodidatta in economia e in lingua inglese, francese e tedesca, per poter meglio conoscere le opere di Edmond Degranges e dei suoi seguaci.\nNel 1855, lasci\u00f2 la libera professione e divenne amministratore nella Conceria Baldini di Pescia. Qui port\u00f2 avanti l'applicazione pratica dei principi conosciuti e ne matur\u00f2 la critica.\nNel 1867, dette alle stampe, presso la Tipografia FF Giachetti di Prato, la sua opera pi\u00f9 famosa \"I Cinquecontisti, ovvero la ingannevole teoria che viene insegnata negli Istituti tecnici del Regno e fuori il Regno intorno al sistema di scritture a partita doppia e nuovo saggio per la facile intelligenza e applicazione di quel sistema\", che lo fece conoscere in tutta Italia e oltre.\nNella prima parte dell'opera, egli demolisce le teorie contabili del Degranges, secondo cui la partita doppia consiste nel \"addebitare colui che riceve e accreditare colui che d\u00e0\", e riformula la definizione in \"addebitare chi riceve un valore o chi di un valore diventa debitore e accreditare chi lo d\u00e0 o chi ne viene creditore\".\nAltra opera da lui scritta fu \"Le scuole francesi ed italiane nell'insegnamento della contabilit\u00e0\", edito sempre da Giachetti, nel 1868.\nSposato e padre di undici figli, mor\u00ec nemmeno cinquantenne. Le sue teorie hanno ispirato Giuseppe Cerboni, padre della logismografia."}
{"id": "1248190", "revid": "287204", "url": "https://it.wikipedia.org/wiki?curid=1248190", "title": "Iliverleq", "text": "LIliverleq \u00e8 un colle della Groenlandia alto 482\u00a0m. Si trova a ; appartiene al comune di Kujalleq."}
{"id": "1248192", "revid": "767487", "url": "https://it.wikipedia.org/wiki?curid=1248192", "title": "Un caso di coscienza (film)", "text": "Un caso di coscienza \u00e8 un film del 1970 diretto da Giovanni Grimaldi.\nL'omonimo racconto di Leonardo Sciascia che \u00e8 alla base del film \u00e8 stato pubblicato in volume da Einaudi, insieme ad altre storie di ambiente siciliano, con il titolo \"Il mare colore del vino\".\nTrama.\nSalvatore Vaccagnino \u00e8 un giovane avvocato del piccolo comune catanese di Madd\u00e0, che esercita a Roma dove ha un'amante. Un giorno, sul treno di ritorno verso il suo paese, legge su un rotocalco femminile una lettera, non firmata, di una sua concittadina che \"confessa\" d'aver tradito il marito con un \"mezzo parente\". L'avvocato, sicuro della fedelt\u00e0 della propria moglie, mostra la rivista agli amici del circolo - che raccoglie tutti i notabili del paese - per provocarne la reazione e divertirsi alle loro spalle. In men che non si dica, i signori coinvolti iniziano a formulare tra loro divertite e velenose ipotesi sull'identit\u00e0 dell'autrice della lettera ma sospettando, in privato, ognuno della propria consorte.\nLocation.\nIl paese siciliano di Madd\u00e0 \u00e8 immaginario ma le riprese sono state fatte nella cittadina catanese di Zafferana Etnea."}
{"id": "1248193", "revid": "339392", "url": "https://it.wikipedia.org/wiki?curid=1248193", "title": "Kuanninnguit", "text": ""}
{"id": "1248195", "revid": "1862310", "url": "https://it.wikipedia.org/wiki?curid=1248195", "title": "Musartuut Qaava", "text": "Il Musartuut Qaava \u00e8 un colle della Groenlandia alto 481\u00a0m. Si trova a 60\u00b047'N 45\u00b044'O; appartiene al comune di Kujalleq."}
{"id": "1248198", "revid": "339392", "url": "https://it.wikipedia.org/wiki?curid=1248198", "title": "Nunarsuaq", "text": ""}
{"id": "1248201", "revid": "339392", "url": "https://it.wikipedia.org/wiki?curid=1248201", "title": "Nuussuup Qaava", "text": ""}
{"id": "1248203", "revid": "115946965", "url": "https://it.wikipedia.org/wiki?curid=1248203", "title": "Lingue nilo-sahariane", "text": "Le lingue nilo-sahariane sono una famiglia linguistica parlata in Africa, principalmente nelle parti superiori del fiume Chari e del Nilo (dove il termine Nilo- comprende anche la Nubia storica).\nDistribuzione geografica.\nLe lingue appartenenti coprono 17 nazioni nella porzione settentrionale dell'Africa: dall'Algeria e dal Mali a Nord-Ovest al Benin, la Nigeria e la Repubblica Democratica del Congo a Sud, ad Est dall'Egitto alla Tanzania (Somalia esclusa). La parte pi\u00f9 estesa delle sottofamiglie principali si trova nell'odierno Sudan, in cui scorre il Nilo con tutte le sue incarnazioni: il Nilo bianco e il Nilo azzurro, che confluiscono per formare il Nilo principale all'altezza di Khartum. Come si pu\u00f2 vedere nel nome col trattino, quella nilo-sahariana \u00e8 principalmente una famiglia linguistica dell'entroterra africano, nel bacino idrografico del Nilo e dei suoi affluenti, e del Sahara centrale.\nNel 1987 erano circa 11 milioni le persone che parlavano una lingua nilo-sahariana, secondo le stime di Merritt Ruhlen. La famiglia presenta parecchie distinzioni interne, molto pi\u00f9 di quanto non ne presenti la famiglia indo-europea o persino quella niger-kordofaniana, cosa che la rende piuttosto controversa e non accettata da tutti gli etno-linguisti. Nodo centrale delle controversie \u00e8 l'inclusione delle lingue songhay, che comprende la lingua di Timbuktu e del suo impero.\nClassificazioni.\nBender 1997.\nLionel Bender le classifica secondo il seguente modello, leggermente modificato rispetto a quello del 1989:\nEhret 2001.\nNella sua ricostruzione delle lingue nilo-sahariane, Christopher Ehret le classifica come segue in maniera maggiormente dettagliata:\nEthnologue 18\u00aa edizione (2015).\nEthnologue nella sua 18\u00aa edizione del 2015 classifica la famiglia nel seguente modo:\n[tra parentesi quadre, per le lingue isolate, \"in corsivo\", il codice linguistico internazionale e la nazione in cui sono parlate]"}
{"id": "1248204", "revid": "729019", "url": "https://it.wikipedia.org/wiki?curid=1248204", "title": "Tour della Nazionale di rugby a 15 del Sudafrica 1956", "text": "Il Tour della Nazionale di rugby a 15 del Sudafrica 1956 fu una lunga serie di incontri di rugby a 15 che vide protagonista la nazionale sudafricana in tour. Gli Springboks, ossia la nazionale sudafricana di \"rugby a 15\" compiono un lungo tour che tocca sia l'Australia che la Nuova Zelanda.\nGli Springboks battono due volte l'Australia e strappano una vittoria su 4 partite agli All Blacks."}
{"id": "1248205", "revid": "125319484", "url": "https://it.wikipedia.org/wiki?curid=1248205", "title": "Episodi de I Simpson (quattordicesima stagione)", "text": "La quattordicesima stagione de \"I Simpson\" (serie di produzione EABF) \u00e8 andata in onda negli USA dal 3 novembre 2002 al 18 maggio 2003.\nLa stagione comprende cinque episodi della serie di produzione DABF, relativa alla precedente stagione. L'episodio \"Le forti braccia di mamma\" \u00e8 il 300\u00b0 della serie.\nL'episodio \"Due nuovi coinquilini per Homer\" ha vinto un Emmy per il miglior programma animato.\nIn Italia, diciotto episodi della stagione sono stati trasmessi per la prima volta fra l'11 gennaio e l'8 febbraio del 2005, mentre i rimanenti quattro sono andati in onda il 2 febbraio 2004 assieme a un episodio della precedente nella raccolta \"Red Hot Chili Simpson\"; tutti gli episodi sono andati in onda su Italia 1.\nQuesta stagione viene replicata su Italia 1 per la prima volta in 16:9 e in alta definizione dall'8 marzo 2017.\nDal 10 ottobre 2011 \u00e8 in vendita il cofanetto contenente la quattordicesima stagione completa.\n\"La paura fa novanta XIII\".\nTre storie di Halloween, introdotte dai Simpson che effettuano una seduta spiritica per richiamare lo spirito di Maude:\n\"Come ho passato la mia vacanza a strimpellare\".\nHomer, ubriaco, viene immortalato dalle telecamere di uno show stile candid camera, mentre si lamenta della propria vita e della propria famiglia. Dopo un primo momento di delusione, Marge e il resto della famiglia decidono di concedere ad Homer una vacanza al Rock'n'Roll Fantasy Camp, dove musicisti come Mick Jagger e Keith Richards, insegnano lo stile di vita delle rock star. Terminato il campeggio, per\u00f2 Homer \u00e8 nuovamente depresso e, per consolarlo, Jagger e Richards gli propongono di salire con loro sul palco del loro imminente concerto. Homer \u00e8 convinto di doversi esibire, mentre gli viene affidato soltanto il sound check. Ci\u00f2 nonostante, Homer tenta ugualmente di esibirsi sul palco, creando una gran baraonda.\n\"Bart contro Lisa contro la terza classe\".\nI Simpson acquistano una televisione satellitare e Bart passa talmente tanto tempo davanti allo schermo da dimenticarsi completamente di studiare per un importante esame, in cui realizza un punteggio bassissimo. A causa di ci\u00f2 il Skinner retrocede Bart alla terza classe, contemporaneamente Lisa viene promossa dalla seconda alla terza classe per i suoi eccezionali risultati. \nI fratelli Simpson si trovano quindi nella stessa classe e diventano acerrimi rivali. Tuttavia durante una gita a Capital City i due, a causa di un litigio, finiscono per separarsi dal resto della classe ed essere dimenticati dal bus. Bart e Lisa saranno quindi costretti a cooperare per uscire da quella situazione e, grazie a un gruppo di altri dispersi da una gita, riescono a tornare dai propri genitori. Alla fine il preside Skinner decide di separare i due fratelli, riportando Bart in quarta e facendo scegliere a Lisa in quale classe stare, la quale decide di tornare in seconda.\n\"Marge diventa large\".\nPensando di essere diventata poco attraente per Homer, Marge si sottopone a un intervento di liposuzione, ma per un errore alla clinica chirurgica, a Marge viene effettuata una mastoplastica, che le dona un seno enorme. La donna viene quindi scelta per lavorare come modella. Marge inizia ad avere fama e successo, ma con il tempo inizia a stufarsi delle avance degli uomini. Intanto Bart e Milhouse per imitare uno sketch di Krusty il clown finiscono per farsi male, facendo cadere sullo show del clown diverse critiche. Per riabilitare l'immagine di Krusty, i due bambini organizzano un falso salvataggio in cui il clown apparir\u00e0 come un eroe, salvandoli dalle fauci di un elefante. Ma all'ultimo momento Krusty non ricorda qual \u00e8 la parola che fa aprire la bocca all'elefante e la polizia interviene per fare fuoco. Per evitare che i poliziotti sparino, rischiando di colpire i due bambini, interverr\u00e0 Marge che, mostrando il suo nuovo prosperoso d\u00e9collet\u00e9 ai presenti, salva i ragazzi. Il giorno seguente Marge si fa togliere le protesi, tornando a essere esattamente come prima.\n\"Una casa subito\".\nPer via di una invasione di termiti, i Simpson sono costretti ad abbandonare la propria casa per un po' di tempo, affinch\u00e9 venga effettuata la disinfestazione. Non sapendo dove andare a vivere nel frattempo, i Simpson accettano la proposta di diventare i protagonisti di un reality show, nel quale si \u00e8 costretti a vivere come nel 1895. Dopo i primi momenti di crisi, i Simpson si adattano alla nuova situazione, facendo calare rapidamente gli ascolti dello show. Per risollevare le sorti del programma, i produttori del network gettano la casa della famiglia in un fiume. I Simpson si salvano, ma naufragano su un'isola deserta dove dovranno sopravvivere nella natura selvaggia. I Simpson nell'isola trovano i concorrenti di altri reality, abbandonati l\u00ec in seguito ai bassi ascolti dei rispettivi programmi. Insieme il gruppo si ribeller\u00e0 ai produttori del network.\n\"Il grande schifoso detective\".\nI Simpson vincono un fine settimana gratis presso un centro benessere, dove per\u00f2 Homer viene quasi assassinato da una misteriosa figura. Winchester chiede la collaborazione di Telespalla Bob, affinch\u00e9 pensi come un criminale e lo aiuti nelle indagini. \nTelespalla Bob \u00e8 quindi costretto a vivere a casa Simpson, fianco a fianco con il suo mortale nemico Bart. Homer e Bob riescono a risalire all'assassino, che si scopre essere Frank Grimes Jr., il figlio dell'uomo che Homer Simpson port\u00f2 alla follia e a una morte ingloriosa nell'episodio \"Il nemico di Homer\". Dopo che Grimes viene arrestato, Bob tenta di uccidere Bart, ma si rende conto di essersi affezionato alla sua faccia e di non essere pi\u00f9 in grado di assassinarlo.\n\"Straordinaria Edna\".\nPer consolare Edna, sempre pi\u00f9 depressa per la sua relazione con Seymour Skinner, Bart decide di iscriverla al concorso come maestra dell'anno. \nLa signora Caprapall e i Simpson vengono quindi invitati per un soggiorno gratuito presso il centro Epcot, a Orlando, dove si terr\u00e0 la premiazione. Skinner segue la Caprapall, sperando che l'insegnante non vinca l'ambito premio, dato che potrebbe allontanarla per sempre da lui e organizza un piano insieme a Bart, per sabotare la vittoria della donna. Pentitosi all'ultimo momento, Skinner rivela alla giuria le sue macchinazioni, ma pur di riconquistare il cuore dell'amata, le dichiara il suo amore.\n\"Il padre che sapeva troppo poco\".\nHomer delude Lisa il giorno del suo compleanno, sbagliando clamorosamente regalo. Homer quindi si rende conto di quanto poco conosca la figlia e assume il detective privato Dexter Colt per scoprire il pi\u00f9 possibili su Lisa. \nColt compila un esaustivo dossier sulla bambina, che aiuta Homer ad avere un rapporto migliore con la figlia. Ci\u00f2 nonostante Homer rifiuta di pagare al detective la parcella di 1000 dollari e, per vendetta, Colt vandalizza un laboratorio facendo ricadere le colpe su Lisa. Homer e Lisa si danno alla fuga per sfuggire alla polizia, finendo in un circo, dove si trovano faccia a faccia con Colt. L'uomo tenta di uccidere Homer, ma viene fermato da Lisa. Alla fine Colt viene arrestato e Lisa liberata da ogni sospetto. Finalmente la bambina riceve il regalo giusto da parte del padre.\n\"Le forti braccia di mamma\".\nMarge viene rapinata e rimane talmente scioccata da non riuscire pi\u00f9 a uscire dalla cantina di casa. Non avendo altro da fare, Marge inizia a utilizzare i bilancieri comprati da Homer durante una svendita degli oggetti di Rainer Wolfcastle. \nMarge acquisisce una muscolatura tale da farsi passare ogni fobia e riuscire a uscire finalmente da casa e picchiare il suo rapinatore. C'\u00e8 una citazione da il padrino quando Marge picchia il rapinatore: il riferimento \u00e8 al pestaggio effettuato da parte di Sonny ai danni di Carlo. Marge continua ad allenarsi (diventando pian piano sempre pi\u00f9 muscolosa e gigantesca) e su suggerimento di Ruth Powers si iscrive a un campionato di culturismo, arrivando addirittura seconda. Tuttavia, Marge non \u00e8 soddisfatta del risultato e, irritata, vuole diventare ancora pi\u00f9 enorme per vincere un prossimo campionato; inoltre, a causa degli allenamenti e degli steroidi assunti, Marge diventa molto irascibile e ben poco femminile, al punto di finire in una violenta rissa al bar di Boe. Homer affronta Marge e le dice di sentire la mancanza della ragazza dolce che aveva sposato. Marge, inorridita da ci\u00f2 che \u00e8 diventata, decide di smettere di allenarsi.\n\"Non per soldi ma per preghiere\".\nHomer \u00e8 sempre pi\u00f9 frustrato nel vedere quanto la vita di Ned Flanders sia migliore della sua. \nConvinto che il segreto di Flanders sia nel suo attaccamento alla religione, Homer inizia a pregare in ogni momento e per qualunque cosa. Quando la sua casa inizia ad avere problemi, Homer prega affinch\u00e9 arrivi una soluzione. Subito dopo cade in una buca accanto alla chiesa, rompendosi una gamba, e decide di fare causa al reverendo Lovejoy. Alla fine Homer ottiene un risarcimento che il reverendo non pu\u00f2 rifondere, perci\u00f2 gli viene data la chiesa. Homer e i suoi amici trasformano la chiesa di Springfield in un locale per feste selvagge e peccaminose. Improvvisamente un diluvio si abbatte su Springfield, costringendo gli abitanti a rifugiarsi sul tetto della chiesa, dove Homer cerca ancora soluzioni pregando. A salvare la situazione arriva il reverendo Lovejoy in elicottero, che guida le preghiere dei fedeli, chiedendo a Dio di perdonarli e facendo improvvisamente cessare la pioggia.\n\"Bart mini maggiorenne\".\nFrugando fra dei vecchi scatoloni, Bart scopre che da piccolo aveva lavorato a uno spot televisivo, ma che tutti i suoi guadagni sono stati sperperati da Homer. Per ripicca, Bart chiede e ottiene l'emancipazione dai genitori, e abbandona casa Simpson per trasferirsi in un appartamento (inizialmente solo Marge e Lisa ci rimangono male, ma quando Homer vede che il taxi con Bart sta andando via, ci rimane male anche lui). Nei primi momenti la vita si dimostra dura per Bart, ma ben presto scopre che al piano superiore al suo abita Tony Hawk, con il quale stringe amicizia. Homer riesce a ottenere il perdono di Bart, ma il ragazzo rifiuta di tornare a casa, per poter partecipare a un tour con Tony. \nAd un evento di skating, Homer sfida Tony Hawk per dimostrare di essere migliore di lui e riconquistare la fiducia del figlio.\n\"Lisa viene a parole\".\nLisa partecipa a un torneo di spelling scolastico, che vincendolo, le d\u00e0 la possibilit\u00e0 di partecipare alle Spell-olimpiadi nazionali. Tuttavia durante le prime eliminatorie, Lisa viene avvicinata dall'organizzatore George Plimpton, che le chiede di rinunciare alla vittoria, per poter fare vincere un ragazzino particolarmente popolare. Nonostante l'allettante offerta di una borsa di studio che le permetterebbe di pagarsi gli studi universitari, Lisa rifiuta e continua a gareggiare. Ci\u00f2 nonostante durante la finale sbaglia a pronunciare una parola e perde comunque. Al ritorno a casa per\u00f2 viene comunque acclamata dai concittadini per la sua impresa. Homer intanto gira l'America in tour con un gruppo di persone ossessionate da un krusty burger a edizione limitata.\n\"\u00c8 nata una stella - di nuovo\".\nDurante l'annuale festival delle meduse di Springfield, Ned viene colto dalla depressione per essere rimasto solo, dopo la morte della moglie. \nUna sera per\u00f2 incontra una bellissima straniera, che lo invita a un appuntamento, e che si scoprir\u00e0 essere Sara Sloan, una popolare attrice hollywoodiana. La relazione fra i due sembra andare a gonfie vele, fino al momento in cui Sara chiede a Ned di trasferirsi con lei ad Hollywood. Flanders, preoccupato che Hollywood possa entrare in conflitto con i suoi valori tradizionalisti cristiani, rifiuta l'offerta e allora l'attrice decide di rimanere con lui a Springfield. Ci\u00f2 nonostante la relazione fra i due finisce, per via dell'insistenza di Flanders di volersi sposare.\n\"Un clown va a Washington\".\nUn dirottamento del traffico aereo, trasferisce alcune rotte aeree proprio su casa Simpson. Il rumore provocato dal continuo passaggio di aerei rende la vita per la famiglia Simpson impossibili, al punto di farli rivolgere al loro rappresentante del congresso, che per\u00f2 muore per un attacco cardiaco. I Simpson quindi chiedono a Krusty di candidarsi, affinch\u00e9 poi una volta eletto li possa aiutare. \nUna volta eletto, Krusty scopre che la sua opinione non vale nulla agli occhi dei veterani del Congresso. A risollevare la situazione ci pensa nuovamente la famiglia Simpson, che guidati da Walter Mondale, lo aiutano a mettere fuori gioco i suoi oppositori e attaccare la proposta per il dirottamento del traffico aereo a un'altra pi\u00f9 popolare. La proposta viene accolta, e il traffico aereo viene nuovamente dirottato, riportando la quiete su casa Simpson.\n\"Homer fa le scarpe a Burns\".\nHomer tenta di chiedere una promozione a Burns, non ottenendola, ma riuscendo a scoprire che il proprietario dell'intera centrale ufficialmente \u00e8 un canarino, in modo da proteggere Burns da eventuali problemi legali. \nHomer libera il canarino e poi avvisa Burns che sta per essere effettuata un'ispezione a sorpresa alla centrale nucleare. Disperato, Burns nel tentativo di trovare un capro espiatorio, nomina Homer proprietario della centrale, ignaro del fatto che non ci sia alcuna ispezione e come primo gesto da proprietario della centrale, Homer licenzia Burns. Dopo un po' di tempo passato a lavorare come direttore della centrale nucleare, Homer si rende conto di non avere pi\u00f9 tempo da dedicare alla propria famiglia e, per tale ragione, riprende il suo vecchio lavoro e lascia la guida dell'azienda a Burns.\n\"E le stelle stanno a guardare\".\nDeclan Desmond, un documentarista britannico, altezzoso e snob, realizza un servizio sulla scuola elementare di Springfield. Lisa viene presentata a Desmond come studentessa tipo, ma il regista distrugge i sogni della bambina, dicendole che avere troppi obiettivi nella vita, vuol dire non portarne nessuno a compimento. A quel punto, Lisa decide di concentrare le proprie energie sull'astronomia, ma si rende conto che in citt\u00e0 ci sono troppe illuminazioni artificiali perch\u00e9 si possano ammirare le stelle, e convince Quimby a diminuire l'intensit\u00e0 della luce elettrica durante la notte. \nCi\u00f2 si risolve in un aumento smodato della criminalit\u00e0, che convince Quimby ad aumentare al massimo l'intensit\u00e0 della corrente elettrica, illuminando la citt\u00e0 a giorno, anche durante la notte. Ci\u00f2 disturba fortemente gli equilibri naturali, e Lisa, aiutata da Bart sovraccarica i generatori della centrale nucleare, causando un black out. Nel buio totale, Lisa \u00e8 finalmente in grado di godersi una pioggia di stelle cadenti.\n\"Due nuovi coinquilini per Homer\".\nCuriosando fra le proprie cose, Homer trova una vecchia lettera di Marge, in cui la donna ammetteva di non amarlo. Homer quindi si convince che Marge l'ha sposato soltanto perch\u00e9 incinta e, deluso, lascia la propria casa e si trasferisce in un appartamento al centro, in cui vive una coppia omosessuale. Marge ed Homer tentano una cena di riconciliazione, ma Homer ubriaco, arriva troppo tardi. A quel punto Homer si rifugia nel bar di Boe dove continua a bere, fino a intossicarsi ed essere portato all'ospedale. Qui, Hibbert mostra ad Homer una vecchia videocassetta che documenta la prima ubriacatura di Homer. \nIn quell'occasione, che \u00e8 la stessa in cui Marge scrisse la lettera, Marge seduta al suo fianco, si dichiarava follemente innamorata. Mentre Homer capisce che la moglie l'ha sempre amato, Marge arriva all'ospedale e finalmente la coppia si riconcilia.\n\"Pace, quiete e chili\".\nHomer tenta di comporre un nuovo canto di Natale, ma finisce per scrivere un brano invettiva nei confronti di Ned, che ottiene un inaspettato successo, al punto di diventare un tormentone, e indurre i Simpson a lasciare per un po' Springfield, stanchi di quella canzone. \nI Simpson decidono quindi di trascorrere una settimana in un ranch e Lisa si innamora di un ragazzino di nome Luke, diventando terribilmente gelosa quando lo scopre a parlare al telefono con una certa Clara. Accidentalmente Lisa incontra Clara e le d\u00e0 indicazioni sbagliate per raggiungere il ranch, facendola perdere nella foresta. Quando scopre che Clara \u00e8 in realt\u00e0 la sorella di Luke, Lisa e Bart si precipitano a salvare la ragazza, facendo scoprire a Luke la verit\u00e0 su quanto accaduto. Luke si dichiarer\u00e0 molto deluso e offeso dal comportamento di Lisa. Intanto Homer e Bart aiutano una trib\u00f9 di nativi americani a riprendersi il proprio territorio, inondato da un fiume, a causa di una diga costruita dai castori.\n\"Un cane-coniglio in famiglia\".\nIl Piccolo Aiutante di Babbo Natale si rifiuta di salvare Homer durante un incendio nella casetta sull'albero, che invece viene tirato in salvo dal gatto Palla di Neve. Homer quindi intervistato dalla televisione locale disconosce pubblicamente il cane. Un giorno, per\u00f2 un fotografo scatta una fotografia al Piccolo Aiutante di Babbo Natale, impegnato a bere birra Duff, e i dirigenti dell'azienda assumono il cane come propria mascotte, facendo guadagnare alla famiglia molto denaro. A quel punto per\u00f2 si ripresenta il vecchio proprietario di Piccolo Aiutante di Babbo Natale, che appellandosi al disconoscimento televisivo fatto da Homer, pretende la propriet\u00e0 del cane. Per riavere indietro il proprio cane, Bart studia un piano per far riassumere come mascotte della birra, il vecchio testimonial Duffman, a scapito di Piccolo Aiutante di Babbo Natale, che quindi tornerebbe a casa. Durante un evento in spiaggia organizzato dalla Duff, Homer finge di stare annegando (mentre in realt\u00e0 galleggia su un bidone di birra), ma viene inaspettatamente attaccato da uno squalo. Lo squalo mordendo il bidone di birra, finisce per ubriacarsi, conquistando la folla in spiaggia. \nLo squalo viene assunto come nuova mascotte Duff, mentre Piccolo Aiutante di Babbo Natale torna alla vecchia vita a casa Simpson.\n\"Marge al volante\".\nOssessionato dal riempire la propria vettura di nuovi gadget inutili, Homer fa un incidente e gli viene ritirata la patente. Impossibilitato a guidare, Homer \u00e8 costretto a camminare e inizia ad apprezzare l'attivit\u00e0 fisica. Intanto Marge \u00e8 costretta a svolgere tutte le attivit\u00e0 che toccherebbero ad Homer e diventa sempre pi\u00f9 stressata. Un giorno, mentre Homer passeggia per strada, Marge accidentalmente lo investe con l'auto. In seguito, Homer inizia a sospettare che Marge gli voglia fare del male, e i due decidono di rivolgersi a un consulente matrimoniale. \nIl consulente consiglia ad Homer di comportarsi meno egoisticamente e l'uomo organizza per Marge una grande festa con tutti gli amici per stupirla. Alla fine Homer e Marge si dichiarano amore e si riconciliano.\n\"La miglior guerra \u00e8 la non guerra\".\nDopo aver distrutto la collezione di oggetti dei The Beatles di Ned, Bart e Milhouse sono costretti a partecipare a delle attivit\u00e0 di gruppo. \nBart finisce cos\u00ec per far parte degli indiani pre-adolescenti insieme a Ralph Winchester, Nelson Muntz e Database, guidati da Marge Simpson, mentre Milhouse entra a far parte della giovane cavalleria, guidata da Kirk Van Houten. I due gruppi sono in gara fra loro per chi vende il maggior numero di barrette al cioccolato. La giovane cavalleria vince e ottiene l'onore di cantare l'inno nazionale durante una partita di baseball. Tuttavia gli indiani pre-adolescenti fingono di essere i rivali e si presentano allo stadio, cantando una versione irrispettosa dell'inno nazionale, facendo inferocire la folla e scatenando una rissa. La confusione termina soltanto quando sul maxi schermo viene inquadrata Marge in lacrime, per aver involontariamente causato tutto ci\u00f2. \n\"Boe babysitter\".\nBoe, depresso per la propria solitudine, tenta il suicidio gettandosi gi\u00f9 da un ponte. Tuttavia Boe inavvertitamente salva Maggie Simpson, volata fuori dal finestrino direttamente fra le sue braccia. Boe si affeziona molto alla bambina e passa molto tempo con lei, raccontandole \"favole\" come \"Il padrino\". Tuttavia Homer e Marge non sono contenti del tempo che Maggie passa con Boe, e proibiscono all'uomo di vedere ancora loro figlia. Quando una notte Maggie sparisce, i due sono convinti che sia stata rapita da Boe, che invece \u00e8 innocente e ugualmente preoccupato per la sparizione della bimba. Maggie viene trovata nel ristorante di Luigi Risotto, proprio nel bel mezzo di una sparatoria fra famiglie mafiose rivali. Boe riesce a salvare Maggie, ed Homer gli concede di passare con sua figlia tutto il tempo che vuole. Curiosit\u00e0: all'inizio dell'episodio, Bart e Milhouse stanno guardando \"South Park\"."}
{"id": "1248206", "revid": "339392", "url": "https://it.wikipedia.org/wiki?curid=1248206", "title": "Palasip Qaqqaa", "text": ""}
{"id": "1248207", "revid": "339392", "url": "https://it.wikipedia.org/wiki?curid=1248207", "title": "Puissattaq", "text": ""}
{"id": "1248208", "revid": "122121466", "url": "https://it.wikipedia.org/wiki?curid=1248208", "title": "Scutosaurus karpinskii", "text": "Lo scutosauro (\"lucertola scudo\"), era un grande, ma innocuo rettile del gruppo dei Pararettili, che visse 260-250 milioni di anni fa alla fine del Permiano, in Russia.\nDescrizione.\nCome indicato dal nome stesso, lo \"Scutosaurus\" aveva su tutto il corpo protuberanze e corazze difensive molto spesse. Alcune di queste strutture, come le spine sulle guance, crescevano con l'et\u00e0 e servivano sia per corteggiare le femmine, sia per difendersi dai carnivori, tra cui probabilmente l'Inostrancevia.\nSistematica.\nSecondo Paleobiology Database, il genere \"Scutosaurus\" (Hartmann-Weinberg, 1930) va attribuito alla famiglia dei Pareiasauridi e alla classe dei Rettili.\nAll'interno dei rettili, la posizione esatta della famiglia e quindi del genere ha un margine di discussione. Infatti viene avvicinato ai rettili anapsidi, ma molti evitano di inserirlo proprio in questo gruppo, assegnandolo invece al gruppo filogenetico (\"clade\") dei Pararettili (sottoclasse per Olson, che coni\u00f2 in termine nel 1947). A questo stesso gruppo filogenetico appartengono, secondo molti, le tartarughe oggi viventi.\nNella cultura di massa.\nUna ricostruzione dell'animale in Italia \u00e8 presente al Parco della Preistoria di Rivolta d'Adda, mentre \u00e8 alle prese con un Inostrancevia."}
{"id": "1248209", "revid": "124071718", "url": "https://it.wikipedia.org/wiki?curid=1248209", "title": "Ignazio Perricci", "text": "Biografia.\nNacque e visse la sua infanzia a Monopoli. Dopo aver compiuto gli studi della scuola dell'obbligo, divenne allievo del decoratore Antonio Conti originario del comasco, che all'epoca operava nella sua citt\u00e0 e da lui apprese i primi rudimenti dell'attivit\u00e0 artistica. L'esperienza con Conti lo entusiasm\u00f2 e lo incoraggi\u00f2 a trasferirsi a Napoli.\nFrequent\u00f2 l'Istituto di belle arti e studi\u00f2 pittura ed architettura, bene inserendosi nell'ambiente artistico partenopeo.\nFecondo pittore, scultore, decoratore, architetto, insegn\u00f2 pittura ornamentale e decorativa dal 1869 fino al 1907, anno della sua morte e divenne, a pieno titolo caposcuola della Scuola Decorativa Partenopea.\nFu fondatore con Gaetano Filangieri iunior, Filippo Palizzi e Domenico Morelli del Museo Artistico Industriale, dove anche insegn\u00f2 per alcuni anni. Fu membro del Real Istituto d'Incoraggiamento.\nAmmirava ed amava l'arte classica, recandosi spesso a Roma che considerava fonte di perenne ispirazione. Il Perricci nelle sue opere si rif\u00e0 ad un classicismo interpretato in modo originale, con dovizia di particolari e tecniche acquisite nella sua lunga e feconda esperienza di pittore, di scultore, di architetto e di decoratore, cercando sempre una completa e armoniosa sintesi e fusione dei suoi diversi modi espressivi.\nNel 1868 nacque la sua unica figlia Rosa, che poi andr\u00e0 a vivere a Roma. \nPerricci morir\u00e0 in solitudine a Napoli in via Riviera di Chiaia numero 14. I concittadini monopolitani riconobbero con un certo ritardo le sue qualit\u00e0 di grande e fecondo artista.\nOpere.\nNel 1854, all'et\u00e0 di vent'anni decor\u00f2 alcune parti della Villa Reale La Favorita di Portici sotto la direzione di Michele Gagliani e si impegn\u00f2 nel restauro decorativo della Chiesa di Santa Brigida di Napoli.\nNel 1856 insieme al collega tranese Biagio Molinaro vinse il concorso per la decorazione della gran sala destinata alla Corte Suprema di Giustizia a Castel Capuano. Sempre con Biagio Molinaro decor\u00f2 la Cattedrale di Troia e in seguito decor\u00f2 il Teatro Comunale di Trani.\nEsord\u00ec come pittore da cavalletto alla Prima Mostra della Promotrice Napoletana, esponendo nel 1862 un'opera ad olio: \"Savonarola al letto di Lorenzo dei Medici\". Il dipinto fu acquistato dal Comune di Napoli e collocato nelle Sale del Palazzo San Giacomo.\nNel 1865 Giuseppe Fiorelli e Michele Ruggiero gli affidarono le decorazioni di alcune sale del Museo archeologico nazionale di Napoli. Nel 1869, insieme a Morelli, Alvino, Bobbio e Francesconi, progett\u00f2 la culla per Vittorio Emanuele III, Principe di Napoli.\nNel 1871, per ordine del cardinale Sisto Riario Sforza, provvide a decorare l'abside del Duomo di Napoli. A Napoli si dedic\u00f2 alla decorazione di vari edifici nobiliari, tra i quali: il Palazzo Guevara di Bovino, il Palazzo Vonwiller, il Palazzo Caravita di Sirignano, la Villa Cilento, il Palazzo dei duchi di Cantalupo, la Villa Giulia e il Palazzo Ruffo di Castelcicala. Nell'esposizione Nazionale del 1877, ottenne il premio per il pi\u00f9 fantasioso e ricco progetto per la sala dell'Ercole nella reggia partenopea.\nA Monza decor\u00f2 il Palazzo Reale, avvalendosi della collaborazione di Salvatore Postiglione e del discepolo Mario Borgoni. Fra il 1870 e il 1872 esegu\u00ec numerosi lavori al Castello Ducale di Corigliano Calabro: nella Sala del Trono, venne realizzato da Ignazio Perricci il Salone degli Specchi, capolavoro questo dell'arte decorativa barocco napoletana. Il soffitto \u00e8 affrescato con effetto trompe-l'\u0153il, con una prospettiva aperta su un cielo stellato, l'opera \u00e8 denominata il \"palcoscenico della vita\".\nA Roma tra il 1873 e il 1879 affresc\u00f2, con il suo allievo Rocco Ferrari di Montalto Uffugo, il meraviglioso Salone da Ballo, la Sala degli Specchi e altre stanze del Quirinale e alcune stanze di Palazzo Montecitorio. I bozzetti degli affreschi della sala degli specchi sono conservati nella collezione privata della famiglia Ferrari.\nA Torino lavor\u00f2 al Museo Civico e partecip\u00f2 all'Esposizione Nazionale del 1880 con due dipinti: \"Faone tra le allieve di Saffo\" e \"La primavera\", quest'ultimo conservato nel Municipio di Monopoli nella stanza del Sindaco.\nNel 1881, insieme a Morelli, Dalbono e all'architetto Raimondi, esegu\u00ec un progetto architettonico, presentato al Municipio di Napoli, per un Casin\u00f2 artistico da realizzarsi nella Villa Comunale.\nTra i suoi ritratti pi\u00f9 interessanti si distingue un vigoroso e ben riuscito \"Franz Liszt\"."}
{"id": "1248210", "revid": "1684799", "url": "https://it.wikipedia.org/wiki?curid=1248210", "title": "Antonio Borrometi", "text": "Biografia.\nLaureato a Catania in Giurisprudenza, era avvocato.\nNel 1991 si candid\u00f2 all'Assemblea regionale siciliana, venendo eletto con 16.305 preferenze nella lista della Democrazia Cristiana nel collegio di Ragusa. Divenne capogruppo della DC a Palazzo dei Normanni. Dal 21 dicembre 1993 fece parte del 48\u00ba Governo della Regione Siciliana, diventando Assessore alla Sanit\u00e0, ruolo ricoperto fino al 16 maggio 1995.\nCon la dissoluzione della Democrazia Cristiana, entr\u00f2 nel Partito Popolare Italiano.\nAlle elezioni politiche del 21 aprile 1996 fu eletto deputato con l'Ulivo, come esponente del PPI: nella XIII Legislatura, alla Camera, fu segretario nella Giunta per le autorizzazioni a procedere in giudizio e componente del Comitato parlamentare per i procedimenti d'accusa. Nel 1998 divenne anche Segretario della II Commissione permanente Giustizia di Montecitorio.\nNel 2001 fu fra i fondatori della Margherita; nello stesso anno si ricandid\u00f2 per la coalizione dell'Ulivo alle elezioni politiche alla Camera nel collegio uninominale di Modica, ottenendo il 37,5%, senza risultare eletto.\nNel 2009 fond\u00f2, presiedendola, l'associazione Popolari per la Sicilia.\nMuore il 19 gennaio 2022 a Bologna, citt\u00e0 nella quale era da tempo ricoverato."}
{"id": "1248211", "revid": "2147432", "url": "https://it.wikipedia.org/wiki?curid=1248211", "title": "Alfabeto avestico", "text": "L'alfabeto avestico, chiamato \"din dabireh\" o \"din dabiri\" (\"scrittura della religione\") nel medio persiano e presso alcune comunit\u00e0 Zoroastriane, \u00e8 un sistema di scrittura sviluppato durante l'era Sasanide (226-651) per scrivere l'avestico, la lingua dell'Avest\u0101.\nL'alfabeto fu utilizzato anche per la lingua Pazend, una forma di medio persiano usata per commentari sull'Avest\u0101 (\"Zend\").\nGrafemi.\nL'alfabeto avestico ha 37 consonanti e 16 vocali. Successivamente fu aggiunta un'ulteriore consonante per rappresentare il fonema [l] per scrivere il medio persiano. Esistono due principali sistemi di traslitterazione, uno pi\u00f9 antico usato da Christian Bartholomae, ed uno pi\u00f9 recente utilizzato dallo storico tedesco Karl Hoffmann.\nLa seguente lista mostra le lettere ordinate e traslitterate da Hoffmann (1996), basate su Bartholomae:\n\"ii\" e \"uu\" rappresentano semivocali, che il sistema di Bartholomae traslitterava come \"y\" e \"w\"."}
{"id": "1248212", "revid": "110626771", "url": "https://it.wikipedia.org/wiki?curid=1248212", "title": "Cistina", "text": "La cistina \u00e8 un amminoacido solforato caratterizzato da formula molecolare C6H12N2O4S2 e ottenuto per reazione ossidativa di due molecole di cisteina. Si presenta come un solido incolore con punto di fusione 260-261\u00a0\u00b0C. Fu scoperta nel 1810 da William Hyde Wollaston ma fu riconosciuta come un componente delle proteine solamente quando venne isolata dalle corna di una vacca, nel 1899.\nLa cistina \u00e8 presente in molte proteine e ne influenza significativamente la struttura terziaria. La cistina \u00e8 anche parzialmente responsabile della formazione di una matrice di glutine nel pane, insieme all'instaurarsi di legami a idrogeno e interazioni idrofobiche. Questo amminoacido \u00e8 significativamente presente nei peli umani, in particolare \u00e8 responsabile della forma ondulata dei capelli, ondulazione dovuta alla formazione dei caratteristici ponti disolfuro (-S-S-).\nImportanza alimentare.\nLa cistina viene utilizzata dall'organismo quale fonte di cisteina necessaria per la biosintesi del glutatione, insieme col glutammato e con la glicina. In particolare, la cistina \u00e8 ritenuta la forma molecolare preferita dalle cellule del sistema immunitario, inclusi macrofagi e astrociti. I linfociti e i neuroni preferiscono invece utilizzare direttamente la cisteina per effettuare la sintesi del glutatione.\nFonti nutrizionali.\nI supplementi dietetici di N-acetilcisteina sono una fonte di cistina, ma le dosi sono limitate dagli effetti collaterali. Una delle fonti pi\u00f9 ricche di cistina \u00e8 rappresentata dalle proteine non denaturate del siero di latte. La cistina non viene digerita o idrolizzata in modo significativo nello stomaco, ma viene trasportata dal flusso sanguigno nei vari distretti cellulari dell'organismo. Qui il debole legame disolfuro viene scisso producendo la cisteina, che viene resa disponibile per la sintesi del glutatione."}
{"id": "1248214", "revid": "339392", "url": "https://it.wikipedia.org/wiki?curid=1248214", "title": "Qaagissoq", "text": ""}
{"id": "1248216", "revid": "3535", "url": "https://it.wikipedia.org/wiki?curid=1248216", "title": "Rinvio (alpinismo)", "text": ""}
{"id": "1248218", "revid": "339392", "url": "https://it.wikipedia.org/wiki?curid=1248218", "title": "The Little Bastard", "text": ""}
{"id": "1248219", "revid": "339392", "url": "https://it.wikipedia.org/wiki?curid=1248219", "title": "Qaarusussuaq", "text": ""}
{"id": "1248220", "revid": "339392", "url": "https://it.wikipedia.org/wiki?curid=1248220", "title": "Little Bastard", "text": ""}
{"id": "1248223", "revid": "3115", "url": "https://it.wikipedia.org/wiki?curid=1248223", "title": "Ditangquan", "text": "Ditangquan (\u5730\u8eba\u62f3) \u00e8 un esercizio di arti marziali cinesi contenente numerose tecniche di caduta. Molti stili possiedono un esercizio con questo nome che per\u00f2 assume caratteristiche e sequenze diverse. Il wushu moderno o sportivo ha codificato diversi taolu sulla base del changquan. \nSecondo l'enciclopedia di Baidu questo stile \u00e8 anche detto \"Digongquan \u5730\u529f\u62f3(Pugilato del Conseguimento al Suolo), Bazhequan \u516b\u6298\u62f3 (Pugilato degli Otto Cambiamenti di Direzione), o Ditangquan \u5730\u8d9f\u62f3 (Pugilato Che si sposta al suolo).\" Qin Yanbo riporta anche il nome \"Jiudi Shiba Gun \u5c31\u5730\u5341\u516b\u6eda\" (Diciotto rotolamenti diretti al suolo)\nStili.\nUno stile con questo nome sarebbe stato praticato durante il periodo della dinastia Song Meridionale nello Shandong, per poi diffondersi in ogni parte della Cina, esso viene chiamato anche digongquan (\u5730\u529f\u62f3). Il nome antico \u00e8 Jiugun shiba die (\u4e5d\u6eda\u5341\u516b\u8dcc). Se ne trovano tracce nel libro \u201cXu wenxian tong kao \u7eed\u6587\u732e\u901a\u8003\u201d scritto da Wang Qi (\u738b\u573b) durante la dinastia Ming. Anche nel famigerato Jixiao Xinshu ci sarebbe un riferimento al Ditangquan, che viene visto nella frase: \"Shandong...Qiandie Zhang zhi die \u5c71\u4e1c...\u5343\u8dcc\u5f20\u4e4b\u8dcc\", cio\u00e8 \"Nello Shandong delle Cadute \u00e8 Zhang detto Mille Cadute\". \nAlcuni stili vanno sotto il nome generico di Ditangquan. Si tratta di:\nGenealogie.\nIl libro \"Ditangquan\" riporta un albero genealogico con cinque generazioni che si dipartono da Heng Daqiang \u6052\u5927\u67aa di Beiping in due ramificazioni, rispettivamente in Shandong ed Hebei. Alla seconda generazione nel ramo dello Shandong \u00e8 posto Ba Douniu \u9738\u6597\u725b ed in quello dell'Hebei Su Guangtai \u82cf\u5e7f\u6cf0.\nSequenze.\nLa voce dell'enciclopedia dell'Istituto Confucio riporta questo elenco di taolu a mano nuda: Ditangquan \u5730\u8d9f\u62f3, Jingang Ditang \u91d1\u521a\u5730\u8d9f, Digong Shiba Gun \u5730\u529f\u5341\u516b\u6eda, Baxian Digong \u516b\u4ed9\u5730\u529f, Shiba Lianzhu \u5341\u516b\u8fde\u73e0, Ditang Chang, Zhong e Duan \u5730\u8d9f\u957f-\u4e2d-\u77ed, Bazhequan \u516b\u6298\u62f3, ecc. e questi con armi Digongdao \u5730\u529f\u5200, Guntangdao \u6eda\u8d9f\u5200, Gunlongqiang \u6eda\u9f99\u67aa, ecc."}
{"id": "1248225", "revid": "767487", "url": "https://it.wikipedia.org/wiki?curid=1248225", "title": "Giungla d'asfalto", "text": "Giungla d'asfalto (\"The Asphalt Jungle\") \u00e8 un film del 1950 diretto da John Huston e interpretato da Sterling Hayden, Louis Calhern e Sam Jaffe, primo dei quattro adattamenti dell'omonimo romanzo scritto da W. R. Burnett nel 1949. \u00c8 ricordato anche per essere stato il film che ha lanciato la carriera di Marilyn Monroe, presente in un piccolo ruolo attraverso il quale riusc\u00ec a catturare l'attenzione della stampa e del pubblico.\nOltre ad essere considerato uno dei film migliori di Huston, \u00e8 riconosciuto come un film fondamentale nel genere \"noir\" e uno dei thriller pi\u00f9 influenti dal punto di vista delle convenzioni narrative e della caratterizzazione dei personaggi, che avrebbero tracciato la strada per \"caper movie\" successivi come \"Rififi\" di Jules Dassin (1955), \"Rapina a mano armata\" di Stanley Kubrick (1956) e \"Strategia di una rapina\" di Robert Wise (1959).\nNel 2001 \u00e8 stato uno dei 400 titoli selezionati dall'American Film Institute per essere inclusi tra i cento film pi\u00f9 coinvolgenti e avvincenti del cinema statunitense, non riuscendo per\u00f2 a entrare nella classifica finale. Nel 2008 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\".\nTrama.\nIl film si svolge in una citt\u00e0 del Midwest dove abbondano bische clandestine, colpi malavitosi e giro d'affari poco onesti con una polizia spesso accondiscendente e in parte anche collusa.\nIn questa citt\u00e0, appena rilasciato dal carcere, il ladro professionista Erwin Riedenschneider (detto il \"dottore\") entra in contatto prima dal biscazziere Cobby e poi con Hugo Emmerich, un avvocato corrotto con numerosi legami nell'ambiente criminale. Riedenschneider ha studiato un piano per rubare una grossa partita di gioielli e propone il colpo a Emmerich, che accetta e gli procura i soldi necessari prendendoli da Cobby. Il \"dottore\" mette quindi insieme una banda composta da uno scassinatore (Luigi), un autista (Giulio) e un buon tiratore (Dick), mentre Cobby si unisce al gruppo in qualit\u00e0 di cassiere. Il piano \u00e8 quello di rivendere la refurtiva a un ricettatore ma in realt\u00e0 Emmerich ha altre intenzioni: rimasto quasi al verde a causa del suo stile di vita, l'avvocato ha infatti intenzione di tenere i gioielli per s\u00e9 e fuggire in un altro Paese.\nLa rapina viene condotta secondo un piano molto dettagliato, ma proprio quando sembra andata a buon fine, un allarme scatta, forse a causa dello scoppio per forzare la cassaforte, ma il gruppo decide di portare a conclusione il colpo perdendo molto tempo. Ne nasce una colluttazione con un guardiano notturno per cui Luigi rimane gravemente ferito. Dick e Riedenschneider si recano con i gioielli dall'avvocato cercando di fare in fretta in quanto la polizia \u00e8 ormai allarmata. L'avvocato, che nel frattempo ha cercato invano di raccogliere un po' di soldi mandando il detective Brannom da alcuni suoi debitori, cerca di prendere tempo come nei suoi piani e di farsi lasciare la refurtiva. I due sospettano gi\u00e0 da tempo delle sue reali intenzioni e cercano di metterlo alle strette, ma Brannom estrae la pistola per chiudere la faccenda e viene ucciso da Dick, che rimane ferito nella sparatoria. Emmerich si sbarazza del cadavere del detective e nel frattempo la polizia inizia una caccia all'uomo che porta all'arresto di Cobby e Giulio, mentre Luigi non sopravvive alla ferita riportata durante la rapina.\nIl ritrovamento di Brannom e i suoi legami con Emmerich portano il commissario Hardy a sospettare dell'avvocato, che cerca di scagionarsi affermando di aver passato la notte del colpo con la sua amante, la giovane e affascinante Angela. Nonostante fosse stata istruita su cosa dire alla polizia, la ragazza non regge al peso dell'interrogatorio e nega l'alibi di Emmerich, che si uccide con un colpo di pistola prima di essere arrestato. Dick e Riedenschneider, gli ultimi ancora liberi, si separano dopo essersi spartiti la refurtiva ma non trovano una sorte migliore dei loro complici. Il \"dottore\" tenta la fuga in taxi ma commette l'errore di fermarsi per una sosta in un locale, dove viene arrestato mentre ammira una giovane ragazza che balla alla musica di un jukebox. Dick, sempre pi\u00f9 debole per la ferita, cerca di raggiungere la fattoria una volta appartenuta alla sua famiglia nel Kentucky, morendo una volta arrivato senza poter realizzare il suo sogno di riacquistarla.\nAnalisi.\n\"Giungla d'asfalto\" fu un film piuttosto insolito per la Metro-Goldwyn-Mayer, all'epoca associata alle grandi produzioni in Technicolor pi\u00f9 che a pellicole incentrate sulla tentazione, il fallimento e le vite emarginate. Nel suo saggio del 1985 \"Red Hollywood\" il regista e critico cinematografico Thom Andersen lo ha definito un tipico esempio di \"film gris\", termine coniato per identificare un ciclo di \"noir\" realizzati tra il 1947 e il 1951 da registi di sinistra come John Huston, Jules Dassin, Joseph Losey e Nicholas Ray, caratterizzati da una fotografia pi\u00f9 naturale rispetto al marcato chiaroscuro della maggior parte dei \"noir\", un'enfasi sulle disuguaglianze sociali create dal capitalismo e un confine pi\u00f9 sfocato tra legge e criminalit\u00e0. Il film cambi\u00f2 la formula fino ad allora utilizzata in \"heist movie\" come \"I gangsters\" (1946) e \"Doppio gioco\" (1949) di Robert Siodmak o \"La sanguinaria\" di Joseph H. Lewis (1950), introducendo innanzitutto una struttura narrativa in tre parti: l'assemblaggio della squadra, l'esecuzione dettagliata della rapina e le sanguinose conseguenze causate dalla combinazione del destino e della debolezza umana.\n\"Giungla d'asfalto\" e il maccartismo.\nParte dell'aura minacciosa che caratterizza le immagini sullo schermo, con la corruzione rappresentata in ogni livello della vita americana, fu dovuta anche al fatto che sulla lavorazione di \"Giungla d'asfalto\" incombeva l'ombra della lista nera di Hollywood e il sospetto che molti artisti appartenessero o simpatizzassero per il Partito Comunista degli Stati Uniti. Come sostiene James Naremore, autore di \"More Than Night: Film Noir in Its Contexts\", \u00abdopo il 1947 molti cineasti di sinistra furono trattati come fuorilegge e non sorprende che abbiano realizzato alcuni dei loro migliori film usando il punto di vista dei criminali\u00bb. La \"caccia alle streghe\" scatenata dal senatore Joseph McCarthy avrebbe coinvolto Sam Jaffe, Dorothy Tree, Sterling Hayden e Marc Lawrence. Anche Ben Maddow avrebbe lavorato per alcuni anni senza credito su un gran numero di sceneggiature, tra cui quelle di \"Johnny Guitar\" (1954) e \"Uomini in guerra\" (1957), mentre John Huston, che era stato uno dei fondatori del Comitato per il Primo Emendamento, prefer\u00ec trasferirsi in Irlanda dove nel 1952 stabil\u00ec la sua cittadinanza.\nPur essendo stato girato quasi interamente in studio, \"Giungla d'asfalto\" mostr\u00f2 come il realismo della strada poteva creare una narrazione \"noir\" con un pervasivo senso di minaccia e ispir\u00f2 altri cineasti ad ambientare le loro storie fuori dallo spazio controllato del set. I creatori di film come \"Il bacio dell'assassino\" (Stanley Kubrick, 1955) e \"La citt\u00e0 del vizio\" (Phil Karlson, 1955) optarono per le riprese sul posto, anche perch\u00e9 pi\u00f9 economiche di quelle in studio, e la realt\u00e0 del luogo confer\u00ec un'immediatezza alla storia raccontata.\nIl regista francese Jean-Pierre Melville dichiar\u00f2 che, secondo i suoi calcoli, c'erano esattamente diciannove possibili varianti drammatiche dei rapporti tra poliziotti e criminali e che tutte e diciannove erano presenti in quello che defin\u00ec \"il capolavoro di John Huston\". A partire da \"Bob il giocatore\" (1956), il lavoro di Melville rese spesso omaggio a \"Giungla d'asfalto\" e la scena della rapina di undici minuti cre\u00f2 un modello seguito in modo sempre pi\u00f9 elaborato da film come \"Colpo grosso\" di Lewis Milestone (1960), \"I sette ladri\" di Henry Hathaway (1960) e molti altri.\nHuston cre\u00f2 una figura di gangster diversa dal Tom Powers di \"Nemico pubblico\" (1931) o il Tony Camonte di \"Scarface - Lo sfregiato\" (1932) e anche dagli spietati assassini di \"L'isola di corallo\" che lui stesso aveva diretto due anni prima, conferendo all'elemento criminale dimensioni umane. Qui i componenti della banda hanno una storia personale e il sogno di una vita lontana dal crimine e finiscono per essere traditi da un avvocato disonesto e catturati da una polizia corrotta. Il regista non solo cerc\u00f2 di suscitare simpatia per la banda ma mostr\u00f2 rispetto per il modo in cui svolgeva il suo lavoro e infuse di debolezze e fragilit\u00e0 i suoi membri, padri di famiglia, orgogliosi professionisti, essenzialmente uomini buoni a cui capitava di rubare.\nNel romanzo il capo della polizia \u00e8 una figura centrale ma nel film il personaggio interpretato da John McIntire sembra quasi trascurato. L'intero apparato della legge diventa qualcosa di simile a un vincolo esterno che i fuorilegge devono aggirare per svolgere i propri affari. Il modo in cui viene stabilito questo universo parallelo, l'assenza di toni melodrammatici e di spiegazione sociologica distinse il film dalla maggior parte dei suoi predecessori. Solo alla fine, quasi a bilanciare il tono generale di immoralit\u00e0, il film si sofferma sulle dichiarazioni moralizzanti del commissario Hardy, che si rivolge alla stampa parlando della \"giungla\" della vita cittadina e della necessit\u00e0 delle forze dell'ordine.\nProduzione.\nNel 1949 John Huston aveva da poco lasciato la Warner Bros. ed era reduce dal fallimento commerciale di \"Stanotte sorger\u00e0 il sole\". Grazie al suo agente Paul Kohner ottenne un contratto con la Metro-Goldwyn-Mayer per due film, il primo dei quali era una nuova versione di \"Quo vadis?\" con Elizabeth Taylor e Gregory Peck previsti come interpreti principali. Huston intendeva catturare \"la malvagit\u00e0 di Nerone\" piuttosto che concentrarsi sull'aspetto religioso della storia mentre Louis B. Mayer pensava ad un film alla Cecil B. DeMille, qualcosa in linea col \"glamour\" a cui lo studio era abituato. L'inizio delle riprese era previsto a Roma nel luglio del 1949, ma quando Gregory Peck svilupp\u00f2 un'infezione agli occhi e il film fu rinviato, il regista abbandon\u00f2 il progetto insieme al produttore Arthur Hornblow Jr. \"Quo vadis\" venne diretto da Mervyn LeRoy mentre Huston fu destinato all'\"unit\u00e0 B\" per girare \"Giungla d'asfalto\", romanzo di W. R. Burnett di cui il responsabile della produzione Dore Schary aveva acquistato i diritti.\nSceneggiatura.\nJohn Huston svilupp\u00f2 la sceneggiatura con Ben Maddow, fino ad allora autore soprattutto di documentari e con il quale dieci anni dopo avrebbe scritto un episodio della serie tv ispirata al romanzo. \u00abMaddow prendeva una scena e io un'altra\u00bb, ha poi ricordato il regista, \u00abscrivevamo contemporaneamente e poi leggevamo le scene a vicenda e ne discutevamo\u00bb. Se entrambi fossero stati soddisfatti le scene sarebbero rimaste, in caso contrario le avrebbero scambiate e riscritte. Huston si consult\u00f2 spesso anche con Burnett, del quale aveva gi\u00e0 adattato \"Una pallottola per Roy\" nel 1941, cercando di seguire fedelmente il romanzo ma spostando l'attenzione da un commissario di polizia determinato a sradicare la corruzione in una citt\u00e0 del Midwest ai criminali e il loro ambiente, quello che nella \"tagline\" venne definito \"la citt\u00e0 sotto la citt\u00e0\" e che divenne il vero protagonista del film.\nLa sceneggiatura finale suscit\u00f2 alcune critiche da parte della Production Code Administration, in particolare riguardo alla gestione del suicidio di Emmerich. Ci\u00f2 che per la PCA rendeva inaccettabile la scena, nella quale il personaggio interpretato da Louis Calhern si uccideva con un colpo di pistola dopo aver scritto una lettera alla moglie, era il fatto che il suo gesto fosse apparentemente lucido. Su richiesta del responsabile dell'amministrazione Joseph Breen, la sequenza venne perci\u00f2 modificata in modo che Emmerich apparisse tormentato dalla sua decisione e strappasse il biglietto prima di terminarlo ed uccidersi. La PCA fece alla produzione anche altre richieste:\nCast.\nTerminata la sceneggiatura, Huston inizi\u00f2 ad occuparsi del \"casting\" con l'intenzione di coinvolgere volti mai visti prima e il primo ad essere assunto fu Marc Lawrence per la parte di Cobby. \u00abAll'epoca Marc era probabilmente il \"volto criminale\" pi\u00f9 famoso del cinema\u00bb, ha dichiarato in seguito l'assistente di produzione Albert Band, ci\u00f2 nonostante il regista persever\u00f2 nella sua intenzione e per i ruoli di Riedenschneider e Emmerich propose lo scrittore e pittore Ludwig Bemelmans e lo sceneggiatore Tom Reed. Band descrisse il loro provino come \u00abla peggior schifezza che avessi mai visto in vita mia. Bemelmans tremava per quanto era nervoso, fu un vero disastro\u00bb.\nNel frattempo Arthur Hornblow fece dei provini con dei veri attori, dai quali emersero Sam Jaffe per il ruolo di Riedenschneider, Louis Calhern (Emmerich), James Whitmore (Giulio) e Jean Hagen (Olga). In un'intervista con lo scrittore Patrick McGilligan, Ben Maddow ha affermato che rimase colpito dal cast, in particolare dai diversi attori newyorchesi che crearono tra loro una \"rivalit\u00e0 amichevole\" che innalz\u00f2 il livello delle performance. Secondo lo sceneggiatore gran parte del potere di \"Giungla d'asfalto\" fu dovuto al fatto che \u00aberano attori di New York che si conoscevano tutti, cercavano di superarsi a vicenda ed erano stimolanti l'un l'altro\".\nPer il ruolo di Dix il regista punt\u00f2 da subito su Sterling Hayden, che aveva conosciuto a Washington durante una manifestazione di protesta contro l'indagine della Commissione per le attivit\u00e0 antiamericane sui \"sovversivi\" nell'industria cinematografica. Quando i due si incontrarono per discutere del progetto, Huston gli disse: \u00abTi ammiro da molto tempo. Non sanno cosa farsene di un ragazzo come te in questo settore. Forse cambieremo tutto questo\u00bb. A proposito delle sue possibilit\u00e0 per il ruolo di Dix, Hayden ha riportato nella sua autobiografia il tono del regista: \u00abSterling, io voglio che tu faccia questa parte, lo studio non lo vuole, vogliono una star di prim'ordine... Fortunatamente non sono loro a fare questo film, sono io. Ora lascia che ti parli di Dix Handley... Dix sei tu, sono io e ogni altro uomo che non riesce ad adattarsi\u00bb. Nonostante l'obiezione di Dore Schary e le voci riguardanti problemi psichiatrici e di alcolismo, Hayden ottenne il suo primo ruolo importante.\nOltre all'attore Jack Warden, alla sua prima apparizione sullo schermo in un piccolo ruolo, nel film sono presenti non accreditati i caratteristi James Seay (il tenente Janocek, doppiato da Alberto Sordi), Don Haggerty (il detective Andrews, doppiato da Renato Turi) e due futuri volti televisivi come Gene Evans (uno dei poliziotti che si presenta nell'appartamento di Luigi) e Strother Martin (William Doldy, uno degli uomini nel confronto all'americana all'inizio del film). La ragazza del jukebox \u00e8 interpretata da Helene Stanley, anch'essa non accreditata, nota per essere stata il riferimento \"live action\" per Cenerentola e altri personaggi femminili dei classici Disney.\nIl casting di Marilyn Monroe.\nMarilyn Monroe si present\u00f2 al Thalberg Building per l'audizione grazie al suo agente Johnny Hyde, fortemente intenzionato a farla diventare una star, ma riguardo alle circostanze in cui ottenne la parte di Angela Phinlay esistono due versioni diverse.\nMentre John Huston ha affermato nella sua autobiografia di averla scelta immediatamente dopo il primo provino, riconoscendosi il merito di aver individuato per primo il suo talento, secondo quanto riportato negli archivi della Metro-Goldwyn-Mayer l'attrice non avrebbe fatto una buona impressione nonostante due tentativi. Come ha dichiarato il \"talent director\" dello studio Lucille Carroll, Hornblow la defin\u00ec \"una bambina nervosa spaventata a morte\" e la sua audizione \"semplicemente orribile\".\nHuston aveva gi\u00e0 deciso di affidare la parte a Lola Albright ma Lucille Carroll gli disse che quest'ultima, dopo il successo del film \"Il grande campione\", guadagnava 1.500 dollari a settimana mentre il piccolo ruolo di Angela prevedeva un compenso molto inferiore. Nonostante Lucille Carroll e Johnny Hyde fossero convinti che Marilyn potesse avere un'altra occasione, il regista si mostr\u00f2 irremovibile e and\u00f2 avanti con i provini (uno dei quali sostenuto da Georgia Holt, la madre di Cher).\nSecondo quanto riportato nella biografia dell'attrice scritta da Donald Spoto, alla fine la posizione della Carroll prevalse grazie ad una particolare coincidenza. John Huston, appassionato di cavalli, aveva una squadra di stalloni irlandesi che veniva addestrata presso il ranch della Carroll e si trovava con 18.000 dollari di pagamenti arretrati. Una domenica pomeriggio di settembre, la Carroll e suo marito lo invitarono al ranch e gli comunicarono che se non avesse concesso a Marilyn la possibilit\u00e0 di interpretare il ruolo avrebbero venduto i suoi cavalli e il debito sarebbe stato saldato. Huston accett\u00f2 i termini, la Monroe ottenne un altro provino e con il supporto di Louis B. Mayer e del capo acconciatore della M.G.M. Sydney Guilaroff riusc\u00ec ad ottenere la parte.\nRiprese.\nHuston avrebbe voluto girare il film a Kansas City o a Minneapolis e sperava nella collaborazione delle polizie locali, che per\u00f2 rifiutarono. Le riprese furono perci\u00f2 effettuate negli stabilimenti Metro-Goldwyn-Mayer di Culver City a partire dal 21 ottobre 1949, ad eccezione delle sequenze iniziali e finali, girate rispettivamente a Cincinnati in Ohio e a Lexington nel Kentucky.\nDurante le riprese, Marilyn Monroe chiese che sul set fosse presente la sua insegnante di recitazione Natasha Lytess. \u00abFu la prima volta che ebbi prova del suo coraggio\u00bb\", ha detto in seguito quest'ultima, \u00abperch\u00e9 nessun regista accettava volentieri l'idea di un insegnante di recitazione che avrebbe potuto interferire con il suo lavoro. Ma Huston accett\u00f2, quindi per la prima volta lavorai esclusivamente con Marilyn\u00bb. Come ha ricordato il regista, Marilyn lanci\u00f2 sguardi a Natasha dopo ogni ripresa per cercare la sua approvazione e alla fine della sua prima scena si pu\u00f2 notare che l'attrice guarda fuori dalla cinepresa mentre esce dall'inquadratura.\nLe riprese terminarono il 21 dicembre 1949 e John Huston si mostr\u00f2 soddisfatto del film, che riusc\u00ec a completare con un budget di appena 1,2 milioni di dollari. \u00abPensai che fosse un gran bel film con grandi interpretazioni\u00bb, ha dichiarato, \u00abfu facile da realizzare perch\u00e9 tutti erano cos\u00ec bravi. Tutto era stato messo a punto\u00bb.\nDistribuzione.\nL'anteprima si tenne il 23 maggio 1950 al Grauman's Egyptian Theatre di Hollywood e il film fu distribuito nelle sale dal mese di giugno.\nPer la distribuzione nel Regno Unito la produzione pens\u00f2 inizialmente ad una versione doppiata, pratica comune all'epoca per i film che contenevano grandi quantit\u00e0 di \"slang\" americano. Fu chiamato come consulente lo scrittore scozzese Gerard Fairlie, che dopo la morte di H. C. McNeile avvenuta nel 1937 aveva continuato a creare le storie di Bulldog Drummond, il quale sconsigli\u00f2 di effettuare il doppiaggio anche se alcuni termini non sarebbero stati probabilmente compresi. Il film venne quindi distribuito nella versione originale e fu comunque accolto con successo dagli spettatori britannici.\nIl 23 agosto dello stesso anno venne proiettato in concorso alla 11\u00aa Mostra del cinema di Venezia.\nHome Video.\nIl film \u00e8 stato distribuito per la prima volta in VHS nel 1987 dalla MGM/UA Home Video e in DVD nel 2004 dalla Warner Home Video, in un'edizione che conteneva un'intervista a John Huston e il commento dello storico del cinema Drew Casper. Il 13 dicembre 2016 la Criterion Collection ha pubblicato una nuova edizione in DVD e Blu-ray con altri extra, tra cui il documentario del 1983 \"Leuchtturm des Chaos\" dedicato a Sterling Hayden, interviste allo scrittore Eddie Muller e al direttore della fotografia John Bailey e un saggio del critico Geoffrey O'Brien.\nAccoglienza.\nIncassi.\nNonostante il budget ridotto, l'ottima accoglienza della critica e il richiamo esercitato dal nome di John Huston, negli Stati Uniti il film si rivel\u00f2 un insuccesso al botteghino con un ricavo per la Metro-Goldwyn-Mayer di appena 40.000 dollari.\nCritica.\nIl sito \"Rotten Tomatoes\" riporta il 97% di recensioni professionali con giudizio positivo e il seguente consenso critico: \u00ab\"Giungla d'asfalto\" \u00e8 una \"crime story\" sapientemente raccontata con l'attenzione rivolta in egual misura al crimine e ai personaggi\u00bb.\nAlla sua uscita il film ricevette ottime recensioni, anche se alcune testate lo criticarono per il suo \"atteggiamento liberale\" nei confronti dei bassifondi. Un esempio fu il settimanale \"The New Yorker\" secondo cui \u00aballa fine si \u00e8 tentati di rammaricarsi che il crimine non paghi, perch\u00e9 i malfattori sono raffigurati in modo cos\u00ec comprensivo\u00bb. Uno dei detrattori fu addirittura Louis B. Mayer, il capo della M.G.M. che confid\u00f2 al responsabile della produzione Dore Schary: \u00abQuel \"Giungla d'asfalto\" \u00e8 pieno di brutte persone cattive che fanno cose malvagie. Non attraverserei la strada per andare a vedere una cosa del genere\u00bb.\nW. R. Burnett giudic\u00f2 l'adattamento del suo romanzo \u00absenza dubbio uno dei migliori film del suo genere\u00bb e Huston \u00abesperto nel trasporre una propriet\u00e0 sullo schermo, nel drammatizzarne l'essenza... \u00c8 rimasto vicino ai personaggi, all'azione e all'atmosfera\u00bb. Le uniche riserve dello scrittore riguardarono la morte di Dix Handley, \u00abil violento rapinatore del Sud che, mezzo morto, insegue i cavalli su un prato\u00bb e soprattutto il fatto che la M.G.M. \u00abnon aveva esperienza nel promuovere un film del genere e fece un pasticcio... Avrebbe dovuto essere un \"blockbuster\"\u00bb.\nSul \"New York Times\" il critico Bosley Crowther elogi\u00f2 in particolare la prova degli attori (\u00abtutti offrono un'interpretazione ineguagliabile\u00bb) e il film suscit\u00f2 anche l'interesse nei confronti di una Marilyn Monroe ancora sconosciuta. Harold Heffernan scrisse su \"The Dallas Morning News\" che \u00abl'apparizione mozzafiato di Marilyn ha attirato immediatamente la curiosit\u00e0 e l'immaginazione del \"fandom\"\u00bb e paragon\u00f2 il suo impatto a quello che aveva avuto tre anni prima Shelley Winters in \"Doppia vita\" di George Cukor.\nIl giornalista Bob Thomas della \"Associated Press\" lo defin\u00ec \u00abuno dei migliori studi cinematografici sul crimine\u00bb al pari di \"Il mistero del falco\" e \"I gangsters\" e \u00abun film emozionante che evita tutte le insidie della maggior parte dei film polizieschi\u00bb. Il settimanale \"Cue\" scrisse che \u00abraramente i melodrammi polizieschi si avvicinano alla perfezione per quanto riguarda la scrittura, la regia e le interpretazioni come \"Giungla d'asfalto\"\u00bb mentre secondo la recensione della rivista \"Variety\" \u00abil realismo ironico \u00e8 perseguito e realizzato nella scrittura, nella produzione e nella regia... La rapina \u00e8 ricca di suspense, cos\u00ec come la successiva caccia da parte della polizia e la graduale disintegrazione della banda\u00bb.\nDopo la proiezione alla Mostra di Venezia, dove Sam Jaffe fu premiato come miglior attore, il presidente di giuria Mario Gromo scrisse su \"La Stampa\" che \"Giungla d'asfalto\" \u00abci da un saggio di regia matura, compiuta, sapiente... Il film diventa... nelle sue parecchie parti riuscite, un film di \"gangsters\" composto con una cauta abilit\u00e0 talvolta eccezionale\u00bb.\nColonna sonora.\nLe musiche del film furono affidate al compositore ungherese Mikl\u00f3s R\u00f3zsa, gi\u00e0 vincitore per due volte del premio Oscar, che nel febbraio 1950 registr\u00f2 negli studi della Metro-Goldwyn-Mayer gli unici due brani originali. Il primo, che accompagna i titoli di testa e l'inseguimento di Dix da parte della polizia, presenta una melodia esotica e ritmi percussivi minacciosi, anche se l'approccio di R\u00f3zsa fu inizialmente diverso. \u00abScrissi il preludio e chiesi a Huston di ascoltarlo ma non gli piacque\u00bb, ha scritto nella sua autobiografia intitolata \"Double Life\", \u00abdisse che faceva ci\u00f2 che innumerevoli preludi avevano gi\u00e0 fatto, ovvero dire al pubblico che quello che stavano per vedere era supercolossale, straordinario, fantastico, il pi\u00f9 grande film di tutti i tempi... Quello che voleva era un'apertura carica di tensione ma tranquilla, ed \u00e8 quello che ora si trova nel film\u00bb. Il secondo, intitolato \"Dix's Demise\", segue la fuga finale e la tragica morte di Dix e prosegue sui titoli di coda. Un adattamento dello stesso brano \u00e8 stato in seguito utilizzato in \"Disperata ricerca\" di Joseph H. Lewis (1952) e \"Prendeteli vivi o morti\" di Fred M. Wilcox (1953).\nIl resto del film \u00e8 praticamente privo di colonna sonora, se si escludono tre pezzi jazz provenienti dalla radio nella scena in cui Dix entra nel locale di Gus per nascondere la pistola (\"Hamburger Joint\", composto da Alexander Hyde) e dal jukebox nella sequenza finale, prima dell'arresto di Riedenschneider (\"Don't Leave Your Guns\" e \"What About the Dame\", entrambi di Andr\u00e9 Previn).\nIl 12 gennaio 2010 tutti i brani sono stati inclusi nel box set di 15 CD intitolato \"Treasury (1949-1968)\", distribuito in edizione limitata con la rivista \"Film Score Monthly\".\nLa controversia sulla versione colorizzata.\nIl 26 settembre 1986 la Turner Entertainment Company acquis\u00ec i diritti di \"Giungla d'asfalto\" e due anni dopo stipul\u00f2 un contratto con il canale televisivo francese La Cinq per la messa in onda di una versione colorizzata, che la rete effettu\u00f2 il 26 giugno 1988. Un anno dopo, Ben Maddow e gli eredi di John Huston intentarono una causa contro la societ\u00e0 statunitense per aver violato i loro diritti morali sul film e il 23 novembre la possibilit\u00e0 di nuove messe in onda fu sospesa per ordine del tribunale. Il 6 luglio 1989 la Cour d'appel de Paris invert\u00ec la sentenza, applicando la legge americana secondo cui l'unico detentore dei diritti sul film era il produttore, ma dopo che gli Stati Uniti ebbero aderito alla Convenzione di Berna, Maddows e gli eredi di Huston rivendicarono la \"paternit\u00e0\" del film sulla base dell'articolo secondo cui questa doveva essere decisa nel Paese in cui era stata richiesta la protezione. Secondo la legge francese, regista e sceneggiatore avevano infatti il diritto morale inalienabile e imprescindibile sul film in quanto considerati coautori. Il 28 maggio 1991 la Corte di cassazione francese pose fine alla questione a favore di questi ultimi, affermando categoricamente che nessun \"attacco\" poteva essere fatto all'integrit\u00e0 di un'opera letteraria o artistica, e rinvi\u00f2 la sentenza alla Cour d'appel de Versailles che nel dicembre 1995 conferm\u00f2 la decisione."}
{"id": "1248226", "revid": "339392", "url": "https://it.wikipedia.org/wiki?curid=1248226", "title": "Quassussuaq", "text": ""}
{"id": "1248231", "revid": "1745361", "url": "https://it.wikipedia.org/wiki?curid=1248231", "title": "Misurata", "text": "Misurata (: ; ) \u00e8 una citt\u00e0 della Libia sul golfo della Sirte. \u00c8 il capoluogo del distretto di Misurata, nella Tripolitania: con i suoi circa 400.000 abitanti \u00e8 la terza citt\u00e0 della Libia per popolazione dopo Tripoli e Bengasi.\nGeografia fisica.\nMisurata occupa una grande oasi, separata dal Mediterraneo da una striscia di dune costiere, a circa 4\u00a0km a nord si trova il promontorio di Capo Misurata, mentre 12\u00a0km pi\u00f9 a sud \u00e8 situato il porto di Qasr Ahmad (\"Castello di Ahmad\", detto anche \"Misurata Marina\") che di fatto costituisce un tutt'uno con Misurata.\nLa citt\u00e0 si trova a circa 210\u00a0km a sud-est di Tripoli ed \u00e8 ben collegata trovandosi sulla Via Balbia, strada nazionale litoranea che collega Tripoli con Bengasi. Da Misurata partono anche strade e piste verso l'interno (Sebha e Gadames). Poco distante dal centro della citt\u00e0 in direzione sud si trova l'aeroporto.\nLa parte vecchia della citt\u00e0 \u00e8 caratterizzata da un'architettura di stile arabo con strade coperte ed archi stretti. La citt\u00e0 moderna \u00e8 invece una miscela di edifici turchi ed europei con giardini e viali.\nStoria.\nLe teorie sull'origine della citt\u00e0 sono diverse. L'ipotesi pi\u00f9 accreditata al momento \u00e8 quella secondo la quale la citt\u00e0 fu inizialmente fondata dai Romani come \"Tubartis\" intorno al III secolo d.C.; a tale epoca risale infatti l'insediamento di Qaser Isawi. Successivamente, dopo un periodo di abbandono, fu rifondata (probabilmente in una posizione leggermente diversa) dagli Arabi che conquistarono l'area nel VII secolo d.C. e conosciuta con il nome di \"Thubactis\".\nIn quel tempo la citt\u00e0 fungeva da centro di approvvigionamento per le carovane che attraversavano la regione.\nA partire dal XII secolo accrebbe il suo ruolo commerciale interregionale e internazionale attraverso il porto di Qasr Ahmad. Perse importanza sotto la dominazione ottomana, in cui torn\u00f2 ad un ruolo commerciale locale.\nL'occupazione di Misurata avvenne l'8 luglio del 1912 nel corso della guerra italo-turca. Misurata fu abbandonata il 19 luglio 1915 a seguito della ribellione dei Senussi e quindi rioccupata dagli italiani il 26 febbraio del 1923 a seguito di una spedizione organizzata dal governatore della Tripolitania Giuseppe Volpi (insignito dal re del titolo di conte di Misurata, perch\u00e9 l\u00ec aveva una sua grande propriet\u00e0) e guidata dal Generale Pizzari.\nDurante la Seconda guerra mondiale nel luglio 1942 ospitava la 103\u00aa Squadriglia della Regia Aeronautica sui Caproni Ca.309 e fu occupata dagli inglesi nel gennaio del 1943.\nEpoca contemporanea.\nLa citt\u00e0 si \u00e8 sviluppata notevolmente nel XX secolo grazie alla possibilit\u00e0 di sfruttare la grande falda acquifera presente nel sottosuolo. Gi\u00e0 nel 1912 venne realizzato l'acquedotto dalla ditta Ing. Mazzola e Bonfiglio di Brescia. Successivamente la presenza della estesa falda acquifera artesiana fu individuata dal geologo italiano Ardito Desio nelle sue esplorazioni compiute tra il 1926 ed il 1935. Durante il periodo dell'occupazione italiana fu sviluppata notevolmente l'agricoltura tramite la piantagione di alcune migliaia di alberi da frutto, olivi e palme da dattero, che grazie all'irrigazione hanno consentito una notevole produzione che costituisce tutt'oggi una delle principali fonti economiche della citt\u00e0. L'economia \u00e8 completata da industrie alimentari (oleifici), manifatture tessili, e artigianato (tappeti, cesti e ceramica).\nCon l'avvento del regime insediatosi a seguito del colpo di Stato militare di Gheddafi del 1\u00ba settembre 1969, l'economia della zona ha subito un notevole impulso. Favorita dalla sua posizione geografica, Misurata ha sviluppato infrastrutture e servizi nel settore dei trasporti, energia elettrica e comunicazioni.\nDal 1979 un importante elemento dell'economia di Misurata e di tutta la zona \u00e8 costituito dalla acciaieria della LISCO (Libyan Iron and Steel Company) di propriet\u00e0 dello Stato libico, che \u00e8 uno dei pi\u00f9 grandi complessi siderurgici che operano nel Nordafrica.\nEssa \u00e8 anche la sede di altre imprese nazionali, come l'Azienda Libica dei Porti e l'Azienda Libica per l'Editoria la Distribuzione e la Pubblicit\u00e0.\nDurante la guerra civile libica del 2011 la citt\u00e0 \u00e8 teatro di una battaglia tra gli oppositori al regime di Mu\u02bfammar Gheddafi e i lealisti. La citt\u00e0, dal 23 febbraio stabilmente sotto il controllo dei ribelli, per pi\u00f9 di due mesi \u00e8 stata sottoposta ad un duro assedio da parte delle forze lealiste. L'assedio \u00e8 terminato solo il 23 aprile, giorno in cui la citt\u00e0 passa interamente sotto il controllo degli insorti.&lt;br&gt;Durante la seconda guerra civile libica Misurata si \u00e8 schierata con il governo di Al-Sarraj e col tempo \u00e8 divenuta la citt\u00e0 militarmente pi\u00f9 potente della Libia tanto che alcuni media l'hanno rinominata la \"Sparta Libica\".&lt;br&gt;Da Misurata provengono le milizie migliori dell'esercito di Al-Sarraj e sono schierate nella divisione \"Scudo Libico\""}
{"id": "1248234", "revid": "1545389", "url": "https://it.wikipedia.org/wiki?curid=1248234", "title": "Pietramontecorvino", "text": "Pietramontecorvino (\"Pr\u00e9te\" in dialetto petraiolo) \u00e8 un comune italiano di abitanti della provincia di Foggia in Puglia. Fa parte del circuito \"I borghi pi\u00f9 belli d'Italia\" ed \u00e8 \"Bandiera arancione\" del Touring Club Italiano.\nGeografia fisica.\nPietramontecorvino sorge nel Subappennino Dauno a 456\u00a0, su uno sperone roccioso che domina il Guado degli Uncini, una vallata percorsa dal torrente Triolo, affluente di destra del Candelaro.\nIl territorio comunale ha un'altimetria variabile fra i 153 e i 950\u00a0m s.l.m. con una superficie complessiva di 71,16\u00a0km\u00b2.\nStoria.\nSecondo la tradizione, l'abitato trae origine da quello di Montecorvino, un piccolo centro di probabile origine bizantina, attestato quale sede vescovile nel 1018. Dopo un periodo di relativa floridezza, nel 1137 Montecorvino fu distrutta da Ruggero il Normanno ed allora una parte degli abitanti si stanziarono in localit\u00e0 Pietra, dove trovarono rifugio in alcune grotte poste su uno sperone roccioso.\nTra la met\u00e0 del XII secolo e gli inizi del XIII, Pietra, nota allora come \"Castel di Pietra\" o \"Pietra di Monte Corvino\", era feudo dei normanni Guglielmo e Ruggero de Parisio (privilegio confermato anche da Papa Alessandro IV nel maggio 1255) mentre nel 1268 era infeudata a Guglielmo de Parisio, figlio di Ruggero, nonch\u00e9 ribelle contro Carlo I d'Angi\u00f2. Alla fine del XIII secolo, in pochi anni la baronia di Pietra pass\u00f2 tra le mani di Giovanni Bertaldo (1269-1278) e Leonardo de Verulis (1279-1281), cancelliere del Principe d'Acaia Guglielmo II di Villehardouin, Enrico di Vaudemont (1283-1299). Nel 1292 il feudo \u00e8 detenuto dal principe di Salerno Carlo Martello, primogenito di Carlo II d'Angi\u00f2 e di Maria d'Ungheria, che lo ricedette al conte di Vaudemont.\nIl conte di Telese Bartolomeo Siginulfo, eminente personaggio della corte angioina, fu feudatario di Pietra dal 1306 al 1309 quando, accusato di adulterio con la moglie di Filippo della Capitanata, fratello del re, il feudo venne confiscato e pass\u00f2 fra i possedimenti della corona. Nel 1337 divenne signore di Pietra Carlo de Cabannis, figlio di uno schiavo moro della corte napoletana che emancipatosi divenne vice siniscalco del Regno. Nel 1345, Carlo de Cabannis fu accusato di aver ordito l'assassinio di Andrea, marito della regina Giovanna I di Napoli e venne condannato a morte. La baronia pass\u00f2 quindi di mano in mano fra numerosi altri feudatari.\nNel 1433 la piccola diocesi di Montecorvino venne soppressa e nel 1441 l'abitato venne saccheggiato dagli aragonesi, impegnati nella guerra contro gli angioini per la successione al trono di Napoli. Nel giugno del 1442 Alfonso I dona Pietramontecorvino al nuovo conte di Troia, Garcia Cavaniglia, a cui succeder\u00e0, nel 1453, il figlio Giovanni.\nIl violentissimo terremoto del 5 dicembre 1456 complet\u00f2 la distruzione di Montecorvino, che alcuni anni dopo risultava completamente disabitata.\nNel 1580 ebbe inizio la dominazione feudale di Pietra (\"la Preta\") ad opera dei duchi di Montalto di Tocco, che detennero il feudo sino all'eversione della feudalit\u00e0, nel 1806. Nel 1862 la denominazione ufficiale del paese fu stabilita in Pietramontecorvino.\nMonumenti e luoghi d'interesse.\nIl centro storico di Pietramontecorvino - detto \"Terravecchia\" - mantiene in buona parte le peculiarit\u00e0 architettoniche dell'originario tessuto urbanistico medievale, con le abitazioni in tufo, che sono in parte ricavate scavando direttamente la roccia tufacea.\nL'abitato, di forma circolare, era un tempo cinto da opere di fortificazione lungo le quali si aprivano le tre porte, dette Porta di Santa Caterina, Portella e Port'Alta, che conserva oggi un pregevole arco ogivale. La Torre Normanna, alta circa 30 metri, svetta non lontana da palazzo ducale, mentre poco lontana si trova l'ultima casa-torre superstite.\nTorre Normanna.\nLa torre, di cui si \u00e8 ipotizzata un'origine normanna ma le cui modifiche si sono protratte anche durante il periodo svevo e angioino, \u00e8 alta circa 25 metri ed \u00e8 a pianta quadrata su cinque livelli. La tipologia costruttiva \u00e8 molto simile alle torri di Tertiveri e Montecorvino, costruite in et\u00e0 normanno-sveva. Vi si accedeva attraverso una scala in muratura a circa 7 metri dal suolo. Ogni piano \u00e8 dotato di due finestre, di cui due ornate da bifore probabilmente del periodo angioino. Nel 1309 comunque la torre viene descritta come \"scoperta, vecchia e abbandonata\" forse a causa delle continue lotte tra gli ultimi eredi degli svevi e gli angioini. Dopo diverse opere di manutenzione la torre \u00e8 stata riaperta al pubblico agli inizi degli anni 2000.\nChiesa di Santa Maria Assunta.\nAttestata dal 1328, la chiesa matrice di Pietramontecorvino fu probabilmente costruita alla fine del XII secolo. Nel XVIII secolo importanti lavori di ristrutturazione ne capovolsero l'orientamento originario, che prevedeva l'altare rivolto ad oriente.\nLa scalinata esterna, il loggiato e il portale sono settecenteschi, mentre risalgono al nucleo originale dell'edificio il portale laterale, con triplice arco ogivale e bassorilievo dell'Agnus Dei, e il primitivo presbiterio gotico (oggi presso l'ingresso principale). L'interno conserva anche una cappella di gusto rinascimentale e il cenotafio della famiglia Tinto (1567). L'altare maggiore \u00e8 barocco.\nLa quadrangolare torre campanaria, di tipico assetto medievale, \u00e8 sormontata da una cupola maiolicata sui toni del verde e del giallo.\nPalazzo Ducale.\nLa presenza di uno stemma angioino e alcune bifore riccamente ornate attestano l'origine duecentesca del complesso che prende il nome di Palazzo Ducale, un edificio di tre piani la cui ala nobile, quella meridionale, presenta un ingresso sormontato da un mascherone che conduce nel salone di rappresentanza. sulla volta di questo compare un affresco con lo stemma dei duchi Montalto di Tocco e il motto \"\"Duriora decoxi\" (\"Ho frantumato cose pi\u00f9 dure\").\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio A.S.D. Pietramontecorvino, che ha disputato campionati dilettantistici regionali."}
{"id": "1248237", "revid": "339392", "url": "https://it.wikipedia.org/wiki?curid=1248237", "title": "Saqqaarsik", "text": ""}
{"id": "1248243", "revid": "1305772", "url": "https://it.wikipedia.org/wiki?curid=1248243", "title": "The Great Giana Sisters", "text": "The Great Giana Sisters \u00e8 un videogioco uscito nel 1987 per diversi home computer, sviluppato dalla Time Warp Production e pubblicato dalla Rainbow Arts. \nLe due protagoniste del gioco sono le sorelle Giana e Maria, le \"Giana Sisters\" del titolo per l'appunto, corrispettivi femminili di Mario e Luigi da \"Super Mario Bros.\", a cui il titolo palesemente si rif\u00e0. \"Giana\" \u00e8 una storpiatura del nome italiano Gianna, che tra l'altro appare correttamente con due N nella schermata scorrevole dei titoli.\nModalit\u00e0 di gioco.\nQuesto titolo si basa sulla classica meccanica di gioco tipica dei platform a scorrimento orizzontale come \"Super Mario Bros.\", del quale viene considerato praticamente un'imitazione. Il compito del giocatore \u00e8 quello di attraversare tutti i 32 livelli, ciascuno con un limite di tempo, facendo attenzione a non cadere nei baratri o a toccare i nemici di lato, mentre \u00e8 possibile eliminarli saltandogli sopra la testa. Lungo il percorso si possono raccogliere le gemme sparse per il livello e ogni 100 gemme si ottiene una vita extra.\nSono presenti diversi power-up, dal corrispondente del fungo di Mario, che trasforma Giana in una punk e permette di rompere i blocchi a testate, fino a fulmini che permettono di sparare e smart bomb in grado di eliminare tutti i nemici su schermo. Ci sono anche stanze segrete piene di bonus.\nVersioni.\nIl gioco \u00e8 uscito per i principali home computer dell'epoca. La versione Commodore 64 ottenne molti giudizi positivi, in particolare una \"medaglia d'oro\" da \"Zzap!\". Le versioni per i pi\u00f9 potenti Amiga e Atari ST vennero comunque apprezzate, anche se trattandosi di imitazioni piuttosto fedeli del pi\u00f9 datato \"Super Mario Bros.\", sfruttano poco le capacit\u00e0 della macchina di appartenenza.\nLa versione Commodore 64 \u00e8 ad opera di Armin Gessert e Manfred Trenz, le musiche sono state composte da Chris H\u00fclsbeck. La conversione Amiga \u00e8 stata realizzata da Thomas Hertzler e dallo stesso Trenz, successivamente autori di \"Turrican\".\nIn aprile del 2009 \u00e8 uscito un sequel del gioco per Nintendo DS e altri dispositivi mobili intitolato \"Giana Sisters DS\", sviluppato da Bitfield GmbH e pubblicato da DTP Entertainment. Questa versione \u00e8 dotata di audio e grafica migliorati, e sono stati aggiunti in ogni livello un numero variabile di gemme di colore rosso, che se raccolte sbloccano un livello bonus per ogni mondo. Allo stesso tempo sono per\u00f2 state rimosse diverse caratteristiche (come la maggior parte dei power-up e i segreti, sebbene ne siano stati inseriti altri) e i livelli sono stati generalmente semplificati.\nA ottobre 2012 \u00e8 uscito \"\", sviluppato da Black Forest Games (composta dai membri di Spellbound).\nCausa per plagio.\nQuesto titolo, quasi identico a Super Mario Bros uscito precedentemente per il NES, risultava esserne un clone abbastanza spudorato, non solo nel gameplay e nell'aspetto grafico, ma addirittura nella struttura stessa dei livelli, tanto che i primi cinque livelli di questo titolo sono uguali a quelli del capitolo della saga Nintendo. Il colosso nipponico proprio per questo minacci\u00f2 di intentare una causa alla Rainbow Arts, cos\u00ec la software house tedesca fu costretta a ritirare il gioco dal mercato poco dopo l'uscita e a bloccarne sul nascere la conversione per ZX Spectrum, mai pubblicata nonostante sia stata recensita in anteprima da diverse riviste.\nUn seguito, inizialmente intitolato \"Giana 2: Arther and Martha in Future World\", venne modificato per paura di nuovi problemi legali da parte di Nintendo, e venne cos\u00ec modificato e pubblicato come \"Hard'n'Heavy\", con protagonisti due robot."}
{"id": "1248244", "revid": "12109", "url": "https://it.wikipedia.org/wiki?curid=1248244", "title": "Fiat Powertrain Technologies", "text": "Fiat Powertrain Technologies \u00e8 stata una societ\u00e0 dell'allora gruppo Fiat e dal 1\u00ba gennaio 2011 \u00e8 la divisione che raggruppa tutte le attivit\u00e0 relative ai motopropulsori ed alle trasmissioni di FCA Italy (Fiat Powertrain), Centro Ricerche Fiat ed Elasis.\nStoria.\nLa societ\u00e0 \u00e8 stata costituita nel marzo del 2005, a seguito dello scioglimento della precedente collaborazione con General Motors, attraverso la fusione delle attivit\u00e0 motoristiche automobilistiche e industriali dell'allora Gruppo Fiat.\nIl 1\u00ba gennaio 2011, a seguito della scissione parziale di Fiat Group che ha portato alla nascita del nuovo gruppo Fiat Industrial, dal 2013 CNH Industrial, le attivit\u00e0 relative alla parte \"industrial &amp; marine\" di Fiat Powertrain Technologies sono confluite nella nuova societ\u00e0 FPT Industrial.\nProdotti.\nI prodotti della societ\u00e0, destinati alle societ\u00e0 del gruppo Fiat Chrysler Automobiles e a terzi, coprono il settore automotive (autovetture e veicoli commerciali).\nAttivit\u00e0 sportive.\nFPT Racing.\nDalla divisione dipende \"FPT Racing\", divisione corse di FCA Italy che si occupa dello sviluppo e della produzione dei motopropulsori per le competizioni sportive ufficiali delle vetture del gruppo (tra cui Alfa Romeo 156 S2000, Alfa 147 GTA Cup, Grande Punto Super 2000, Abarth Grande Punto), nonch\u00e9 dello sviluppo di kit speciali per le vetture di serie. L'ultimo ritrovato tecnologico che la Powertrain Racing ha sviluppato, \u00e8 il motore FPT Racing 420F3, che le ha permesso di divenire il fornitore unico di propulsori per il campionato italiano di Formula 3."}
{"id": "1248246", "revid": "339392", "url": "https://it.wikipedia.org/wiki?curid=1248246", "title": "Ukkusik", "text": ""}
{"id": "1248247", "revid": "363629", "url": "https://it.wikipedia.org/wiki?curid=1248247", "title": "Edoardo Volterra", "text": "Biografia.\nFiglio di Vito Volterra, fu professore ordinario di istituzioni di diritto romano nella facolt\u00e0 di giurisprudenza delle universit\u00e0 di Cagliari, Camerino, Pisa, Parma e Bologna; pass\u00f2 infine all'universit\u00e0 di Roma.\nCollocato a riposo nel 1938 a causa delle leggi razziali fasciste, insegn\u00f2 in Egitto ed ebbe incarichi di ricerca in Francia. Torn\u00f2 in Italia nel maggio 1940 e fu arrestato nel marzo 1943 per attivit\u00e0 antifasciste (fu uno dei fondatori del Partito d'Azione). Partecip\u00f2 alla guerra di liberazione come partigiano combattente col grado di Comandante Militare e fu insignito con la medaglia d'argento al valor militare e la croce di guerra. Nel 1944 fu nominato Deputato Provinciale di Roma e nel 1945-1946 fu membro della Consulta Nazionale come rappresentante dell'Emilia e Romagna per il Partito d'Azione. Fu Rettore dell'universit\u00e0 di Bologna dal 1945 al 1947.\nNel 1973 fu nominato dal presidente della Repubblica Giovanni Leone giudice della Corte Costituzionale della quale divenne vicepresidente nell'ottobre 1981; cess\u00f2 l'incarico nel gennaio dell'anno successivo.\nAccademico dei lincei e membro di diverse altre istituzioni italiane e straniere pubblic\u00f2 numerosi studi giuridici tra cui: \"Diritto Romano e diritti orientali\", \"Collatio legum Mosaicarum et Romanarum\" e \"La conception du mariage d'apr\u00e8s les juristes romains\"."}
{"id": "1248249", "revid": "1632387", "url": "https://it.wikipedia.org/wiki?curid=1248249", "title": "The Heart of Everything", "text": "The Heart of Everything (Dall'inglese \"Il cuore di tutto/il cuore di ogni cosa\") \u00e8 il quarto album del gruppo musicale symphonic/gothic metal olandese Within Temptation.\nL'album \u00e8 stato pubblicato in tutta Europa tra il 9 e il 12 marzo 2007, ma \u00e8 stato anticipato a livello mondiale dal primo singolo estratto \"What Have You Done\", uscito nel gennaio dello stesso anno.\nDescrizione.\n\"The Heart of Everything\" pu\u00f2 essere considerato un mix di tutti gli stili musicali adottati dai Within Temptation sin dagli esordi, infatti i brani offrono una vasta variet\u00e0 di ascolto: dalle atmosfere pi\u00f9 \"cupe e minacciose\" di \"Enter\", all'elaborato costrutto di orchestrazioni di \"The Silent Force\", alle soffici e raffinate atmosfere favolesche di \"Mother Earth\".\nAppena dopo due settimane dalla sua uscita, l'album si guadagna la prima posizione nelle classifiche olandesi. Tra il 9 e il 12 novembre 2007 invece, viene distribuita solo in Europa un'edizione speciale di \"The Heart of Everything\", avente come bonus le versioni acustiche di alcuni brani e una vasta DVD-side."}
{"id": "1248250", "revid": "339392", "url": "https://it.wikipedia.org/wiki?curid=1248250", "title": "Uppik", "text": ""}
{"id": "1248251", "revid": "124566845", "url": "https://it.wikipedia.org/wiki?curid=1248251", "title": "Quel momento/Dove \u00e8 lui", "text": "Quel momento/Dove \u00e8 lui \u00e8 un 45 giri della cantante italiana Iva Zanicchi, pubblicato nel 1967.\nTracce.\nLato A\nLato B"}
{"id": "1248252", "revid": "25624", "url": "https://it.wikipedia.org/wiki?curid=1248252", "title": "Spreewald", "text": ""}
{"id": "1248259", "revid": "149727", "url": "https://it.wikipedia.org/wiki?curid=1248259", "title": "L\u00fcbben", "text": ""}
{"id": "1248261", "revid": "400518", "url": "https://it.wikipedia.org/wiki?curid=1248261", "title": "Petro Hryhorovy\u010d Hryhorenko", "text": "Biografia.\nNato nel 1907 in un villaggio dell'Oblast di Zapori\u017eja, nell'Ucraina meridionale,\nin una famiglia contadina, riusc\u00ec nonostante la povert\u00e0 a studiare. Leninista, frequent\u00f2 l'Accademia militare di Leningrado e rest\u00f2 fedele al regime comunista dell'Unione sovietica anche quando, negli anni trenta, ebbe notizia della grande carestia indotta nella sua Ucraina (\"Holodomor\"), costata la vita a milioni di contadini. Fedele alla versione del partito, attribu\u00ec il disastro alla corruzione di qualche funzionario.\nNel 1937 entr\u00f2 nell'Accademia dello Stato maggiore a Mosca, rimanendo fedele a Stalin nonostante le Grandi purghe, al culmine proprio in quell'anno, e perfino al coinvolgimento di suo fratello. durante la Seconda guerra mondiale combatt\u00e9 con i gradi di tenente colonnello e, dopo la vittoria, divenne docente alla prestigiosa Accademia Militare Frunze. Nel 1953 visse la morte di Stalin come una tragedia personale, aggravata poco pi\u00f9 tardi dalle rivelazioni fatte dal nuovo segretario del Pcus, Nikita Chru\u0161\u010d\u0451v, al XX Congresso del partito, nel 1956.\nPromosso generale nel 1959, visse tuttavia una profonda crisi della sua adesione al comunismo, soprattutto dopo l'incontro con alcuni reduci dei gulag. Nel dicembre del 1961 intervenne in una pubblica assemblea a Mosca e critic\u00f2 la linea del partito. Ricevette per questo numerose attestazioni di stima, ma anche una valutazione come politicamente immaturo e inviato, per questo, in Estremo Oriente. Laggi\u00f9 la sua frattura con il regime si approfond\u00ec tanto che, tornato a Mosca, scrisse e distribu\u00ec sette volantini anonimi. Arrestato il 1\u00ba febbraio 1964, venne dichiarato incapace di intendere e volere e rinchiuso nella prigione di Lefortovo.\nIn carcere si rese conto che era necessario evolvere la sua lotta da una forma anonima a una pubblica, che si ripromise di seguire da l\u00ec in poi; ritrov\u00f2 anche la fede ortodossa della sua infanzia, abbandonata durante gli anni della sua adesione al comunismo. Dal carcere l'ex generale, degradato a soldato semplice, pass\u00f2 all'internamento in un ospedale psichiatrico prima di essere liberato grazie al nuovo corso inaugurato dalla dirigenza bre\u017eneviana. Divenuto ormai un punto di riferimento per i giovani contestatori del regime, da Aleksandr Ginzburg a Jurij Galanskov a Vladimir Bukovskij, nel 1967 tenne lezioni, non ufficiali ma da loro organizzate in universit\u00e0, sulla Seconda guerra mondiale, dove smontava i miti propagandistici sovietici. Oramai dissidente a pieno titolo - i suoi scritti circolavano nel \"samizdat\" - nel 1969 venne nuovamente arrestato e internato in manicomio. Liberato soltanto nel 1974, riprese la sua attivit\u00e0 di dissenso partecipando alla costituzione del Gruppo Helsinki per la difesa dei diritti umani. Nel 1977 si rec\u00f2 negli Stati Uniti per ricevere cure mediche e il regime colse l'occasione per privarlo della nazionalit\u00e0.\nIl 28 aprile 1980 Grygorenko tenne una conferenza stampa a Parigi per il suo nuovo libro, \"M\u00e9moires\", prefazione di Pierre Daix, traduzione dal russo di Denis Authier e Pierre Grazimis (Paris, Presses de la Renaissance, 1980).\nMor\u00ec a New York nel 1987 all'et\u00e0 di 79 anni."}
{"id": "1248262", "revid": "155613", "url": "https://it.wikipedia.org/wiki?curid=1248262", "title": "Nuovo cimitero degli inglesi", "text": "Il nuovo cimitero degli inglesi, anche chiamato cimitero inglese di via Pera, \u00e8 una struttura cimiteriale di Livorno risalente al XIX secolo. Via Pera \u00e8 a breve distanza dalla stazione di Livorno San Marco (stazione Leopolda) e dalla porta San Marco.\nStoria.\nGli acattolici inglesi (ma non solo) presenti a Livorno durante il granducato mediceo ebbero un primo luogo per il seppellimento dei propri connazionali di credo anglicano e protestante non lontano dall'attuale chiesa dei Santi Pietro e Paolo, all'esterno della citt\u00e0 murata.\nNell'Ottocento, con l'espansione della citt\u00e0 a seguito dapprima dei piani di Luigi de Cambray Digny per il quartiere del Casone e poi con la costruzione della cinta daziaria, l'antico cimitero fu chiuso.\nNel febbraio 1840 fu aperto pertanto un nuovo cimitero, pi\u00f9 lontano dal centro urbano ed ubicato a breve distanza dalla porta San Marco, nell'attuale via Pera, a margine dell'importante \"via Erbosa\" (oggi via Mastacchi).\nIl progetto fu redatto da Angiolo della Valle, collaboratore di Pasquale Poccianti e autore anche della stessa chiesa anglicana di San Giorgio.\nDescrizione.\nAffidato dal dopoguerra alla Venerabile Arciconfraternita della Misericordia di Livorno, solitamente chiuso al pubblico, il cimitero ottocentesco si presenta come un piccolo lotto di terreno cinto da un alto muro e aperto, lungo la via Pera, da un ingresso sotto forma di un porticato neoclassico sormontato da un frontone.\nIl portico, gravemente danneggiato a causa del cedimento del controsoffitto, \u00e8 affiancato dai locali dell'ex casa del custode e dalla camera mortuaria (quest'ultima sostanzialmente crollata).\nNel cimitero, spesso ricoperte da una fitta vegetazione, si trovano le tombe, con iscrizioni prevalentemente in lingua inglese, di influenti famiglie livornesi, quali i Gower ed i Lloyd. Per imponenza merita di essere segnalato l'imponente monumento funebre a Thomas Lloyd, scolpito in stile neoclassico da Temistocle Guerrazzi nella seconda met\u00e0 dell'Ottocento; l'opera presenta un bassorilievo riproducente dei bambini intenti a mietere grano e, al centro, un'allegoria della \"Carit\u00e0\" che distribuisce il pane. Nello stesso cimitero si trova la tomba di Seymour Kirkup, pittore e bibliofilo, celebre per aver ritrovato, con l'aiuto di alcuni collaboratori, il ritratto di Dante Alighieri dipinto da Giotto, oggi esposto al Museo nazionale del Bargello di Firenze.\nTra le personalit\u00e0 di rilievo che trovarono l'ultima dimora nel cimitero si ricorda anche il pastore Robert Walter Stewart, tra le figure di primo piano del protestantesimo italiano.\nGestione.\nCome l'antico cimitero degli inglesi, il cimitero ottocentesco \u00e8 di propriet\u00e0 e pertinenza delle autorit\u00e0 inglesi, rappresentate, fino al 2011, dal Consolato Britannico di Firenze (chiuso proprio nel 2011) e successivamente da quello di Milano. La manutenzione, dal 1949, \u00e8 affidata alla Venerabile Arciconfraternita della Misericordia di Livorno."}
{"id": "1248266", "revid": "767487", "url": "https://it.wikipedia.org/wiki?curid=1248266", "title": "Gli spostati", "text": "Gli spostati (\"The Misfits\") \u00e8 un film del 1961, diretto da John Huston, sceneggiato da Arthur Miller e interpretato da Clark Gable, Marilyn Monroe, Eli Wallach e Montgomery Clift.\nTrama.\nLa bella e ingenua Roslyn, da poco divorziata, per mezzo dell'amica lsabelle stringe amicizia con due uomini: Gay, un \"cow boy\" anche lui divorziato, e Guido, meccanico e aviatore. Respinti gli approcci di quest'ultimo, Roslyn sente nascere in s\u00e9 una viva simpatia per il \"cow boy\" che, dal suo canto, non \u00e8 insensibile al fascino della giovane donna, di cui riconosce e apprezza la profonda sensibilit\u00e0 e umanit\u00e0. Inizia cos\u00ec una relazione fra Roslyn e Gay, finch\u00e9 Guido non propone all'amico di prender parte ad una caccia ai cavalli selvaggi. La brutalit\u00e0 di un rodeo e le ferite che Perce, uno dei concorrenti, subisce durante la gara, sconvolgono l'animo di Roslyn; ai suoi occhi Gay appare ora sotto un aspetto diverso, cinico, rozzo e istintivamente violento.\nLa reazione della donna \u00e8 immediata quando Guido e Gay, dopo un'estenuante caccia, riescono a catturare una cavalla selvaggia con un puledro oltre che uno stallone. Inoltre Guido fa il doppio gioco per mostrare ai due l'aspetto peggiore uno dell'altra.\nRoslyn, con l'aiuto di Perce, libera per\u00f2 lo stallone ma Gay torna a catturarlo e a domarlo a prezzo d'una lotta furiosa. Dopo aver provato la sua superiorit\u00e0 sulla forza selvaggia dell'animale, a sua volta lo scioglie dai lacci e gli rende la libert\u00e0.\n\u00c8 questo il suo cavalleresco omaggio alla sensibilit\u00e0 di Roslyn, che ha definitivamente conquistato il suo amore.\nProduzione.\nNotevoli problemi sul set si ebbero a causa del ritardo cronico dell'attrice Marilyn Monroe: le riprese iniziavano tra le 9:30 e 9:45 (per contratto, Gable lavorava soltanto dalle 9 alle 17) e lei si presentava ogni giorno verso le 11:30, mai prima di tale orario. Esausti regista e attori (fra di loro Gable era quello pi\u00f9 innervosito da tale comportamento) decisero di risolvere il problema posticipando l'inizio delle riprese alle 11:30.\nLe riprese avvennero principalmente in Nevada nella citt\u00e0 di Reno, al Mapes Casino e al Quail Canyon; altre scene vennero realizzate presso il Pyramid Lake. La scena del rodeo venne girata a Dayton mentre quella del cavallo impazzito legato con le funi a Stagecoach (zona oggi nota come Misfits Flat); le riprese terminarono con gli interni realizzati a Los Angeles negli studi della United Artists.\nLa sceneggiatura \u00e8 di Arthur Miller, marito di Monroe. All'arrivo sulle scene, Monroe venne accolta, appena scesa dal volo sull'United DC-7, da 200 ammiratori.\nIl film rappresenta l'ultimo film interamente girato di Marilyn Monroe, precedente all'incompleto \"Something's Got to Give\", girato nel 1962, e l'ultimo film di Clark Gable, morto per infarto il 16 novembre 1960, 12 giorni dopo la fine delle riprese. Una delle sue migliori interpretazioni, Gable era malato di cuore da tempo (era anche un accanito fumatore) ma rifiut\u00f2 sempre la controfigura anche nelle scene pi\u00f9 pericolose.\nFu anche uno degli ultimi film interpretati da Montgomery Clift: sarebbe apparso successivamente in sole altre tre pellicole, prima della scomparsa nel 1966.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nLa critica verso la pellicola fu benevola: Kate Cameron dal \"New York Daily News\" si soffermer\u00e0 sulla bravura dei due protagonisti, Marilyn Monroe e Clark Gable, ma coincidenza fu che sar\u00e0 l'ultimo film completo a cui parteciparono gli attori protagonisti.\nTratta di un piccolo gruppo che pensa di essere libero, dei \u00abribelli senza padrone\u00bb, ritratto del malessere dell'America, verr\u00e0 rivalutato con il passare degli anni. Il film era stato sceneggiato basandosi completamente sulla figura di Marilyn Monroe, paragonata al cavallo selvaggio del film, ma risente troppo del gusto letterario che appesantisce il tutto.\nIl film si presta anche a essere considerato uno dei primi esempi di western \"ecologico\", da un lato, e non improntato a una iconografia esclusivamente \"machista\", visto che \u00e8 il personaggio di Marilyn Monroe (non a caso supportata da Montgomery Clift), che si oppone, con successo, all'uccisione dei cavalli. Per questo sapore un po' crepuscolare (\"\u00abil vecchio west non esiste pi\u00f9\u00bb\") pu\u00f2 avvicinarsi, con grandissimo anticipo, a film come \"Gli spietati\" di Clint Eastwood.\nCuriosit\u00e0.\nNel film si trovano riferimenti incrociati alla vita degli attori protagonisti. Ad esempio, durante la telefonata alla madre, Montgomery Clift parla del suo incidente alla mandibola, effettivamente incorso all'attore qualche anno prima, e nell'armadietto di Clark Gable si possono intravedere numerosi ritagli tratti da precedenti film di Marilyn Monroe."}
{"id": "1248267", "revid": "486946", "url": "https://it.wikipedia.org/wiki?curid=1248267", "title": "Pyotr Grigorenko", "text": ""}
{"id": "1248269", "revid": "767487", "url": "https://it.wikipedia.org/wiki?curid=1248269", "title": "Culastrisce nobile veneziano", "text": "Culastrisce nobile veneziano \u00e8 un film commedia italiano del 1976 diretto da Flavio Mogherini, liberamente tratto dalla commedia teatrale \"Un coperto in pi\u00f9\" (1972) di Maurizio Costanzo.\nTrama.\nIl professor Agostino Nebiolo, maestro di musica, \u00e8 ospite del marchese Luca Maria che vive, col maggiordomo, in una grandiosa villa veneta, con sterminate pertinenze, laghetti, campi da tennis. Luca Maria \u00e8 convinto di essere sposato con Luisa, un'invisibile presenza che lo accompagna solo in sogni a occhi aperti. Ogni situazione domestica vede il Nebiolo, imbarazzato, reggere il gioco al Marchese mentre si rivolge a sedie vuote, intesse dialoghi con l'invisibile compagna e lo spinge a danzare con lei. Nel frattempo, zia Alvisa trama alle spalle del marchese facendolo pedinare e filmare per dimostrarne l'infermit\u00e0 mentale per sottrargli la villa e trasformarla in seminario. A una festa in costume, dove la zia viene appositamente invitata per fare conoscenza con la fantomatica Luisa, questa appare davvero.\nProduzione.\nLuoghi delle riprese.\nLa scena iniziale della festa in maschera \u00e8 stata girata a villa Lancellotti, a Frascati; la villa in cui abita il marchese Luca Maria (Mastroianni) \u00e8 la villa Almerico Capra situata a Vicenza; la serra della tenuta si trova in realt\u00e0 nel parco della villa Bolasco, a Castelfranco Veneto; il portale del giardino della villa \u00e8 l'ingresso della villa Barbarigo a Valsanzibio, a pochi chilometri da Padova; la villa dove abita Nadia (Claudia Mori) \u00e8 villa Emo Capodilista, situata nei pressi di Selvazzano Dentro, in provincia di Padova; il teatro in cui il marchese e Agostino (Mastroianni-Toffolo) suonano con gli orchestrali \u00e8 il Teatro Olimpico di Vicenza; il palazzo dove i due trascorrono la notte in compagnia delle due ragazze \u00e8 il palazzo Contarini del Bovolo a Venezia; altre scene sono state girate a nel centro di Venezia e a Chioggia.\nHome Video.\nPubblicato inizialmente in videocassetta dalla Master Video, nel 2002 \u00e8 stato editato in DVD dalla Cecchi Gori Home Video."}
{"id": "1248270", "revid": "2166030", "url": "https://it.wikipedia.org/wiki?curid=1248270", "title": "Ak\u00e7e", "text": "Lak\u00e7e (ottomano: \u0622\u0642\u0686\u0647 A\u1e33\u00e7e, A\u1e33\u00e7a, turco: Ak\u00e7e, Ak\u00e7a) era una moneta d'argento che fu la principale unit\u00e0 monetaria dell'Impero Ottomano. Tre \"ak\u00e7e\" erano uguale ad un \"para\". Centoventi \"ak\u00e7e\" valevano un \"kuru\u015f\". Successivamente, dopo il 1687, il \"kuru\u015f\" divent\u00f2 l'unit\u00e0 principale, rimpiazzando l\"ak\u00e7e\".\nLa moneta fu coniata per la prima volta sotto il sultano Orhan I (1326-1359).\nLa moneta \u00e8 stata probabilmente il modello dell\"Asperon\" coniato dai Comneni nell'Impero di Trebisonda. Aveva un titolo di circa 900/ooo con un peso di 1,2 g ed un diametro di ca. 18 mm. Per secoli la moneta \u00e8 la spina dorsale del sistema monetario ottomano. Ma all'inizio del XVII secolo il suo peso progressivamente diminu\u00ec a 0,33 grammi, con 13 mm di diametro. Nello stesso secolo furono emesse nuove monete (3 \"ak\u00e7e\" = 1 para, 40 para = 1 kuru\u015f), che gradualmente fecero perdere di valore l\"ak\u00e7e\".\nLa zecca di Novo Brdo, una citt\u00e0 mineraria fortificata nel Despotato di Serbia, con ricche miniere d'oro e d'argento, cominci\u00f2 a coniare Ak\u00e7e nel 1441 quando cadde sotto l'impero ottomano.\nNel 1455, Mehmed II (1451-1481) introdusse una nuova unit\u00e0 monetaria, l'altun, 1 altun valeva 60 ak\u00e7e.\nLa moschea di Solimano il Magnifico sarebbe costata 59 milioni di ak\u00e7e nel 1550, equivalenti a 700\u00a0000 zecchini d'oro di Venezia.\nNel 1700, 1 altun valeva da 300 a 400 ak\u00e7e.\nCon la riforma monetaria di Ahmed III (1703-1730), 1 ak\u00e7e valeva 3 para e nel 1800 appena 0,1 para.\n\u00c8 sotto Mahmud II (1808-1839) che l'ultimo pezzo da 1 ak\u00e7e fu coniato, le svalutazioni successive fecero in modo che l'ak\u00e7e non contenesse pi\u00f9 di 0,01 grammi d'argento, cos\u00ec che fu tolta dalla circolazione.\nNel 1843, accanto al \"kuru\u015f\" d'argento fu aggiunta una moneta d'oro, la lira in un sistema bimetallico.\nIl suo peso fluttuava, una fonte lo valuta tra 1,15 e 1,18 grammi. Il nome Akce in origine era una moneta d'argento, ma in seguito il significato cambi\u00f2 e divenne sinonimo di soldi/moneta.\nLa lira turca \u00e8 comparsa da sola nel 1870. Attualmente la lira turca \u00e8 rimpiazzata dalla nuova lira turca (\"Yeni T\u00fcrk Liras\u0131\").\nSvalutazione.\nPeso dell'Ak\u00e7e in grammi di argento e indice."}
{"id": "1248277", "revid": "149727", "url": "https://it.wikipedia.org/wiki?curid=1248277", "title": "L\u00fcbbenau", "text": ""}
{"id": "1248278", "revid": "119909190", "url": "https://it.wikipedia.org/wiki?curid=1248278", "title": "Vincenzo Ussani", "text": "Biografia.\nConsegu\u00ec la Laurea in Lettere presso l'Universit\u00e0 di Roma il 31 ottobre 1891. Insegn\u00f2 negli istituti superiori, tra cui il Liceo classico Cavour di Torino e il Liceo classico statale Amedeo di Savoia di Tivoli, dopodich\u00e9 ebbe inizio la sua carriera accademica. Professore di letteratura latina nelle universit\u00e0 di Messina, Palermo, Padova, Pisa e Roma, collabor\u00f2 alla compilazione del \"Dizionario latino dell'alto Medioevo\" e alla \"Biografia internazionale delle scienze storiche\". \nFece da relatore al futuro arcivescovo Angelo Ficarra (a Palermo) e al latinista Francesco Arnaldi (a Padova).\nRiconoscimenti.\nNel 1910 vinse il \"Certamen poeticum Hoeufftianum\", premio \"magna laus\", con la composizione poetica \"Ecloga Zanclaea\"\nNel 1927, insieme a Concetto Marchesi, fu destinatario del Premio Vallauri per la letteratura latina, conferito dall'Accademia delle Scienze di Torino.\nFu Accademico d'Italia e Accademico dei Lincei dal 1934 al 1946."}
{"id": "1248285", "revid": "1450446", "url": "https://it.wikipedia.org/wiki?curid=1248285", "title": "Baldovino II di Fiandra", "text": "Origine.\nEra il figlio del primo conte di Fiandra e poi anche conte di Cambrai, Baldovino I e di Giuditta, figlia primogenita del re dei Franchi occidentali e futuro Imperatore d'Occidente (875-877), Carlo il Calvo e della prima moglie, la nipote di Adalardo il Siniscalco, Ermentrude (circa 830-\u2020869), figlia del conte di Orleans, Oddone (o Eudes) I e d'Engeltrude di F\u00e9zensac (sorella di Adalardo), forse discendente di Carlo Martello.Secondo la \"Genealogia Comitum Flandri\u00e6 Bertiniana\", e la \"Lamberti Genealogia Comitum Flandri\u00e6\", Baldovino I di Fiandra era figlio di Odacre, conosciuto anche come Audacer o Odoscer di Harlebec e della moglie di cui non si conoscono n\u00e9 gli ascendenti n\u00e9 il nome.\nBiografia.\nNell'879, Baldovino successe al padre come Baldovino II il Calvo conte delle Fiandre. Secondo lo storico S. R\u00f6sch il soprannome di Calvo gli fu dato in omaggio al nonno, Carlo il Calvo.\nI primi anni del suo regno furono funestati da frequenti e devastanti incursioni vichinghe, tanto che secondo il Nicholas, in alcune circostanze dovette rifugiarsi nelle paludi di Saint-Omer. L'unico territorio non toccato dalle incursioni fu il territorio di Somme.Baldovino reag\u00ec costruendo nuove fortezze, rinforzando le mura delle citt\u00e0 e confiscando inoltre tutti i terreni che erano stati abbandonati, cos\u00ec alla fine riusc\u00ec a controllare pi\u00f9 saldamente un territorio pi\u00f9 vasto rispetto a quello del padre. infatti aveva ingrandito il suo territori occupando le zone di Mempisc (il territorio che era stato dei Menapi), Courtrai ed Ijzer (l'attuale Limburgo olandese).\nNell'884 circa, Baldovino prese in sposa Elfrida (\"Aelfthryth\"), figlia di Alfredo il Grande, re del Wessex e di sua moglie, Ealhswith, figlia di \u00c6thelred Mucil, che era il priore magistrato dei Gaini (una trib\u00f9 della Mercia). Questa unione aveva scopi puramente politici, rafforzava infatti il fronte comune Anglo/Fiammingo contro il pericolo Vichingo. Questa alleanza sar\u00e0 poi un punto fermo della politica fiamminga nei secoli successivi.\nDopo la morte di Carlo il Grosso, nell'888, anche se in passato era stato un suo avversario e non era stato uno degli elettori di Oddone, conte di Parigi a re dei Franchi occidentali, Baldovino si sottomise ad Oddone, ma in seguito, sotto la guida di Folco il Venerabile, arcivescovo di Reims, fu tra gli oppositore di Oddone.Nell'892, Baldovino, secondo gli \"Annales Blandinienses\", dopo la morte di Rodolfo, figlio di Eberardo del Friuli, divenne abate laico dell'Abbazia di San Bertino a Saint-Omer, mentre, secondo gli \"Annales Vedastini\", Baldovino, su consiglio di Erberto I di Vermandois, si appropri\u00f2 dell'abbazia che il re Oddone aveva promesso a Egfrido. Poi Baldovino fu al seguito di Oddone, nel tentativo fallito di conquistare Bruges.Poi sempre secondo gli \"Annales Vedastini\", in quello stesso anno, Baldovino occup\u00f2 l'Artois.\nInoltre, dopo aver appoggiato l'incoronazione, nell'893, del carolingio, Carlo il Semplice, che Folco aveva dichiarato maggiorenne, all'et\u00e0 di tredici anni, contro re Oddone, Baldovino, avvantaggiandosi del conflitto che era iniziato tra Carlo il Semplice e Oddone, riusc\u00ec a porre sotto il suo dominio le regioni di Ternois e Boulonnias e Tournaisis (eccettuata la citt\u00e0 di Tournai).\nNell'895, invece Baldovino, sempre secondo gli \"Annales Vedastini\", si schier\u00f2 a favore del re di Lotaringia, Sventiboldo, contro Carlo il Semplice, che avrebbe voluto conquistare il regno di Lotaringia, ricordando che Baldovino e suo fratello, Rodolfo si congiunsero con Sventiboldo.\nNell'896, sempre secondo gli \"Annales Vedastini\", si schier\u00f2 a favore di Oddone, contro Erberto I di Vermandois, assediato nelle sue propriet\u00e0 dal re dei Franchi occidentali, e suo fratello Rodolfo ne approfitt\u00f2 per acquisire alcune propriet\u00e0 di Erberto; ma rappacificatosi con Oddone, Erberto riottenne le sue propriet\u00e0, per cui entr\u00f2 in conflitto con Rodolfo e nei combattimenti, che ne seguirono, Erberto uccise Rodolfo.\nBaldovino, ancora secondo gli \"Annales Vedastini\", invase la signoria di Peronne, che apparteneva ad Erberto I di Vermandois, ma l'intervento del nuovo re dei Franchi occidentali, Carlo il Semplice ed il re di Lotaringia, Sventboldo riuscirono a far rappacificare i contendenti.L'anno seguente, Baldovino attacc\u00f2 ancora la contea di Vermandois, ma dovette ritirarsi da tutti i territori conquistati e, sempre in quell'anno, dato che l'Arcivescovo di Reims, Folco, stava consigliando a Carlo il Semplice di riappropriarsi della citt\u00e0 di Arras che Baldovino aveva occupato, lo fece assassinare, secondo gli Annale Blandinenses, il 17 giugno. Il Papa Benedetto IV per questo omicidio lo scomunic\u00f2.\nNel 907, Baldovino II attacc\u00f2 la contea di Vermandois e fece uccidere da uno sgherro il conte di Vermandois, Erberto I, per vendicare il fratello, Rodolfo.\nSecondo gli \"Annales Blandinienses\", mor\u00ec nel 918; secondo il \"Cartulaire de l'abbaye de Saint-Bertin\" mor\u00ec il 10 settembre e fu sepolto nell'Abbazia di San Bertino a Saint-Omer e gli successero i due figli: al primogenito, Arnolfo and\u00f2 la contea delle Fiandre, al secondogenito, Adalolfo la contea di Boulogne e l'Abbazia di San Bertino.\nUn documento del 962, il n\u00ba 29 delle \"Chartes et documents de l'abbaye de Saint Pierre au Mont Blandin \u00e0 Gand\", che esprimeva le ultime volont\u00e0 del conte Arnulfo, rammenta che le tombe dei suoi genitori, Baldovino II ed Elfrida, furono trasferite a Gand, nel monastero di San Pietro.\nMatrimonio e discendenza.\nBaldovino aveva sposato Elfrida (\"Aelfthryth\"), figlia di Alfredo il Grande, re del Wessex. Baldovino da Elfrida ebbe quattro o cinque figli:"}
{"id": "1248288", "revid": "484362", "url": "https://it.wikipedia.org/wiki?curid=1248288", "title": "Ecosistemi della Russia", "text": "La Russia presenta grande variet\u00e0 di ambienti e paesaggi, disposti, con pochissime eccezioni, secondo precisi gradienti latitudinali (per quanto riguarda le temperature) e longitudinali (in dipendenza dell'andamento delle precipitazioni atmosferiche). Tutto questo si traduce in una marcata \"zonalit\u00e0\" di ambienti, flora, fauna, suoli.\nGli ecosistemi.\nL'artico russo: la tundra.\nCirca il 10% del territorio russo \u00e8 coperto dalla tundra. La linea di demarcazione dall'ambiente situato immediatamente a meridione, la taiga, corrisponde abbastanza precisamente all'isoterma estiva dei 10\u00a0\u00b0C; questa (e quindi anche il limite meridionale della tundra russa) si colloca generalmente intorno al 70\u00ba parallelo, scendendo localmente al di sotto (come ad esempio nella penisola di Kanin, nell'oblast' di Arcangelo) o salendo al di sopra (come ad esempio nella penisola di Kola). Una zona dove si scende decisamente di latitudine \u00e8 la zona dell'estremo oriente, nel versante rivolto all'oceano Pacifico: la tundra scende fin quasi ai 60\u00b0N lungo le fredde coste del mare di Ochotsk, e addirittura pi\u00f9 a sud nella penisola della Kam\u010datka.\nL'ambiente \u00e8 ingrato: gli inverni sono lunghissimi e freddi e, anche se non si raggiungono gli estremi di freddo che si toccano pi\u00f9 a meridione, nel cuore del continente, sono sufficienti a far piombare tutto nel gelo per 8-10 mesi l'anno; le brevi estati vedono la temperatura salire sopra lo zero, provocando disgeli generalizzati che trasformano il paesaggio in un pantano (visto il drenaggio difficile e il permafrost) dove si riproducono un numero incredibile di insetti, che diventano presto un vero flagello per uomini e animali.\nLa vegetazione \u00e8 ovviamente molto povera: muschi e licheni sono diffusi un po' ovunque, mentre la vegetazione di maggiore taglia \u00e8 costituita da erbe e cespugli rachitici. Spesso questi cespugli sono in realt\u00e0 specie che hanno normalmente portamento arboreo, ma che il gelo, il vento, la brevit\u00e0 della stagione di crescita e la presenza del permafrost (la \"merzlota\" degli autori russi) obbligano a dimensioni molto ridotte. Dunque, qui salici, betulle, abeti rossi e larici, in piccole macchie, interrompono la monotonia del paesaggio; \u00e8 chiaro che, proseguendo verso nord e diminuendo le temperature estive, scompaiono tutte le specie arboree e cominciano a dominare erbe, muschi e licheni. Nelle zone pi\u00f9 settentrionali, dove la temperature resta sullo zero anche in piena estate e dove i ghiacciai arrivano fino al mare, esistono vaste aree prive di vegetazione.\nAnalogamente alla flora, anche la fauna \u00e8 piuttosto povera, con solo poche decine di specie: tra i mammiferi, sono tipici di tutta la zona artica gli orsi polari, i buoi muschiati e soprattutto le renne, fonte di sostentamento non secondaria di alcune popolazioni nomadi dell'artico russo. Sono inoltre presenti le volpi artiche, i lemming e diverse decine di specie di uccelli, che giungono qui in tarda primavera per nidificare e se ne vanno all'inizio dell'autunno.\nI suoli sono ovviamente poveri: gli spessori sono minimi, frequentemente non pi\u00f9 di pochi centimetri, e la fertilit\u00e0 \u00e8 bassa. Gli effetti del gelo durante la fase di pedogenesi sono evidenti; il contenuto di sostanza organica \u00e8 molto basso perch\u00e9 \u00e8 ridotta la velocit\u00e0 dei processi biologici (come in tutti gli ambienti estremi, prevalgono i processi fisici). Anche qui, in analogia a quanto suesposto riguardo alla vegetazione, si osservano anche grandi estensioni di terre prive di suolo: sono le zone estreme artiche, dove le temperature pressoch\u00e9 sempre sotto lo zero impediscono una qualunque attivit\u00e0 biologica, condizione necessaria allo sviluppo di un suolo, per quanto povero, sottile e poco evoluto.\nLa taiga.\nLa taiga, o \"foresta boreale\", \u00e8, nell'immaginario collettivo, il bioma forse pi\u00f9 rappresentativo della Russia (insieme alla steppa); di sicuro la sua estensione territoriale lo giustifica, dato che si tratta di una fascia estesa in longitudine, senza soluzione di continuit\u00e0, dalla Finlandia all'oceano Pacifico su 20\u00b0 di latitudine.\nLa taiga sostituisce la tundra a sud della cosiddetta \"linea degli alberi\", vale a dire il punto in cui luce e calore estivi sono sufficienti per la crescita degli alberi fino ad avere portamento arboreo (si ricorda che nella tundra alcune specie arboree hanno portamento arbustivo o prostrato, a causa delle avverse condizioni ambientali).\nNella zona della taiga le estati sono leggermente pi\u00f9 lunghe e pi\u00f9 calde, con periodi di crescita (vale a dire statisticamente liberi dal rischio di gelate) abbastanza lunghi; gli inverni, per\u00f2, sono paradossalmente anche pi\u00f9 freddi che lungo la fascia artica, vista la maggior continentalit\u00e0. Questi inverni molto rigidi, unitamente alle precipitazioni scarse (in alcune stazioni non si superano i 200 mm annui) influenzano la crescita della foresta, come ad esempio \u00e8 il caso della Jacuzia che vede le temperature minime invernali scendere anche sotto i -60\u00a0\u00b0C; nonostante le temperature estive relativamente elevate, quindi, il sottosuolo rimane permanentemente gelato (permafrost) ad eccezione di uno \"strato attivo\" profondo non pi\u00f9 di un metro, un metro e mezzo. Gli alberi non riescono ad approfondire le radici e la foresta appare pi\u00f9 rada, stentata, con altezza minore.\nPer quanto riguarda le specie, sono quelle caratteristiche delle foreste di conifere: larici (\"Larix sibirica\"), abeti rossi, pini di varie specie, oltre ad alcune latifoglie resistenti come betulla e pioppo (soprattutto la specie \"tremula\"). Il \"sottobosco\" \u00e8 magro, vista anche la povert\u00e0 dei suoli e il clima freddo.\nLa fauna, analogamente a quanto succede nella tundra, \u00e8 povera in specie: fra i carnivori maggiori sono il lupo, la lince e, peculiarit\u00e0 della taiga siberiana, la tigre siberiana e il leopardo dell'Amur; sono presenti e importanti inoltre anche orsi e renne, oltre agli uccelli, prevalentemente migratori.\nIl suolo pi\u00f9 rappresentativo dell'ambiente taiga \u00e8 il cosiddetto podzol, identificato con questo nome nella classificazione FAO e con il nome di spodosol nella Soil Taxonomy; si tratta di un suolo acido, a causa della decomposizione degli aghi delle conifere, con lisciviazione di ossidi e idrossidi del ferro che causano la presenza di orizzonti colorati al di sotto di altri invece schiariti e impoveriti. Anche dove non compare questa tipologia di suolo, i terreni della taiga sono comunque poveri e sottili, a causa delle basse temperature che rallentano molto i processi biologici. I suoli podzolici tipici trapassano gradualmente, andando verso la steppa, nelle cosiddette \"terre grigie\" di transizione.\nLa steppa.\nLa steppa \u00e8 l'altro ambiente tipicamente russo: una larga fascia di territorio, estesa immediatamente a sud della fascia della foresta boreale, dove le precipitazioni non sono abbondanti e le estati sono sufficientemente calde da provocare una certa aridit\u00e0 che impedisce lo sviluppo della foresta. La steppa russa si estende nelle zone ciscaucasiche, fra Ucraina e Kazakistan, per continuare nella Siberia meridionale ai confini con Kazakistan e Cina, fino alla Manciuria.\nLe steppe hanno una lunga tradizione di sfruttamento agricolo, dato dal fatto che i suoli della steppa sono i pi\u00f9 fertili della terra: i \u010dernoz\u00ebm (\"terra nera\"), molto spessi e quasi neri, ricchi di sostanza organica fino a profondit\u00e0 di parecchi decimetri (orizzonti \"olorganici\").\nNon mancano tuttavia i problemi: i campi, se coltivati estensivamente, venivano lasciati per lunghi periodi dell'anno nudi: i forti venti invernali e \nprimaverili asportavano cos\u00ec grandi quantit\u00e0 e spessori di terra fertile, non pi\u00f9 trattenuta dalla cotica erbosa, in un fenomeno simile alle Dust Bowl, le tempeste di polvere che hanno colpito le Grandi Pianure degli Stati Uniti negli anni '30 del XX secolo. Anche qui, di conseguenza, si sono resi necessari, nei decenni passati, grossi lavori per scongiurare la perdita irreparabile della risorsa suolo. In aggiunta le precipitazioni sono, oltre che scarse, irregolari: il fiume Volga segna un confine tra la zona sufficientemente umida, che offre garanzie di sfruttamento, dalla zona subarida, colpita di frequente da disastrose siccit\u00e0.\nLa zona steppica, intorno al Mar Caspio, trapassa lentamente nel subdeserto: il delta del Volga \u00e8 un'oasi di verde in una zona altrimenti secca; i \"\u010dernoz\u00ebm\", le terre nere della steppa, trapassano in suoli pi\u00f9 chiari, con meno sostanza organica: il nero diventa marrone chiaro e, in alcuni siti, compaiono efflorescenze saline (nella tradizione pedologica russa, si parla di \"solon\u010dak\" e \"solonetz\").\nLa foresta temperata.\nNelle zone pi\u00f9 meridionali del bioma taiga, dove le precipitazioni sono tuttavia piuttosto consistenti, si estende la zona di foresta temperata russa. Geograficamente le fasce interessate da questo bioma si estendono alle due estremit\u00e0 del territorio russo: una si rileva nell'estremo ovest, in una vasta zona che dal bacino di Mosca si allarga verso sudovest, arrivando a toccare i confini con la Bielorussia e la Lituania e proseguendo oltre fino al territorio dell'exclave di Kaliningrad; l'altra si estende su parte del Territorio del Litorale, nell'estremo oriente ai confini con Cina e Corea.\nLa vegetazione \u00e8 composta prevalentemente da specie decidue: compaiono quindi querce, aceri, tigli di varie specie. Le foglie di queste piante si depositano sul terreno, formando una spessa lettiera che, a differenza di quella della taiga, non \u00e8 acidificante. Per questo motivo, il sottobosco \u00e8 molto ricco; inoltre, venendo meno l'abbondanza di composti acidi non si ha pi\u00f9 lo sviluppo di suoli podzolici, che vengono sostituiti dai \"suoli bruni\" forestali.\nAll'interno di questa zona si ritrova l'unico \"angolino tiepido\" della Russia: la costiera settentrionale del Mar Nero, riparata a nord da basse montagne, ha un clima e un paesaggio assolutamente inaspettati. Gelo e neve sono sporadici e le masse di aria mediterranee portano un clima mite sconosciuto pressoch\u00e9 in tutto l'immenso territorio russo. L'ambiente non \u00e8 per\u00f2 propriamente mediterraneo, dato che manca la stagione secca estiva conformemente alle caratteristiche del cosiddetto \"clima pontico\": la vegetazione \u00e8 dunque lussureggiante, e non povera e xerofila come nel Mediterraneo pi\u00f9 \"tipico\" (in questo senso questo ambiente viene definito \"subtropicale\").\nTutta la zona \u00e8 stata perci\u00f2 oggetto di intenso sfruttamento turistico, fin dall'epoca zarista e, pi\u00f9 massicciamente, durante l'epoca sovietica.\nL'impatto antropico.\nL'impatto antropico sugli ecosistemi della Russia risente di due fattori principali, fra loro contrapposti: da un lato la debole (o debolissima, in alcuni casi nulla) presenza umana, dall'altro la pesante eredit\u00e0 del passato sovietico, in cui grande importanza era data allo sviluppo industriale a tappe forzate, senza interesse per le questioni di salvaguardia dell'ambiente."}
{"id": "1248289", "revid": "122943015", "url": "https://it.wikipedia.org/wiki?curid=1248289", "title": "Lancia D25", "text": "La Lancia D25 \u00e8 un'automobile da competizione realizzata dalla casa torinese Lancia nel biennio 1954/55.\nIl contesto.\nTra la fine del 1953 ed i primi mesi del 1954 la Lancia, constatato che la potenza delle D24 da 3,3 litri \u00e8 insufficiente a fronteggiare la concorrenza, mette allo studio un motore di maggior cilindrata (3,7 litri) - denominato D25 - che, montato su una D24, debutta senza troppa fortuna il 27 giugno 1954 al Gran Premio di Porto. Naturalmente il progetto D25 non si limita ad un innalzamento della cilindrata del motore, ma \u2013 nelle intenzioni \u2013 dovrebbe investire quasi tutte le parti meccaniche della vettura. Per\u00f2 questo progetto non procede con le necessarie rapidit\u00e0 e determinazione in quanto il secondo semestre del 1954 \u00e8 caratterizzato da una buona dose di incertezza circa la futura attivit\u00e0 sportiva della casa torinese. Bisogna considerare che il 1954 \u00e8, per la Lancia, un anno \u201cdifficile\u201d: le vendite dell'Aurelia (malgrado il lancio della seconda serie berlina) procedono a rilento, mentre quelle della pi\u00f9 recente Appia non raggiungono i numeri sperati, segno evidente che i successi delle D23 e D24 in campo internazionale non hanno aiutato ad incrementare i volumi di vendita delle vetture di serie, e Gianni Lancia, gi\u00e0 alle prese con le problematiche legate alla D50 di Formula Uno, comincia a pensare seriamente all'ipotesi di un abbandono delle gare per vetture \u201csport\u201d e, primo passo in tale direzione, riduce - o quanto meno centellina - i notevoli investimenti che la realizzazione del progetto D25 sembra richiedere. La D25 debutta comunque al Tourist Trophy del settembre 1954. Si tratta per\u00f2 di una vettura, esteticamente assai simile alla precedente D24, poco diversa dalla progenitrice anche per quanto concerne le altre caratteristiche tecniche. A parte alcune modifiche al telaio resesi indispensabili per ospitare il nuovo motore, si rilevano variazioni nelle sospensioni. Varia anche la misura del passo: delle tre vetture assemblate inizialmente, due presentano un passo allungato (cm 245 anzich\u00e9 240) ed una, al contrario, un passo accorciato (cm 230).\nDopo la disputa del Tourist Trophy lo sviluppo della D25 si arresta: ad una settimana di distanza dalla deludente prova inglese, pare (taluni sostengono si trattasse di una D24) che una D25, affidata ad Eugenio Castellotti, abbia disputato e vinto una corsa in salita in Italia (la Bologna-Raticosa), poi la scomparsa definitiva dalla scena.\nAll'inizio del 1955, forse pi\u00f9 che altro per venire incontro ad uno specifico desiderio di Alberto Ascari che avrebbe voluto partecipare alla Carrera Panamericana di fine anno, si vara la costruzione di un esemplare speciale di D25 munito di una diversa carrozzeria - sempre dovuta a Pininfarina \u2013 caratterizzata da una calandra anteriore pi\u00f9 bassa e pi\u00f9 larga. La morte di Alberto Ascari (26 maggio 1955) e l'inatteso annuncio di cancellazione della \"Carrera\" da parte del Governo Messicano, segna la fine inesorabile della D25. L'esemplare allestito, quasi completo, viene in qualche modo ultimato e subito relegato nel Museo Lancia.\nStoria e caratteristiche.\nCome gi\u00e0 s'\u00e8 pi\u00f9 volte detto, il debutto della D25 avviene \u2013 relativamente al propulsore \u2013 il 27 giugno 1954 in occasione del Gran Premio di Porto, gara cui partecipa una D24 adattata per ospitare il nuovo motore, sempre a 6 cilindri a V di 60\u00b0, ma con cilindrata innalzata a cmc 3749,69 (alesaggio mm 93,00 - corsa mm 92,00). Rispetto al D24, il motore D25 - che alla fine ha un peso solo lievemente superiore ed un ingombro maggiore di 10\u00a0cm in lunghezza - ha un monoblocco con diverso disegno di fusione ed un sistema di lubrificazione modificato, ma le altre sue caratteristiche non differiscono sostanzialmente, se non nella riduzione dell'angolo delle valvole (66 gradi anzich\u00e9 72) e nel sovradimensionamento del diametro dei perni di banco (da mm 68 a mm 69,9 circa) e di manovella (da mm 53 a mm 57,5 circa) . Con un rapporto di compressione di 8,6:1 la potenza di questa unit\u00e0 motrice \u00e8 di circa 300/305 HP a 6500 giri/minuto. A causa del maggior ingombro longitudinale, il motore viene spostato leggermente in avanti e la scatola dello sterzo dev'essere conseguentemente modificata. Le due D25 che corrono il Tourist Trophy in settembre adottano il citato motore da 3,7 litri ma presentano anche alcune altre innovazioni nei confronti delle precedenti D24. In particolare, nel motore troviamo nuovi tubi di scarico, marmitta rinforzata, maggiorazione puleggia pompa benzina, filtro benzina e filtro olio modificati. Il differenziale \u00e8 autobloccante Lancia. La frizione monta dischi portanti guarnizioni FREN-DO 554 incollate. Le sospensioni anteriori, ridisegnate, sono oggetto di parecchie modifiche: rimangono naturalmente le ruote indipendenti e la balestra trasversale superiore (che per\u00f2 non \u00e8 pi\u00f9 portante) ma il sistema prevede ora i bracci trasversali. I freni a tamburo hanno ora 4 ganasce autofrenanti con diametro di cm 34 sia anteriormente che posteriormente e sono montati sulle ruote. Il serbatoio del carburante, in alluminio saldato, ha ora una capienza di 115 litri. Due i passi previsti: cm 230 (passo corto) su un esemplare (la D25-0002), cm 245 (passo lungo) su due esemplari (le D25-0003 e D25-0004), mentre le carreggiate misurano cm 130 anteriormente mentre posteriormente sono previsti due diversi valori (cm 126 e cm 132) ma non \u00e8 chiaro il motivo di questa differenziazione. Le gomme sono sempre di misura 6.00x16 anteriormente mentre posteriormente si passa dal 6.50x16 delle D24 al 7.00x16 delle D25. La velocit\u00e0 massima delle D25, con il rapporto al ponte pi\u00f9 \u201clungo\u201d, \u00e8 dell'ordine dei 290\u00a0km all'ora. Dopo lo sfortunato esordio al Tourist Trophy, le D25 non appaiono pi\u00f9 in corsa, se non alla Bolzano-Mendola dove, secondo alcune fonti, Eugenio Castellotti avrebbe vinto alla guida di una D25.\nPer completare il quadro d'assieme, occorre ricordare che il motore D25 era stato progettato in funzione di successivi sviluppi che avrebbero potuto incrementare la potenza fino a valori dell'ordine dei 340-350 HP. Due altri motori vennero studiati per equipaggiare questa vettura, un 8 cilindri a V di 90\u00b0 (alesaggio mm 82, corsa mm 88, cilindrata cmc 3717,84) ed un 6 cilindri a V di 60\u00b0 (alesaggio mm 90, corsa mm 97, cilindrata cmc 3702,53): entrambi vennero presto accantonati. Una variante del motore D25, studiata in previsione dell'eventuale partecipazione alla Carrera Panamericana - prevedeva invece la riduzione della cilindrata originaria - da cmc 3749,69 a cmc 3464,39 - mediante la riduzione del valore della corsa del cilindro (da mm92 a mm 85, fermo restando i 93\u00a0mm di alesaggio). Una D25 munita di questo motore, viene collaudata l'8 ottobre 1954 da Luigi Villoresi sul circuito sanremese di Ospedaletti, ma la prova si conclude con un incidente causato dal guasto dello sterzo: il pilota ne esce illeso, ma la vettura riporta alcuni danni. A quanto risulta, questa \u00e8 davvero l'ultima uscita di una D25, dal momento che la Lancia decide di non partecipare alla Carrera Panamericana e che di l\u00ec a poco comunicher\u00e0 ufficialmente il ritiro da questo genere di competizioni.\nNumerazioni e storia dei singoli esemplari.\nPeriodo di costruzione.\n1954/55\nModello.\nTipo D25, spider competizione, con guida a destra\nMotore.\nTipo D25 da 3,7 litri\nNumerazione, \u201cstoria\u201d e \u201cvicissitudini\u201d dei singoli autotelai.\nTelaio #D25-0001.\nSi tratta in realt\u00e0 della #D24-0001, una macchina il cui curriculum \u00e8 particolarmente complicato: immatricolata la prima volta il 20-8-53 con targa TO151241; il 30 agosto 1953 debutta alla 1000\u00a0km del Nurburgring (Piero Taruffi/Robert Manzon), poi corre il Gran Premio Supercortemaggiore (Piero Taruffi); non fa parte della spedizione per la Carrera Panamericana del novembre 1953; nel 1954 disputa la 12 Ore di Sebring (Luigi Valenzano/Porfirio Rubirosa), la Targa Florio (Eugenio Castellotti); poi viene destinata ad ospitare il motore D25 per i collaudi (in quelle occasioni \u00e8 ritargata TO158156) e partecipa con Alberto Ascari (munita appunto del motore D25), al Gran Premio di Porto; con il motore 3,3 litri termina la carriera (pilotata da Piero Taruffi) in due gare organizzate in Sicilia, alla Catania-Etna ed alla Coppa D'Oro a Siracusa. In ultima analisi, non pu\u00f2 essere considerata come esemplare di D25.\nTelaio #D25-0002.\nNasce dalla \u201ctrasformazione\u201d della #D24/0006, una D24 costruita ex novo nel febbraio 1954 in vista della partecipazione alla Mille Miglia, targata il 26-4-54 (TO162250), dovrebbe partecipare alla Mille Miglia 1954 con Alberto Ascari, ma la macchina \u00e8 oggetto di un \u201ctrapianto\u201d di motore e cambio (per cui motore e cambio di questa 0006 vengono spostati sulla 0002 (ex 0004), di nascosto da Ascari) ;dopo la Mille Miglia la vettura viene \u201caccantonata\u201d e successivamente \u201ctrasformata\u201d in D25 (viene numerata D25-0002 e riceve la targatura TO 158157 in data 11/2/1954); partecipa con Juan Manuel Fangio/Eugenio Castellotti al Tourist Trophy 1954. Forse \u00e8 la vettura vittoriosa con Eugenio Castellotti alla Bologna-Raticosa 1954. Forse \u00e8 l'esemplare che nel 1955 venne munito di una nuova carrozzeria con mascherina frontale abbassata ed allargata.\nTelaio #D25-0003.\nNasce dalla \u201ctrasformazione\u201d della #D24/0007, una D24 costruita ex novo nel febbraio 1954 in vista della partecipazione alla Mille Miglia, targata il 26-4-54 (TO162251); partecipa alla Mille Miglia 1954 con PieroTaruffi; dopo la Mille Miglia la vettura viene \u201caccantonata\u201d e successivamente \u201ctrasformata\u201d in D25 (viene numerata D25-0003 e riceve la targatura TO 158289 in data 8/3/1954); \u00e8 spedita al Tourist Trophy 1954 come \u201cmuletto\u201d.\nTelaio #D25-0004.\nNasce dalla \u201ctrasformazione\u201d della #D24/0008, una D24 costruita ex novo nel febbraio 1954 in vista della partecipazione alla Mille Miglia, targata il 26-4-54 (TO162249): partecipa alla Mille Miglia 1954 con Eugenio Castellotti; dopo la Mille Miglia la vettura viene \u201caccantonata\u201d e successivamente \u201ctrasformata\u201d in D25 (viene numerata D25-0004 e riceve la targatura TO 168656 in data 27/8/1954); partecipa con Ascari/Villoresi al Tourist Trophy 1954.\nUnit\u00e0 costruite.\nNe risultano stimate 3. Difficile definire con certezza gli esemplari effettivamente costruiti, considerate le numerose ri-numerazioni e ri-targature (che potrebbero essere maggiori e/o diverse rispetto a quelle soprariportate)\nL'attivit\u00e0 sportiva.\nNarrare la storia agonistica della D25 \u00e8 presto fatto: l'amaro debutto avviene al Tourist Trophy l'11 settembre 1954, dove entrambe le vetture scese in gara sono costrette al ritiro. La disfatta accelera la decisione - peraltro gi\u00e0 nell'aria - di abbandonare le corse internazionali per vetture sport. Pare poi che una D25, guidata da Eugenio Castellotti, abbia partecipato, il 19 settembre, alla corsa in salita Bologna-Passo della Raticosa ed abbia vinto: alcune fonti, tuttavia, indicano in D24 anzich\u00e9 D25 il modello di vettura pilotata dal lodigiano. Resta da dire che, nei primi mesi del 1955, forse pi\u00f9 che altro per venire incontro ad uno specifico desiderio di Alberto Ascari che avrebbe voluto partecipare alla Carrera Panamericana di fine anno, si vara la costruzione di un esemplare speciale di D25 munito di una diversa carrozzeria - sempre dovuta a Pininfarina \u2013 caratterizzata da una calandra anteriore pi\u00f9 bassa e pi\u00f9 larga: la morte di Alberto Ascari (26 maggio 1955) segna la fine inesorabile e definitiva della D25, (l'esemplare allestito, quasi completo, viene in qualche modo ultimato e subito relegato nel Museo Lancia, dove tuttora si trova).\nIrlanda del Nord, 1954, 11 settembre, XXI R.A.C. (Royal Automobile Club) Tourist Trophy.\nDopo quattro gare (Buenos Aires, Sebring, Mille Miglia e Le Mans) la situazione di classifica del Campionato Internazionale Marche Vetture Sport vede la Lancia staccata di soli 8 punti dalla Ferrari (Ferrari 22 punti, Lancia 14) per cui, mancando ancora due prove al termine (Tourist Trophy e Carrera Panamericana), l'assegnazione del titolo \u00e8 assolutamente aperta. Su queste basi, malgrado ormai nel settore agonistico-sportivo l'attivit\u00e0 della Casa torinese sia concentrata pi\u00f9 sullo sviluppo della monoposto di Formula Uno (la D50) che non sulla preparazione delle macchine da impiegare nelle corse della categoria sport, viene deciso di scendere in campo con quattro macchine per contrastare le Ferrari nel R.A.C. Tourist Trophy, in calendario a Dundrod in Irlanda l'11 settembre 1954. La \u201cspedizione\u201d oltralpe, contrariamente alla consuetudine Lancia, appare un po' raffazzonata ed improvvisata. In ogni caso, vengono fatte debuttare due nuove D25 da 3,7 litri (affidate ad Alberto Ascari/Luigi Villoresi ed a Juan Manuel Fangio/Eugenio Castellotti) ma, fortunatamente, in Irlanda vengono anche spedite due \u201ctradizionali\u201d D24 da 3,3 litri (destinate a Piero Taruffi/Roberto Piodi e Robert Manzon/Luigi Valenzano), che in ultima analisi saranno le macchine che salveranno l'onore della Marca. E veniamo alla corsa. Malgrado la squadra Ferrari risulti decimata dalle defezioni ed in gara rimanga una sola macchina \u201cufficiale\u201d , la 3 litri 4 cilindri di Mike Hawthorn/Maurice Trintignant, le quattro Lancia non riescono a tenere il passo della macchina rivale e devono accontentarsi delle piazze d'onore. Le D25 accusano problemi di stabilit\u00e0 determinati dalla insufficiente messa a punto delle nuove sospensioni anteriori e frequenti bloccaggi dei freni. A poco servono i cambi di pilota (consentiti dal regolamento) che in casa Lancia vengono messi in atto (Fangio \u201caccoppiato\u201d a Taruffi, Castellotti a Manzon). E comunque ci si mettono i ritiri: le due D25 sono costrette alla resa (avaria motore per Fangio al 15\u00ba giro, guasto al differenziale per Ascari al 70\u00ba giro) e le D24 non riescono a far meglio che classificarsi al 2\u00ba ed al 3\u00ba posto della graduatoria assoluta di velocit\u00e0, dietro alla Ferrari 3 litri (che, con Mike Hawthorn, segna anche il giro pi\u00f9 veloce della giornata). Lungo un tratto del percorso, le Lancia vengono cronometrate sul chilometro lanciato ed ottengono un risultato discreto: la migliore delle D24, guidata da Piero Taruffi, supera di poco i 226\u00a0km all'ora, mentre la D25 di Alberto Ascari sfiora i 233\u00a0km all'ora. Il risultato finale della corsa delude fortemente Gianni Lancia, che \u00e8 tentato di non partecipare all'ultima prova del Campionato Internazionale Vetture Sport, la Carrera Panamericana. Il colpo di grazia reca la data dell'8 ottobre 1954, giorno in cui Luigi Villoresi collauda una D25 con il motore da 3,5 litri sul circuito sanremese di Ospedaletti: la prova si conclude con un incidente causato dal guasto dello sterzo. Il pilota ne esce illeso, ma la vettura riporta alcuni danni. A quanto risulta, questa \u00e8 davvero l'ultima uscita di una D25, dal momento che la Lancia decide di non partecipare alla Carrera Panamericana e di li a poco comunicher\u00e0 ufficialmente il ritiro da questo genere di competizioni.\nItalia, 1954, 19 settembre, VII Bologna-Passo della Raticosa.\nMalgrado in casa Lancia si mediti l'abbandono delle grandi competizioni per le vetture della categoria sport, viene proseguita la partecipazione delle D24/D25 alla corse minori che si svolgono in ambito nazionale. Domenica 19 settembre, troviamo infatti due Lancia sport impegnate (vittoriosamente) in altrettante cronoscalate: una D24 \u00e8 impegnata, con Piero Taruffi, alla Catania-Etna, mentre una D25 corre invece in quel di Bologna, nelle mani di Eugenio Castellotti. Per dovere di cronaca (e per amore di verit\u00e0 storica) occorre precisare che secondo alcune fonti anche la macchina di Castellotti \u00e8 del tipo D24 (TO 158156). L'affermazione di Eugenio Castellotti non \u00e8 affatto facile, dal momento che l'agile Maserati A6GCS/53 spider, condotta magistralmente dal giovane bolognese Cesare Perdisa (ottimo conoscitore del percorso), si comporta oltre le aspettative, piazzandosi al secondo posto assoluto con un distacco davvero minimo (5\u201d2/10) ove si consideri la lunghezza della gara (oltre 40\u00a0km) e soprattutto il fatto che la Maserati ha una cilindrata (2 litri) che \u00e8 poco pi\u00f9 della met\u00e0 di quella della D25 (3,7 litri)."}
{"id": "1248291", "revid": "287204", "url": "https://it.wikipedia.org/wiki?curid=1248291", "title": "Kalamos (Attica)", "text": "Kalamos () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 5.468 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Oropos."}
{"id": "1248292", "revid": "15756", "url": "https://it.wikipedia.org/wiki?curid=1248292", "title": "Res gestae divi Augusti", "text": "Le Res gestae divi Augusti, cio\u00e8 \"Le imprese del divino Augusto\", o Index rerum gestarum, sono un resoconto redatto dallo stesso imperatore romano Augusto prima della sua morte e riguardante le opere che comp\u00ec durante la sua lunga carriera politica. Il testo ci \u00e8 giunto inciso in latino e in traduzione greca sulle pareti del tempio di Augusto e della dea Roma (\"Monumentum Ancyranum\") ad Anc\u00ecra (latino \"Ancyra\"), l'odierna Ankara in Turchia.\nL'originale e le copie sopravvissute.\nSecondo le volont\u00e0 dello stesso Augusto, espresse nel rotolo contenente le sue imprese e da lui affidato alle Vestali assieme al testamento, alle disposizioni per il suo funerale e ad un bilancio dello stato redatto un anno prima di morire, il testo delle Res Gestae doveva essere inciso su tavole di bronzo da porre davanti alla sua tomba, il Mausoleo. Il luogo scelto da Augusto aveva una valenza fortemente simbolica. Al di l\u00e0 della struttura di ascendenza ellenistica del Mausoleo, dominato dalla statua di Augusto e prossimo all'Ara pacis, va ricordato che prima del principe vi erano stati sepolti tutti coloro che in qualche modo erano legati alla nuova dinastia - Marco Claudio Marcello, Agrippa, Druso maggiore, la sorella Ottavia, Lucio e Gaio Giulio Cesare, i carissimi nipoti designati alla successione. Il luogo ideale nel quale esporre le Res Gestae, grazie al quale il lettore sarebbe stato indotto, non solo dalle parole, ma anche dal contesto architettonico, a non distinguere la storia dalle imprese private e la memoria pubblica da quella privata.\nOltre al testo di Ancira (l'attuale Ankara), si conoscono copie epigrafiche frammentarie provenienti dalla medesima provincia di Galazia (che insieme alla Giudea fu l'unica annessione orientale di Augusto), ovvero da Antiochia (testo latino) a poca distanza da Yalva\u00e7, da Apollonia (versione greca), identificata nel sito dell'attuale villaggio di Uluborlu, localit\u00e0 entrambe a non molta distanza da Ankara. Aree lontane dalla costa dell'Asia minore e non molto ellenizzate, mentre nessuna copia da Efeso o Pergamo. Ci\u00f2 pu\u00f2 essere spiegato col fatto che Augusto volesse dare alla regione asiatica interna (cos\u00ec frammentata in realt\u00e0 culturali, sociali e religiose diverse) un assetto politico stabile, basato sul riconoscimento del potere di Roma e di Augusto, il suo tramite. Non stupisce perci\u00f2 che le Res Gestae fossero incise sul tempio dedicato al culto imperiale: piccole citt\u00e0, come Apollonia, Ancira, Antiochia di Pisidia erano pertanto unite dal filo conduttore del culto di Augusto e, quindi, delle sue imprese.\nQuanto al testo pi\u00f9 completo, quello di Ancira, esso fu riconosciuto per la prima volta nel 1555 da Ogier Ghiselin de Busbecq, ambasciatore di Ferdinando I d'Asburgo presso Solimano il Magnifico. Gi\u00e0 lo scopritore lamentava dello scadente stato di conservazione del testo, che credeva inciso sui muri della residenza del governatore provinciale. L'indagine archeologica moderna ha invece dimostrato con certezza che l'edificio era un tempio dedicato a Roma ed Augusto, che un tempo, secondo le opinioni pi\u00f9 recenti, sarebbe stato edificato in origine in onore della Grande Madre dell'Anatolia. La scelta di non edificare un nuovo tempio avrebbe collegato strettamente il culto di Roma a quello verso la divinit\u00e0 pi\u00f9 antica della regione.\nDell'originario tempio dedicato ad Augusto e Roma, si conservano ora solo il pronao e le due pareti laterali, una delle quali presenta uno squarcio di notevoli dimensioni. All'interno del pronao, a sinistra e a destra, \u00e8 inciso il testo latino dell'iscrizione disposto simmetricamente in sei colonne di scrittura, per un'altezza di 2,70 m e larghezza di 4 m. La traduzione greca si sviluppa all'esterno, lungo la parete laterale intatta della cella, ordinata su 19 colonne, alte circa 1,25 m. I ruderi del tempio misurano ancora 12 m di altezza e 32,50 m di lunghezza. Nel 1997 \u00e8 stato lanciato un grido d'allarme per lo stato di conservazione del testo, ormai ampiamente illeggibile, affinch\u00e9 non vada perduta la memoria di Augusto: l'allarme \u00e8 stato accolto dall'Universit\u00e0 degli Studi di Trieste che ha attivato il \"Progetto Ancyra\", finalizzato alla messa in sicurezza del tempio e alla conservazione dell'iscrizione.\nFunzione e testo delle \"Res Gestae\".\nNon \u00e8 facile capire a quale genere letterario appartengano le \"Res Gestae\": testamento politico, resoconto, memoria, autobiografia, iscrizione sepolcrale, \"memoriae vitae\". In uno stile volutamente stringato e senza concessioni all'abbellimento letterario, Augusto riportava gli onori che gli erano stati via via conferiti dal Senato e dal popolo romano e per quali servizi da lui resi, le elargizioni e i benefici concessi con il suo patrimonio personale allo stato, ai veterani e alla plebe, e i giochi e rappresentazioni dati a sue spese, e infine gli atti da lui compiuti in pace e in guerra. Lo scrupolo con cui elenca le cariche religiose \u00e8 indice di un nascente processo di sacralizzazione del potere, che trova espressione anche nel titolo di \"augustus\" (\"degno di venerazione\"), ottenuto dal Senato.\nAugusto parla di s\u00e9 in prima persona. Si serve di periodi brevi, dalla struttura paratattica; il lessico \u00e8 concreto e lascia al lettore la possibilit\u00e0 di cogliere immediatamente il testo. La data di composizione \u00e8 data dallo stesso Augusto, quando afferma di essere nel settantaseiesimo anno, cio\u00e8 nel 14 d.C., essendo nato nel 63 a.C. Dato che nel capitolo 4 \u00e8 presente il riferimento alla trentasettesima tribunicia potestas conferitagli nel giugno del 14 d.C. e visto che egli mor\u00ec nell'agosto del medesimo anno, \u00e8 lecito ritenere che Augusto abbia completato la redazione delle \"Res Gestae\" nelle ultime settimane di vita. Il documento non menziona il nome dei nemici e neppure di nessun membro della sua famiglia, ad eccezione dei successori designati, Agrippa, Gaio e Lucio Cesari e Tiberio.\nI modelli a cui Augusto si rifece sono a Roma la colonna di Gaio Duilio, vincitore dei cartaginesi nel 260 a.C. a Milazzo, esposta nel Foro di Augusto; la tavola, scritta in prima persona, che commemorava le strade fatte costruire da Publio Popilio Lenate, console del 132 a.C.; nonch\u00e9 l'iscrizione fatta porre da Annibale nel tempio di Giunone Licinia a Capo Colonna L'aspetto ellenizzante tuttavia pare evidente nell'esaltazione di un capo di Stato, che per\u00f2 trova un sincretismo con concetti romani, tanto da produrre comunque l'impressione di essere di fronte ad un uomo d'eccezione, che compie cose non accessibili agli esseri comuni. Nelle province, soprattutto orientali, veniva perseguita una continuit\u00e0 con sovrani cosmocratici, come Alessandro Magno o Dario I; a Roma, al contrario, Augusto si ricollegava agli Scipioni, a Pompeo, a Cesare pur, in qualche modo, superandoli. Con le Res Gestae, quindi, sia un uomo colto della nobilitas che un orientale o un semplice membro della plebe urbana trovava modo di comprendere il messaggio che il primo imperatore divinizzato, non a caso figlio del Divo Giulio, lasciava ad intendere.\nAugusto racconta che all'et\u00e0 di 19 anni costitu\u00ec un esercito a sue spese e con la benedizione del Senato. Nello stesso anno fu eletto console. Con questi mezzi riusc\u00ec ad esiliare e punire gli assassini di Giulio Cesare, suo padre adottivo (1-3). Questi passi delle \"Res Gestae\" mostrano i cardini dell'ideologia augustea. Ottaviano, uscito vincitore dalle guerre civili, impone la propria lettura storica: il suo intervento nelle guerre civili non \u00e8 di parte, ma in difesa e per conto del Senato e dello stato romano. I provvedimenti e la guerra contro gli uccisori di Cesare, da cui Ottaviano era stato adottato, sono un atto di diritto e di piet\u00e0 filiale.\nTuttavia Augusto stesso omette alcuni avvenimenti: cita la sua elezione a Console, poich\u00e9 erano morti entrambi i consoli. Ma non specifica che i consoli erano morti in guerra con lui e aveva vinto la guerra e imposto al Senato la sua elezione marciando su Roma armato. Tralascia inoltre di citare contro chi aveva combattuto, cio\u00e8 Marco Antonio, per nascondere le sue posizioni ambigue verso costui: infatti in un primo momento lo combatt\u00e9, poi lo nomin\u00f2 triumviro insieme a lui e infine lo sconfisse ad Azio.\nVengono quindi raccontate le sue conquiste militari e si ricorda l'atteggiamento verso i popoli vinti, ai quali era concesso di continuare a seguire i propri costumi e di mantenere le precedenti forme di governo purch\u00e9 pagassero i tributi a Roma.\nSono ricordate poi le onorificenze avute per i suoi successi militari, quindi vengono elencate le cariche e le dignit\u00e0 accettate (5-7), infine le cariche sacerdotali, poste in ordine gerarchico. C'\u00e8 quindi spazio per l'attivit\u00e0 politica: revisione delle liste di patrizi, censimenti, leggi a favore della moralizzazione della vita politica e privata.\nI capitoli 15-23 formano la sezione dedicata alle \"impensae\" sostenute dal principe con risorse attinte dal suo patrimonio privato.\nDal capitolo 19 al capitolo 24 sono elencate le spese effettuate per la costruzione o il restauro di edifici pubblici, templi, acquedotti, strade, ponti, nonch\u00e9 alla restituzione dell'oro coronario offertogli dai municipi e dalle colonie per i suoi trionfi.\nDal capitolo 25 d\u00e0 inizio all'ultima sezione delle \"Res Gestae\", riservata alla narrazione delle imprese propriamente dette: prima la lotta contro i pirati, quindi la guerra civile, i \"bella externa\" (Gallia, Spagna, Germania, Etiopia, Egitto). Il capitolo 28 \u00e8 dedicato alle colonie militari.\nIl cap. 29 al recupero delle insegne militari perse da vari comandanti nelle lotte contro i Parti.\nI capitolo 31-33 raccontano il rapporto del principe con regni lontani: India, Medi, Parti.\nIl capitolo 34 \u00e8 di importanza assoluta per la storia della genesi del principato: sono elencati tutti i titoli e gli onori a lui conferiti a partire dal 27 a.C. Fondamentale nell'ideologia politica del principato il concetto che Ottaviano definisce di \"auctoritas\" e \"potestas\" (\"autorit\u00e0\" e \"potere\"). L'elenco delle cariche ricoperte e di quelle offerte, ma non accettate, mostra il potere di acquisto a Roma e fa luce sulla situazione di asservimento della classe dirigente.\nLa chiusa celebre termina (cap. 35) con l'indicazione della data di composizione \"scrissi questo all'et\u00e0 di 76 anni\".\nTesto latino e traduzione delle \"Res Gestae\" dal \"Monumentum Ancyranum\".\nIl testo si compone di un'introduzione, 35 paragrafi raggruppabili in 3 sezioni, e un'appendice."}
{"id": "1248299", "revid": "110157", "url": "https://it.wikipedia.org/wiki?curid=1248299", "title": "Kalyvia Thorikou", "text": "Kalyvia Thorikou () \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 12.202 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Saronikos.\nil toponimo deriva da \u039a\u03b1\u03bb\u03b9\u03cd che richiama l'antica funzione di insediamento militare d'avvistamento (il toponimo si ripete in Italia nelle torrette di costruzione Messapica come Ceglie.\nKalivia \u00e8 circondata da montagne, i campi per l'agricoltura si concentrano nella vallata all'interno del terrirotio del comune. Tra le montagne \u00e8 noto l'Imetto a Nord-Ovest ed il Penteli situato a Nord.\nDagli anni '70 agli '90 l'insediamento umano \u00e8 stato prevalentemente rurale, il piccolo centro ha vissuto un modesto fenomeno di urbanizzazione tra il 1980 ed il 1990."}
{"id": "1248301", "revid": "697352", "url": "https://it.wikipedia.org/wiki?curid=1248301", "title": "Manuel Ignacio de Vivanco", "text": "\u00c8 stato Presidente del Per\u00f9 dal 20 marzo 1843 al 17 giugno 1844."}
{"id": "1248304", "revid": "1534511", "url": "https://it.wikipedia.org/wiki?curid=1248304", "title": "Trattato di Kalisz (1343)", "text": "Il trattato di Kalisz (; ) fu un trattato di pace firmato l'8 luglio 1343 dal Re Casimiro III il Grande del Regno di Polonia e dall'Ordine teutonico. La Polonia riconquist\u00f2 la Cuiavia e la Terra di Dobrzy\u0144 (Dobrin), ma in cambio perse la Terra di Che\u0142mno e altri territori a favore dei Cavalieri.\nContesto.\nIl trattato concluse formalmente la guerra polacco-teutonica cominciata nel 1326. Pose fine agli annosi scontri diplomatici sulla Pomerelia compresa Danzica che portarono alla guerra. Quest'area era in possesso dell'Ordine teutonico dal 1308, che la vedeva propria di diritto dal trattato di Soldin (1309) insieme alla marca di Brandeburgo. Nel trattato di Kalisz, il re Casimiro III, giur\u00f2 di non rivendicare la Pomerelia, la Terra di Che\u0142mno e la terra di Micha\u0142\u00f3w. In cambio, Casimir III riottenne la Cuavia e la terra di Dobrin, che fu conquistata dall'Ordine teutonico tra il 1329 e il 1332. L'accordo conferm\u00f2 anche sette citt\u00e0: Pozna\u0144 e Kalisz nella Grande Polonia, W\u0142oc\u0142awek e Brze\u015b\u0107 Kujawski nella Cuiavia, nonch\u00e9 Cracovia, Sandomierz e Nowy S\u0105cz nella Piccola Polonia.\nIl trattato prevedeva concessioni territoriali da parte della Polonia, ma andava firmato dal punto di vista della ragion di stato polacca. Nonostante il verdetto della Curia romana di Avignone nel processo di Varsavia del 1339, il quale affermava che alla Polonia appartenevano, non solo la Cuavia e la terra di Dobrin, ma anche la Pomerelia compresa Danzica, la Terra di Che\u0142mno e la terra di Micha\u0142\u00f3w, lo stato dell'ordine teutonico decise di non cedere quei territori.\nLascito.\nDopo il trattato, sebbene la Pomerelia rimase contesa, seguirono 66 anni di pace tra il Regno di Polonia e l'Ordine teutonico, fino a quando il conflitto scoppi\u00f2 nuovamente nella guerra polacco-lituano-teutonica del 1409. Con il trattato di Toru\u0144 del 1466, la Corona del Regno di Polonia riprese le terre della Pomerelia, che furono allora incorporate nella Prussia reale."}
{"id": "1248305", "revid": "186135", "url": "https://it.wikipedia.org/wiki?curid=1248305", "title": "Starcomics", "text": ""}
{"id": "1248306", "revid": "287204", "url": "https://it.wikipedia.org/wiki?curid=1248306", "title": "Kapandriti", "text": "Kapandriti () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 2.937 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Oropos."}
{"id": "1248307", "revid": "697352", "url": "https://it.wikipedia.org/wiki?curid=1248307", "title": "Juan Francisco de Vidal", "text": "\u00c8 stato Presidente del Per\u00f9 dal 17 ottobre 1842 al 15 marzo 1843."}
{"id": "1248308", "revid": "729019", "url": "https://it.wikipedia.org/wiki?curid=1248308", "title": "Tallone", "text": "Il tallone \u00e8 l'estremit\u00e0 posteriore del piede ed \u00e8 costituito dal calcagno, una delle sette ossa del tarso. Su di esso e sul metatarso si scarica il peso del corpo, sia in posizione eretta, sia durante la deambulazione.\nStruttura.\nLa pianta del piede \u00e8 coperta da uno strato di tessuto connettivo sottocutaneo che arriva fino a 2\u00a0cm di spessore. Questo strato ha la funzione di distribuire le forze di compressione esercitate sul tallone nel movimento, e in particolare durante la fase di appoggio. Questo tessuto ha un sistema di cuscinetti che agiscono da ammortizzatori e stabilizzano la pianta del piede. I cuscinetti sono formati da tessuto fibroso coperto da uno strato di tessuto connettivo duro composto da fibre di collagene e sono saldamente fissati sia all'aponeurosi plantare che alla pelle. La pianta del piede \u00e8 una delle regioni pi\u00f9 vascolarizzate della superficie corporea.\nIl tendine di Achille \u00e8 il tendine muscolare dei tricipiti, la cui fa funzione principale \u00e8 la flessione plantare, cio\u00e8 allungare il piede verso il basso. Sono aiutati dal muscolo plantare, il cui lungo tendine \u00e8 attaccato all'osso del tallone, anche se non \u00e8 visibile.\nFunzione.\nLe forze di compressione applicate al piede sono distribuite lungo cinque raggi, tre mediali (lato dell'alluce) e due laterali (lato del mignolo). I raggi laterali si estendono sull'osso cuboide del tallone e i raggi mediali sulle tre ossa cuneiformi e sull'osso navicolare della caviglia. Poich\u00e9 l'osso della caviglia \u00e8 posizionato sopra l'osso del tallone, questi raggi sono adiacenti alle dita dei piedi e si sovrappongono vicino al tallone. Insieme formano gli archi del piede che sono ottimizzati per distribuire le forze di compressione su un terreno irregolare. Il tallone forma il punto di appoggio posteriore che insieme alle dita sopportano il peso dei carichi.\nPatologia.\nI talloni screpolati sono un problema di salute comune e possono causare infezioni. Possono essere causati dalla secchezza della pelle del piede, e dall'accumulo di pelle morta.\nAnatomia comparata.\nNei mammiferi a piedi lunghi, sia gli ungulati che quelli dotati di artigli che camminano sulle dita dei piedi (digitigradi), il tallone si trova ben al di sopra del terreno, all'apice dell'articolazione angolare ed \u00e8 noto come garretto. Nei plantigradi si appoggia al suolo. Negli uccelli, il tallone \u00e8 l'articolazione rivolta all'indietro che viene spesso scambiata con il ginocchio (il ginocchio reale degli uccelli \u00e8 nascosto sotto il piumaggio)."}
{"id": "1248311", "revid": "729019", "url": "https://it.wikipedia.org/wiki?curid=1248311", "title": "Juan Cris\u00f3stomo Torrico", "text": ""}
{"id": "1248312", "revid": "1632387", "url": "https://it.wikipedia.org/wiki?curid=1248312", "title": "Vito Schifani", "text": "Agente della scorta di Giovanni Falcone, venne ucciso nella strage di Capaci.\nBiografia.\nEra al volante della prima delle auto (una Fiat Croma) che riaccompagnavano il magistrato, appena atterrato a Punta Raisi da Roma, a Palermo. Al suo fianco si trovava l'agente scelto Antonio Montinaro, mentre sul sedile posteriore l'agente Rocco Dicillo; Falcone guidava la Croma bianca che li seguiva, sulla quale viaggiava anche la moglie Francesca Morvillo e, sul sedile posteriore, l'autista Giuseppe Costanza. Nell'esplosione, avvenuta sull'Autostrada A29 all'altezza dello svincolo per Capaci, i tre agenti morirono sul colpo, dato che la loro Croma marrone fu quella investita con pi\u00f9 violenza dalla deflagrazione, tanto da essere sbalzata dal manto stradale in un giardino di olivi a pi\u00f9 di dieci metri di distanza.\nVito Schifani aveva 27 anni e lasci\u00f2 la moglie Rosaria Costa, 22 anni, e un figlio di appena 4 mesi, Emanuele che da adulto diventer\u00e0 capitano della Guardia di Finanza. Quando, nella camera ardente allestita a Palazzo di Giustizia a Palermo, il Presidente del Senato Spadolini si avvicin\u00f2 alla vedova, lei gli disse:\nLe parole che poi Rosaria pronunci\u00f2 ai funerali del marito, di Falcone, di Morvillo e del resto della scorta fecero presto il giro dei notiziari per la disperazione ma anche lucidit\u00e0 che ne traspariva:\n\u00c8 sepolto nel Cimitero di Santa Maria dei Rotoli.\nMedia.\nLA7 il 18 maggio 2012 ha trasmesso il film \"Vi perdono ma inginocchiatevi\" di Claudio Bonivento con soggetto di Rosaria Costa Schifani (moglie dell'agente Vito Schifani) e di Felice Cavallaro, nel film \u00e8 interpretato dall'attore Vito Di Bella. Il film narra la vita dei tre poliziotti della scorta di Giovanni Falcone (Vito Schifani, Antonio Montinaro e Rocco Dicillo) e dei loro familiari, fino alla strage di Capaci con la loro drammatica fine, insieme al giudice e alla moglie.\n\u00c8 inoltre apparso in \"1992\", serie tv su Tangentopoli, dove \u00e8 interpretato da Dino Santoro.\nOnorificenze.\nNel settembre 2007 lo Stadio delle Palme di Palermo \u00e8 stato a lui intitolato, in quanto, oltre ad essere un agente, Schifani era un promettente atleta, specialista nei 400 metri."}
{"id": "1248313", "revid": "1494169", "url": "https://it.wikipedia.org/wiki?curid=1248313", "title": "Trattato di Kalisz", "text": ""}
{"id": "1248314", "revid": "729019", "url": "https://it.wikipedia.org/wiki?curid=1248314", "title": "Calcagno", "text": "Il calcagno \u00e8 l'osso pi\u00f9 voluminoso del tarso e costituisce il tallone. Si trova in posizione infero-laterale rispetto all'astragalo, l'altro osso della fila prossimale delle sette ossa tarsali.\nLe sue dimensioni considerevoli sono dovute al fatto che il peso del corpo, sia in posizione eretta sia durante la deambulazione, si scarica principalmente su di esso e sulle ossa del metatarso.\nLa parte posteriore del calcagno \u00e8 costituita da una sporgenza rugosa, abbastanza voluminosa, sulla quale si inserisce il tendine calcaneale (tendine di Achille), che origina dai muscoli del polpaccio.\nIl calcagno presenta delle faccette lisce che gli permettono di articolarsi con altre ossa tarsali come l'osso cuboide, sulla superficie antero-laterale del calcagno e l'astragalo superiormente.\nDescrizione.\nSi tratta di un osso breve dalla forma estremamente irregolare, dettata dalla sua particolare funzione meccanica e dall'attacco di numerosi legamenti e tendini muscolari. Approssimativamente si possono individuare sei facce:\nOrigini e inserzioni muscolari.\nIl calcagno \u00e8 il punto di inserzioni per tre muscoli: le due componenti del tricipite della sura, cio\u00e8 gastrocnemio e soleo, e il muscolo plantare. Questi muscoli, pur avendo una debole azione anche sull'articolazione del ginocchio, agiscono perlopi\u00f9 sulla caviglia, come flessori (plantari) del piede. Sono fondamentali nella deambulazione, nel salto e nel mantenimento della stazione eretta. Sono tutti innervati dal nervo tibiale e costituiscono la loggia posteriore dei muscoli della gamba."}
{"id": "1248317", "revid": "767487", "url": "https://it.wikipedia.org/wiki?curid=1248317", "title": "Dicco", "text": "Il dicco \u00e8, in geologia, un corpo roccioso, costituito da un'intrusione di origine ignea, generalmente ad andamento prossimo al verticale, in una fessura tra gli strati (intrusione discordante) di rocce sedimentarie; successive deformazioni tettoniche possono orientare diversamente il dicco. \nI dicchi, come le laccoliti ed i \"sills\" (o filoni-strato), appartengono alla categoria dei plutoni e le loro dimensioni spaziano tra alcuni millimetri a diversi metri in spessore e fino a molti chilometri in estensione, possono affiorare in seguito a processi di erosione. In letteratura anglosassone, oltre ai dicchi di origine magmatica si ritrovano anche i dicchi di origine clastica (\"clastic dike\"), in italiano tradotti come brecce.\nFormazione dei dicchi.\nLe camere magmatiche si formano a causa dell'incremento di temperatura legato all'attrito fra le zolle; qui le rocce subiscono delle modifiche, come ad esempio delle rotture. Si forma successivamente il magma, che contiene due fasi: una liquida, l'altra gassosa. Si crea una pressione, che spinge contro le pareti della camera, creando delle fratture: essendo il magma pi\u00f9 leggero, tende a risalire. I corpi magmatici risultanti di intrusioni magmatiche che tagliano trasversalmente le rocce incassanti sono appunto i dicchi. \nEssi tagliano le rocce preesistenti, e solitamente si trovano nelle fratture o comunque fra superfici di debolezza della copertura rocciosa. \nLa struttura delle rocce risultanti dai dicchi \u00e8 a-\"faneritica\" (cristalli di piccole dimensioni non olocristallini), derivante dal raffreddamento avvenuto alla superficie terrestre, relativamente pi\u00f9 rapido rispetto a quello avvenuto all'interno di una camera magmatica."}
{"id": "1248318", "revid": "124123", "url": "https://it.wikipedia.org/wiki?curid=1248318", "title": "Agust\u00edn Gamarra", "text": "\u00c8 stato Presidente del Per\u00f9 dal 1\u00ba settembre 1829 al 30 dicembre 1833 e dal 25 agosto 1838 al 18 novembre 1841.\nMor\u00ec nel 1841 a Ingavi, in Bolivia, nella Battaglia di Ingavi."}
{"id": "1248319", "revid": "82159755", "url": "https://it.wikipedia.org/wiki?curid=1248319", "title": "Rotolino", "text": "L'anima per carta igienica, chiamata anche rotolino, tubo, panfuretto, tubetto o semplicemente anima - traduzione dell'inglese \"core\" - \u00e8 il supporto tubolare, generalmente costituito da strisce di cartoncino, attorno al quale viene avvolta in fase di produzione la carta igienica.\nDescrizione, impiego e realizzazione.\nScopo dell'anima \u00e8 soddisfare l'esigenza di avere un supporto solido attorno al quale avvolgere la carta igienica durante lo svolgimento della bobina madre. La bobina madre ha dimensioni nell'ordine dei metri, tanto in altezza che in diametro; l'anima per carta igienica conserva in altezza le stesse dimensioni della bobina madre (anima madre) e, dopo essere stata ricoperta dai successivi avvolgimenti della carta proveniente dalla bobina madre, ha dimensioni intorno alla decina di centimetri di diametro. Questa anima lunga, ricoperta di carta igienica, viene poi tagliata in rotolini prossimi alla decina di centimetri di lunghezza (dimensioni con cui raggiunge il consumatore finale).\nL'anima madre viene prodotta all'interno dello stabilimento di trasformazione della carta igienica a partire da lunghe strisce di cartoncino alte meno di dieci centimetri, per mezzo di una macchina chiamata tubiera. La tubiera \u00e8 conformata in maniera tale da avvolgere in elicogire attorno a un mandrino una, due o pi\u00f9 strisce di cartoncino e incollarle, a s\u00e9 stesse o tra di loro, rendendole una struttura cilindrica solida e autoportante.\nCriteri di valutazione.\nAllo stato attuale non esistono metodi specifici di valutazione delle anime per carta igienica. La funzionalit\u00e0 delle anime \u00e8 lasciata all'esperienza dei trasformatori e a prove speditive. Vengono utilizzati, piuttosto, metodi per la valutazione dei cartoncini impiegati, senza che per\u00f2 siano ancora stati evidenziati univocamente i rapporti tra certe caratteristiche del cartoncino e le corrispondenti caratteristiche dell'anima formata con quel dato cartoncino.\nI criteri utilizzati per la valutazione dei cartoncini impiegati per la formazione delle anime sono:\nResistenza interna (delaminazione): secondo la UNI 9439; viene espresso sia in J/m\u00b2 che in ft-lb, dovrebbe rappresentare, nella sostanza, l'energia specifica superficiale necessaria ad indurre un \u201ctaglio\u201d lungo una superficie parallela alla direzione di allungamento delle fibre; dipende dai legami interfibra e pertanto aumenta all'aumentare della flessibilit\u00e0 delle fibre e della raffinazione, per questa ragione le sostanze di carica diminuiscono la resistenza interna.\nMateriali.\nDurante la fase di trasformazione della carta igienica l'anima viene utilizzata nella sua dimensione originaria, non tagliata. Per questa ragione anime con diametro compreso tra i 30 e i 50 millimetri e altezza massima che pu\u00f2 raggiungere anche i 3200 mm che sono sottoposte, durante la fase dell'avvolgimento della carta, a compressioni, accelerazioni e trazioni, devono presentare particolari caratteristiche di resistenza allo schiacciamento ed elasticit\u00e0 della struttura. Per questa ragione la scelta del cartoncino impiegato per la formazione dell'anima, cos\u00ec come la scelta delle colle, riveste un ruolo importante per la corretta realizzazione di un'anima che sia in grado di svolgere adeguatamente il proprio ruolo all'interno del processo di trasformazione della carta igienica.\nLe colle impiegate possono essere viniliche, derivate dal latte (caseina) o dal mais, a caldo o miscele contenenti silicati. Fattore critico \u00e8 il tempo di essiccazione, che deve essere adeguato al tragitto delle strisce dalla vasca della colla al mandrino della tubiera."}
{"id": "1248320", "revid": "1848372", "url": "https://it.wikipedia.org/wiki?curid=1248320", "title": "Gerolamo Gaslini", "text": "Biografia.\nVita privata.\nGerolamo Gaslini nasce a Monza nel 1877 da Pietro Gaslini, piccolo artigiano appartenente ad una famiglia che si occupa della lavorazione dell'olio di semi, e da Bambina Baggioli, figlia di negozianti di oli. Nel 1889 \u00e8 a Milano, iscritto in una scuola privata; nel 1891 si trova in collegio a Monza dove termina la sua carriera scolastica. Lavora come fattorino presso un commerciante e, poi, entra con mansioni operaie nell'azienda paterna, la Gaslini e Rizzi. Vi resta fino al 1896 quando, dopo un dissidio con il padre, si trasferisce a Genova, che a quel tempo era una citt\u00e0 ricca d'industrie e finanza. Ancora diciannovenne conduce piccoli commerci, ma per lo scarso successo ottenuto chiede aiuto allo zio Emilio Gaslini, dal quale riceve 50.000 lire; da qui ha inizio la sua dinamica e instancabile vita. Disponendo di un piccolo capitale si dedica con varia fortuna al commercio nell'ambito portuale.\nNel maggio del 1905 sposa Lorenza Celotto, dalla quale ha due figlie: Germana (1903\u20131988) e Giannina (1906\u20131917), morta a 11 anni di appendicite e di peritonite.\nGerolamo Gaslini si dedica al mecenatismo: ad esempio, provvede all'acquisto di una scultura di Michelangelo, la \"Piet\u00e0 Prenestina\", per evitarne l'espatrio e la dona quindi allo Stato italiano. Nel 1957 riceve la laurea \"honoris causa\" in Medicina e Chirurgia dall'Universit\u00e0 di Genova.\nCarriera.\nAttivit\u00e0 imprenditoriale.\nNel 1907, insieme al fratello Egidio, costituisce una societ\u00e0 in nome collettivo, la Fratelli Gaslini, avente per oggetto il commercio e la rappresentanza di oli.\nDopo l'evento traumatico della morte prematura della figlia Giannina, Gerolamo prova a distaccarsi dall'azienda dimettendosi dalla carica di amministratore delegato, ma deve continuare nel suo ruolo quando, nel 1918, muore uno dei tre figli di Egidio.\nNel 1927 ha un conflitto con il fratello che lo accusa di aver venduto le sue azioni ad un gruppo concorrente. Questo ha degli obiettivi sull'azienda non concordi con quelli di Gerolamo che, quindi, fa in modo di far cedere queste azioni ad una societ\u00e0 gi\u00e0 pronta per rigirarle a lui In questo modo diventa l'unico proprietario dell'azienda, appoggiato comunque da diversi affidabili amici; da questo momento in poi avr\u00e0 inizio la sua ascesa. Infatti nonostante le numerose e lunghe crisi economiche che l'Italia subisce, Gaslini riesce con il suo \"polso fermo\" e \"dittatura morale\" a non far cedere la sua azienda, a farla resistere alla crisi, potenziarla tecnologicamente e affiancarla ad altre aziende che lui stesso acquisisce non solo per diminuire la concorrenza ma anche per una questione di specializzazione nel campo. \u00c8 cos\u00ec che arriva ad avere nel 1941 una rete di societ\u00e0 di sua propriet\u00e0 o controllate sparse in tutt'italia, da nord al centro, al sud e persino nelle isole. Non si tratta solo di industrie dello stesso settore, ma le imprese che egli acquisisce oltre quelle che si integrano con le olearie (Oleifici Gaslini) riguardano il campo immobiliare, alimentare (Biscottificio Wamar e Genepesca), finanziario (Banca Belinzaghi), e agricolo (Fondi Rustici, societ\u00e0 con l'obiettivo di valorizzare l'attivit\u00e0 agricola dei terreni posseduti).\nNel 1949 costituisce la Fondazione Gerolamo Gaslini che dota di tutto il suo patrimonio finanziario ed aziendale, cos\u00ec da garantire la copertura futura. Un modello pi\u00f9 radicale di quello di Rockefeller (che aveva costituito una fondazione, ma senza dotarla di tutto il suo patrimonio) e che si discosta dal \"welfare\" aziendale in quanto rivolto al mondo esterno alla fabbrica.\nL'avventura imprenditoriale di Gaslini ha diversi aspetti controversi. Gaslini \u00e8 stato un capitano d'industria tendente al monopolio; tramite la Banca Belinzaghi ha trafficato con la Comit e ha costruito parte delle sue fortune speculando sui cambi e sulle materie prime. Dal 1927 al 1942 tiene una contabilit\u00e0 \"nera\" separata, dichiarando 37 milioni di lire di utili anzich\u00e9 534.\nIl senatore ha affiancato alle sue numerose imprese anche quella di mecenate, intervenendo in molte occasioni in favore dell'arte e della cultura in genere. Nel 1941, ad esempio, don\u00f2 alla Biblioteca Universitaria di Genova due lotti di libri, manoscritti e edizioni a stampa del XV secolo.\nFondazione dell'Istituto Giannina Gaslini.\nGaslini, nel 1917, decide di occuparsi della progettazione medica, istituzionale e architettonica di un nuovo grande centro pediatrico: \u201cl'Istituto Giannina Gaslini\u201d, dedicato alla figlia scomparsa prematuramente nello stesso anno. La sua decisione non \u00e8 mossa da motivi economici, ma \u00e8 l'\"affetto incancellabile per la figlia Giannina, morta perch\u00e9 la scienza medica non \u00e8 stata in grado di curarla\", che spinge Gaslini a questo gesto altruistico volto ad evitare che la stessa sorte capiti a qualche altro bambino. L'Istituto viene fondato nel 1931 ed inaugurato nel 1938. Le spese per mantenerlo sono considerevoli. Gaslini chiarisce che con il suo patrimonio si provvede alla struttura, ai servizi ospedalieri e alla ricerca scientifica, mentre, le spese di gestione sono coperte dalle rette di degenza degli enti mutualistici o dai comuni di residenza degli assistiti.\nImpegno politico.\nNel 1928 si iscrive al Partito nazionale fascista, offrendo soldi per le iniziative sociali del regime in cambio di favori e stringendo i rapporti con Mussolini nel periodo compreso tra le due guerre. Nel 1932 riceve il titolo di cavaliere del lavoro e sette anni dopo viene nominato Senatore del Regno; successivamente gli viene concesso dal Re Vittorio Emanuele III il titolo di conte di San Gerolamo. Durante la Resistenza, come altri industriali del Nord, passa dalla parte dei partigiani. Nel dopoguerra, si lega alla Democrazia Cristiana di Alcide de Gasperi e del cardinale Giuseppe Siri.\nUltimi anni.\nNon ancora ottantenne, Gaslini \u00e8 \"assillato dal pensiero di fissare il testamento\", solo che in mancanza di eredi maschi diretti decide, dopo non poche modifiche, di nominare suoi successori, met\u00e0 a testa, la moglie e la figlia, e nel caso in cui loro avessero lasciato la presidenza allora sarebbe toccato all'arcivescovo di Genova Giuseppe Siri, con cui aveva stretto un rapporto.\nTra il 1960 e 1963, la Fondazione subisce gravi perdite, proprio nel periodo di maggiore sviluppo dell'economia italiana. Queste perdite sono sicuramente dovute alle spese per migliorare o addirittura ricostruire alcuni stabilimenti, ma anche per i costi di gestione e l'indebitamento bancario. Solo che, di \"questi mali che affliggono l'azienda\" si prende atto solo nel 1962, quando ormai Gaslini anziano e malato \u00e8 pronto a dare le dimissioni. Vengono stabilite misure di ripresa, le aziende reagiscono e risalgono la classifica dei posti nel mercato italiano per quanto concerne la produzione di olio. Ma questo non basta per vincere i conflitti interni e la disorganizzazione dovuta soprattutto alla mancata percezione e adeguamento ad una societ\u00e0 nel pieno del boom economico.\nLa crisi \u00e8 dovuta anche al fatto che Gaslini non vuole rinunciare alla sua monocrazia interna e, bench\u00e9 vecchio, continua a voler essere l'unico capo, pretendendo che gli venga riferito tutto ci\u00f2 che accade nelle aziende, e continuando cos\u00ec ad esercitare un \"centralismo decisionale\" che inizia a non piacere a tutti.\nHa vissuto una vita priva di lussi e agi all'insegna della parsimonia divenuta ormai proverbiale. Ma \u00e8 parsimonia e non avarizia perch\u00e9 non bisogna dimenticare che Gaslini ha donato l'intero suo patrimonio all'Istituto pediatrico, in aggiunta ad altre opere di altruismo e solidariet\u00e0. Una personalit\u00e0 di assoluto rilievo, sia per la molteplice e spregiudicata attivit\u00e0 di imprenditore, sia per l'impegno totale di filantropo innovatore.\nLa sua fondazione e il suo istituto saranno destinati a durare nel tempo, oltre la sua morte avvenuta il 9 aprile 1964 a Genova."}
{"id": "1248323", "revid": "1873126", "url": "https://it.wikipedia.org/wiki?curid=1248323", "title": "Accademia della lingua e della letteratura persiana", "text": "L'Accademia della lingua e della letteratura persiana (nome ufficiale in lingua originale \u0641\u0631\u0647\u0646\u06af\u0633\u062a\u0627\u0646 \u0632\u0628\u0627\u0646 \u0648 \u0627\u062f\u0628 \u0641\u0627\u0631\u0633\u06cc; : ) \u00e8 un'istituzione controllata dal governo iraniano che regolamenta l'uso della Lingua persiana in Iran ed in altri paesi di lingua persiana. I membri sono accademici di lingua e letteratura persiana provenienti da Iran, Tagikistan, Afghanistan e Uzbekistan.\nL'Accademia fu fondata nel 1935. Mohammad Ali Foroughi e Ali Asghar Hekmat ne furono i pi\u00f9 importanti fondatori.\nSin dalla sua fondazione, tra i membri dell'Accademia hanno figurato importanti protagonisti della scena letteraria e celebri studiosi e iranisti come:\nNe hanno fatto parte anche studiosi stranieri come:\nFinalit\u00e0 e attivit\u00e0.\nLa principale occupazione dell'Accademia \u00e8 stata creare ed approvare gli equivalenti in persiano di termini stranieri sia d'uso comune che tecnici. La legge iraniana richiede che questi termini equivalenti vengano usati in tutte le comunicazioni ufficiali di membri del governo e di aziende controllate dallo stato, oltre che nei nomi dei prodotti di tutte le aziende private.\nHa anche elaborato l'ortografia ufficiale della lingua persiana, chiamata Dastur-e Xatt-e Farsi.\nL'Accademia promuove attivit\u00e0 di ricerca sulla lingua e sulla letteratura persiana e su altre lingue iraniche, sulla tradizione persiana, e sulla cultura iraniana.\nI membri.\nFino ad oggi presidenti dell'Accademia sono stati Hassan Habibi (in precedenza vicepresidente) e Gholam Ali Haddad-Adel, che attualmente \u00e8 portavoce del Majlis (Parlamento) dell'Iran.\nI membri dell'Accademia (permanenti e associati) sono scelti tra i professori di letteratura e lingua persiana originari sia dell'Iran che degli altri paesi del mondo in cui si parla persiano, come il Tagikistan, l'Afghanistan e l'Uzbekistan. Dieci tra i seggi permanenti (su un totale di 25) sono riservati ad esperti di nazionalit\u00e0 non iraniana."}
{"id": "1248328", "revid": "339392", "url": "https://it.wikipedia.org/wiki?curid=1248328", "title": "Associazione Calcio Asti Colligiana", "text": ""}
{"id": "1248332", "revid": "1718925", "url": "https://it.wikipedia.org/wiki?curid=1248332", "title": "Tallone di Achille", "text": "Con tallone di Achille si intende indicare il punto debole nascosto di una persona, di una macchina o di un sistema.\nLa vicenda non compare nel mito greco, ma \u00e8 successiva; \u00e8 presente nel poema incompleto \"Achilleide\" di Stazio del I secolo, secondo cui l'eroe Achille sarebbe stato immerso, bambino, da Teti (la madre) nelle acque del fiume Stige, cos\u00ec che divenisse invulnerabile. Per immergere Achille, la madre dovette tenerlo per il tallone, che rimase cos\u00ec l'unica parte vulnerabile. In altre fonti viene narrato come, durante la guerra di Troia, Paride, venuto a conoscenza del punto debole dell'eroe, uccise Achille colpendolo con una freccia al tallone, in quanto esso era l'unica parte scoperta dall'armatura."}
{"id": "1248341", "revid": "1543377", "url": "https://it.wikipedia.org/wiki?curid=1248341", "title": "Accademia delle scienze dell'Afghanistan", "text": "L'Accademia delle scienze dell'Afghanistan \u00e8 l'agenzia governativa ufficiale dell'Afghanistan che regola le lingue dari e pashtu parlate in Afghanistan. Inoltre lavora con le agenzie governative del Tagikistan e dell'Iran per regolare la letteratura."}
{"id": "1248351", "revid": "968255", "url": "https://it.wikipedia.org/wiki?curid=1248351", "title": "Broccato", "text": "Il broccato \u00e8 un tessuto operato con complessi disegni colorati ottenuti grazie a trame discontinue, che non attraversano quindi il tessuto in tutta la sua ampiezza, realizzato su telai appositamente predisposti.\nA partire dal XIX secolo viene generalmente tessuto con un telaio Jacquard, precedentemente si impiegava il telaio a tiro. \nNella tessitura industriale il termine \u00e8 utilizzato anche per designare una stoffa operata con elementi in ordito e che quindi necessita di pi\u00f9 orditi, uno per il fondo e altri per l'opera. \nLe trame supplementari si chiamano trame broccate e concorrono a costruire il disegno che si stacca dal fondo di un altro colore. I fili e le trame supplementari, sul rovescio possono essere fissati al fondo o rimanere liberi a formare delle briglie, e quindi non compaiono sul diritto, perch\u00e9 non occorrono per il disegno. \nIl materiale che lo costituisce tradizionalmente \u00e8 la seta, di titolo finissimo con l'aggiunta di trame metalliche preziose in oro e argento. Ma la tecnica si applica anche ad ogni altro tipo di fibra.\nStoria.\nI tessuti broccati hanno origine molto antica e si trovano in ogni contesto storico e culturale. Tessuto prezioso sia per il materiale, la seta, sia per la complessit\u00e0 della lavorazione era esclusiva dei nobili, del clero e dei regnanti. Importanti centri di produzione del nobile tessuto, in Italia furono Venezia, Firenze, Genova e Milano.\nDal XIX secolo la sua produzione cominci\u00f2 ad essere eseguita con telai Jaquard, cosa che abbass\u00f2 di molto i tempi di esecuzione e quindi i costi. \nOggi l'uso di questo tessuto \u00e8 particolarmente diffuso nel campo dell'arredamento per cuscini, poltrone, tendaggi; nell'arredo sacro, per paramenti e addobbi, nella ricostruzione storica con capi d'abbigliamento per palii e sfilate."}
{"id": "1248353", "revid": "726373", "url": "https://it.wikipedia.org/wiki?curid=1248353", "title": "Dipartimento delle risorse naturali e ambientali di Porto Rico", "text": "Il Dipartimento delle risorse naturali e ambientali di Porto Rico (in spagnolo: \"Departamento de Recursos Naturales y Ambientales\" o DRNA) \u00e8 un ente governativo portoricano che si occupa dell'ecosistema ambientale dell'isola.\nGiurisdizione del DRNA.\nIl DRNA tutela alcuni beni patrimonali statali quali la vita silvestre (uccelli, mammiferi, anfibi e rettili), 19 boschi statali, 28 riserve naturali, 14 laghi, 4 lagune, l'isola di Culebra e una parte dell'isola di Vieques. Tutela inoltre i beni di pubblico dominio quali acqua, minerali, sedimenti fluviali e terreni sommersi. Infine tutela le risorse e i sistemi naturali quali le caverne, i canali e in generale gli habitat delle specie protette o in via d'estinzione."}
{"id": "1248355", "revid": "6923", "url": "https://it.wikipedia.org/wiki?curid=1248355", "title": "OM 665", "text": ""}
{"id": "1248356", "revid": "110157", "url": "https://it.wikipedia.org/wiki?curid=1248356", "title": "Verre (fiume)", "text": "Il fiume Verre o Veri \u00e8 un corso d'acqua che scorre in Calabria, in provincia di Cosenza, ai piedi del paese di Belmonte Calabro.\n\u00c8 originato dalle acque che scaturiscono dalle falde del Monte Cocuzzo, e dopo un percorso di alcuni chilometri arriva al Mar Tirreno in territorio di Belmonte, localit\u00e0 Acquicella, dopo aver sottopassato la Strada statale 18 Tirrena Inferiore.\nDavanti alla foce del fiume Verre si levano, a circa 800 metri dalla costa, gli Scogli di Isca.\nFlora.\nAttorno alle sponde del fiume Verre si ha una fitta vegetazione, che studi dell'Universit\u00e0 \"La Sapienza\" di Roma hanno dimostrato essere al 40% idrofila: e questo fatto \u00e8 del tutto inconsueto per un torrente del Basso Tirreno Cosentino.\nData questa particolarit\u00e0 della flora del bacino del Verre, il WWF di Belmonte Calabro nel 2001 ha proposto l'istituzione di un corridoio ecologico del bacino del Verre.\nPaesaggi.\nNel tratto intermedio del corso del fiume il corso d'acqua attraversa gole scavate dagli agenti esogeni nella pietra dura tipica della zona: e a circa 2.5 chilometri dalla foce, sotto un pittoresco mulino dismesso, l'acqua scende da una piccola cascata. "}
{"id": "1248357", "revid": "6923", "url": "https://it.wikipedia.org/wiki?curid=1248357", "title": "Om 665", "text": ""}
{"id": "1248360", "revid": "1784425", "url": "https://it.wikipedia.org/wiki?curid=1248360", "title": "Nicanor Duarte Frutos", "text": "\u00c8 stato Presidente del Paraguay dal 15 agosto 2003 al 15 agosto 2008; candidato ufficiale del Partido Colorado, eletto con buono scarto sul diretto rivale del Partido Liber\u00e0l.\nA fini propagandistici, non soltanto pratici, era solito parlare in lingua guaran\u00ed ai giornalisti e nei discorsi alla nazione.\nDal 4 settembre 2008 ricopre la carica di senatore a vita."}
{"id": "1248363", "revid": "709565", "url": "https://it.wikipedia.org/wiki?curid=1248363", "title": "Luis \u00c1ngel Gonz\u00e1lez Macchi", "text": "\u00c8 stato Presidente del Paraguay in carica dal 29 marzo 1999 al 15 agosto 2003.\nNel 1967 ha disputato i Campionati mondiali di pallacanestro con il ."}
{"id": "1248364", "revid": "729019", "url": "https://it.wikipedia.org/wiki?curid=1248364", "title": "Antonio Montinaro", "text": "Assistente della Polizia di Stato, era il capo della scorta di Giovanni Falcone, ucciso nella strage di Capaci.\nBiografia.\nMontinaro si trovava a bordo di una scorta della prima delle tre vetture blindate (tre Fiat Croma) che riaccompagnavano il magistrato, appena atterrato a Punta Raisi da Roma, a Palermo. L'auto, di color marrone, era guidata da Vito Schifani, sul sedile posteriore stava l'agente Rocco Dicillo. Falcone guidava la Croma bianca che, assieme alla terza e ultima Croma azzurra, li seguiva e sulla quale viaggiavano anche la moglie Francesca Morvillo e, dietro, l'autista giudiziario Giuseppe Costanza. Nell'esplosione, avvenuta sull'Autostrada A29 all'altezza dello svincolo per Capaci, alle ore 17:57, i tre agenti morirono immediatamente, poich\u00e9 la loro auto fu quella investita con pi\u00f9 violenza dalla deflagrazione, tanto da essere sbalzata in un oliveto a pi\u00f9 di dieci metri di distanza dal manto stradale. A pi\u00f9 di un\u2019ora dall\u2019attentato, a causa delle gravi emorragie interne riportate, muore Giovanni Falcone e, intorno alle ore 22:00, anche la moglie Francesca. Si salvarono invece gli agenti Paolo Capuzza, Angelo Corbo e Gaspare Cervello, che viaggiavano sull\u2019automobile che chiudeva il corteo. Sopravvisse infine pure l\u2019autista Costanza.\nMontinaro non aveva ancora compiuto 30 anni e lasciava la moglie Tina e due figli. Tina Montinaro \u00e8 una delle promotrici dell'associazione vittime di mafia, che da molti anni gira l'Italia per parlare del sacrificio di suo marito e della necessit\u00e0 della lotta alla mafia. \u00c8 sepolto nel Cimitero di Santa Maria dei Rotoli. In sua memoria il Comune di Calimera ha intitolato una piazza ed eretto un piccolo monumento, costituito da un masso estratto dal luogo dell'attentato e da un albero di mandarino di Sicilia.\nMedia.\nLA7 il 18 maggio 2012 ha trasmesso il film \"Vi perdono ma inginocchiatevi\" di Claudio Bonivento, con soggetto di Rosaria Costa Schifani (moglie dell'agente Vito Schifani) e di Felice Cavallaro. Esso narra della vita dei tre poliziotti della scorta di Giovanni Falcone (Vito Schifani, Antonio Montinaro e Rocco Dicillo) e dei loro familiari, fino alla strage di Capaci con la loro drammatica fine, insieme al giudice e alla moglie. Il ruolo di Antonio Montinaro \u00e8 stato interpretato dall'attore Francesco Venditti.\nNel 2016 \u00e8 stato pubblicato il graphic novel \"Ragazzi di scorta, Rocco, Vito, Antonio, gli agenti di scorta di Giovanni Falcone\", di Ilaria Ferramosca e Gian Marco De Francisco, edito da BeccoGiallo, dedicato alla memoria e all'impegno di Antonio Montinaro, Rocco Dicillo, Vito Schifani. Con i contributi di don Luigi Ciotti, Attilio Bolzoni e Gaetano Curreri degli Stadio."}
{"id": "1248365", "revid": "287204", "url": "https://it.wikipedia.org/wiki?curid=1248365", "title": "Ra\u00fal Cubas Grau", "text": "\u00c8 stato Presidente del Paraguay in carica dal 15 agosto 1998 al 29 marzo 1999."}
{"id": "1248369", "revid": "599013", "url": "https://it.wikipedia.org/wiki?curid=1248369", "title": "Drna", "text": ""}
{"id": "1248370", "revid": "767487", "url": "https://it.wikipedia.org/wiki?curid=1248370", "title": "Il principe e la ballerina", "text": "Il principe e la ballerina (\"The Prince and the Showgirl\") \u00e8 un film commedia romantica del 1957, diretto ed interpretato da Laurence Olivier, con protagonista femminile Marilyn Monroe.\nTrama.\nLondra del 1911: alla vigilia dell'incoronazione di re Giorgio V, tra i vari reali pervenuti nella citt\u00e0 c'\u00e8 anche Carlo, principe reggente del piccolo stato della Carpazia, che incontra ad uno spettacolo Elsa, vivace ed esuberante ballerina statunitense. Grazie alle sue inaspettate doti di acume e sensibilit\u00e0, la ballerina risolve abilmente un intrigo di corte e la coppia si scopre innamorata, lasciandosi con la promessa di sposarsi non appena Nicola, il giovane figlio del reggente, salir\u00e0 al trono.\nProduzione.\nMarilyn Monroe cre\u00f2 una propria societ\u00e0 di produzione, la Marilyn Monroe Production con il fotografo Milton H. Greene, \"Il principe e la ballerina\" sar\u00e0 l'unico film prodotto da loro.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nIl film, tratto da una commedia di Terence Rattigan, non convince, risultando a tratti anche \u00absdolcinato e melenso\u00bb, con \u00abuna trama lieve, peraltro filiforme e artificiosa\u00bb, vorrebbe senza riuscirci apparire come una favola credibile moderna anche se i due protagonisti, Olivier e Monroe recitano entrambi benissimo.\nRiconoscimenti.\nPer l'interpretazione nel film, Monroe ritirer\u00e0 all'istituto di Cultura Italiana di New York, dalle mani di Anna Magnani, il David di Donatello.\nInoltre ebbe National Board of Review Awards 1957 per la miglior attrice non protagonista (Sybil Thorndike).\nMarilyn.\nUno degli aiuto regista di questo film fu Colin Clark, che dall'esperienza di questo set trasse due diari, \"The Prince, The Showgirl and Me\" e \"My Week with Marilyn\", nei quali narra la sua breve storia sentimentale con la star americana. Dai due diari \u00e8 stato tratto nel 2012 il film \"Marilyn\", in cui, tra le altre cose, vengono ricostruiti vari momenti della lavorazione de \"Il principe e la ballerina\" con Kenneth Branagh nei panni di Olivier e Michelle Williams in quelli della Monroe."}
{"id": "1248383", "revid": "10037997", "url": "https://it.wikipedia.org/wiki?curid=1248383", "title": "Norte (Portogallo)", "text": ""}
{"id": "1248384", "revid": "729019", "url": "https://it.wikipedia.org/wiki?curid=1248384", "title": "Rocco Dicillo", "text": "Biografia.\nL'attentato.\nDicillo viaggiava sul sedile posteriore di una delle tre auto blindate, una Fiat Croma marrone, che riaccompagnavano il magistrato (a bordo della Croma bianca, mentre l'ultima auto blindata era una Fiat Croma azzurra) appena atterrato a Punta Raisi da Roma, a Palermo. L'auto era guidata da Vito Schifani, al cui fianco sedeva Antonio Montinaro.\nNell'esplosione, avvenuta sull'Autostrada A29 all'altezza dello svincolo per Capaci, i tre agenti morirono immediatamente, dato che la loro Croma marrone fu quella investita con pi\u00f9 violenza dalla deflagrazione, tanto da essere sbalzata in un oliveto a dieci metri di distanza dalla corsia stradale che percorrevano. Rocco Dicillo \u00e8 seppellito nel cimitero di Triggiano, suo paese natale, dove gli sono stati intitolati una via e un centro culturale polifunzionale. Lascia la sua compagna Alba, con la quale si sarebbe celebrato il matrimonio il 20 luglio successivo (il giorno dopo la Strage di Via D'Amelio).\nRicordo in un film e in un fumetto.\nLA7 il 18 maggio 2012 ha trasmesso il film \"Vi perdono ma inginocchiatevi\" di Claudio Bonivento con soggetto di Rosaria Costa Schifani (moglie dell'agente Vito Schifani) e di Felice Cavallaro. Esso narra della vita dei tre poliziotti della scorta di Giovanni Falcone (Vito Schifani, Antonio Montinaro e Rocco Dicillo) e dei loro familiari, fino alla strage di Capaci con la loro drammatica fine, insieme al giudice e alla moglie. Il ruolo di Rocco Dicillo \u00e8 stato interpretato dall'attore Lorenzo Roma.\nNel 2016 \u00e8 stato pubblicato il graphic novel \"Ragazzi di scorta, Rocco, Vito, Antonio, gli agenti di scorta di Giovanni Falcone\", di Ilaria Ferramosca e Gian Marco De Francisco, edito da BeccoGiallo, dedicato alla memoria e all'impegno di Antonio Montinaro, Rocco Dicillo, Vito Schifani. Con i contributi di don Luigi Ciotti, Attilio Bolzoni e Gaetano Curreri degli Stadio. La storia \u00e8 incentrata principalmente sulle vicende personali e le scelte di vita dei due agenti pugliesi, Rocco e Antonio, al fine di restituire dignit\u00e0 a tutti quegli uomini spesso indicati in maniera generica e riduttiva come \"scorta\", ruolo dietro al quale si celano identit\u00e0, nomi e vite vissute con grande coraggio e senso di responsabilit\u00e0."}
{"id": "1248385", "revid": "112802572", "url": "https://it.wikipedia.org/wiki?curid=1248385", "title": "Andr\u00e9s de Santa Cruz", "text": "\u00c8 stato Presidente del \"Concilio Gubernamental del Per\u00f9\" dal 28 gennaio al 9 giugno 1827, Presidente della Bolivia dal 24 maggio 1829 al 17 febbraio 1839. Inoltre \u00e8 stato l'unico \"Supremo Protector\" della Confederazione Per\u00f9-Bolivia, rimanendo in carica dal 28 ottobre 1836 al 20 febbraio 1839."}
{"id": "1248390", "revid": "767487", "url": "https://it.wikipedia.org/wiki?curid=1248390", "title": "Daniel Fredheim Holm", "text": "Biografia.\nFredheim Holm \u00e8 il figlio di Paal Fredheim. \u00c8 il fratellastro di Thomas Holm.\nCarriera.\nClub.\nFredheim Holm ha iniziato la carriera professionistica con la maglia dello Skeid. Ha debuttato nella 1. divisjon in data 16 agosto 2001, sostituendo Iver Sletten nella sconfitta interna per 1-2 contro il V\u00e5lerenga. Il 1\u00ba settembre 2002 ha segnato la prima rete, nel pareggio per 1-1 contro l'\u00c5sane.\nHa fatto parte di una generazione molto promettente, in quanto ha avuto come compagni di squadra Mohammed Abdellaoue e Daniel Braaten. Proprio con quest'ultimo, ha sostenuto un provino per il Lens nel tardo 2003.\nIl 1\u00ba febbraio 2004 \u00e8 stato venduto dallo Skeid al V\u00e5lerenga in cambio di 1.500.000 corone. Il calciatore \u00e8 stato immediatamente inserito dal tecnico Kjetil Rekdal nella lista per le competizioni UEFA, per poter essere schierato nel terzo turno della Coppa UEFA 2003-2004 contro il Newcastle United. Ha esordito cos\u00ec il 26 febbraio, nel pareggio per 1-1 contro i \"Magpies\". Il 13 aprile ha potuto giocare il primo incontro nell'Eliteserien, nella vittoria per 1-0 sul Bod\u00f8/Glimt. Il 25 aprile ha siglato la prima rete nella massima divisione norvegese, sancendo il definitivo 1-0 sul Brann.\nL'anno seguente, ha contribuito con 24 partite e 4 reti alla vittoria in campionato del V\u00e5lerenga.\nIl 4 aprile 2007 ha rinnovato il suo accordo con il V\u00e5lerenga. Ad ottobre dello stesso anno, \u00e8 stato protagonista di un litigio con Daniel Nannskog in un locale: lo svedese dello Stab\u00e6k, infatti, ha segnato quattro reti al Troms\u00f8 e ha preso in giro Fredheim Holm, che stava vivendo un periodo negativo con la sua squadra. \u00c8 servito l'intervento della sicurezza per separare i due.\nIl 26 ottobre 2008 \u00e8 stato scelto come capitano per la partita persa per 6-2 contro lo Stab\u00e6k, a causa della mancata presenza in campo dell'allenatore-giocatore Martin Andresen. Andresen ha deciso di confermarlo come tale anche per la finale dell'edizione stagionale del Norgesmesterskapet, vinta per 4-1 sullo Stab\u00e6k. La scelta \u00e8 stata considerata sorprendente, anche per via della giovane et\u00e0 del calciatore. Fredheim Holm si \u00e8 detto fiero di indossare la fascia e ha contribuito al successo del club con una doppietta.\nLa sua mancata volont\u00e0 di allungare nuovamente la durata del contratto ha costretto il V\u00e5lerenga a cederlo nella sessione estiva di mercato e questo ha portato grande dispiacere tra i tifosi, proprio per via della fascia di capitano indossata.\nIl 9 luglio 2009 \u00e8 stato reso noto il suo trasferimento all'Aalborg. Il 20 luglio ha debuttato nella Superligaen, schierato titolare nella sconfitta per 1-0 contro l'Aarhus. Il 2 agosto ha segnato la prima rete, ai danni dell'HB K\u00f8ge: \u00e8 stata la sua marcatura a sancire il definitivo 0-5 in favore della sua squadra. L'avventura con il club danese \u00e8 stata per\u00f2 breve e sfortunata: il calciatore ha potuto essere utilizzato soltanto raramente, a causa di tanti infortuni che ne hanno impedito l'inserimento.\nIl 20 gennaio 2011, \u00e8 stato acquistato dal Rosenborg, con cui ha firmato un contratto della durata triennale. Ha esordito con questa maglia il 3 aprile, subentrando a Gjermund \u00c5sen nella sconfitta casalinga per 1-2 contro lo Stab\u00e6k.\nIl 4 febbraio 2013, ha firmato un contratto triennale con il V\u00e5lerenga. Ha scelto la maglia numero 7. Il 10 luglio 2015 ha rinnovato il contratto che lo legava al club per altre tre stagioni.\nIl 28 novembre 2018 \u00e8 stato reso noto il suo passaggio al KFUM Oslo, a partire dalla nuova stagione.\nNazionale.\nFredheim Holm ha giocato 16 partite per la , con 3 reti all'attivo. Ha debuttato il 17 agosto 2004, schierato titolare nella sconfitta per 2-3 contro il . Il 17 gennaio 2005 ha segnato la prima rete, nella vittoria per 1-2 contro la .\nIl 28 marzo 2007 ha potuto esordire anche con la Nazionale maggiore: ha sostituito Thorstein Helstad nel corso del secondo tempo della sfida contro la , valida per le qualificazioni al e conclusasi con un pareggio per due a due.\nStatistiche.\nPresenze e reti nei club.\n\"Statistiche aggiornate al 21 dicembre 2020.\""}
{"id": "1248391", "revid": "486946", "url": "https://it.wikipedia.org/wiki?curid=1248391", "title": "Francesco IV d'Este", "text": ""}
{"id": "1248393", "revid": "92723", "url": "https://it.wikipedia.org/wiki?curid=1248393", "title": "Trattato di Gran Varadino", "text": "Il trattato di Gran Varadino (detto anche \"trattato di Nagyv\u00e1rad o trattato di Oradea\") fu un trattato di pace stipulato fra Ferdinando I d'Asburgo e Giovanni Z\u00e1polya, firmato nella citt\u00e0 di Gran Varadino (l'odierna Oradea) il 24 febbraio 1538.\nStoria.\nQuesto trattato, siglato grazie all'azione mediatrice dell'arcivescovo di Oradea Giorgio Martinuzzi, mise di fatto fine alla disputa fra Ferdinando I e Giovanni Z\u00e1polya per l'attribuzione del Regno d'Ungheria, rimasto vacante a seguito della morte di Luigi II nel 1526 nella battaglia di Moh\u00e1cs.\nL'accordo prevedeva che:\nAlla data della firma del trattato Z\u00e1polya non aveva figli che potessero reclamare il trono d'Ungheria, tuttavia l'anno successivo (1539) egli spos\u00f2 Isabella Jagie\u0142\u0142o, che l'8 luglio 1540 metter\u00e0 alla luce Giovanni Sigismondo Z\u00e1polya. Giovanni Z\u00e1polya morir\u00e0 due settimane pi\u00f9 tardi non senza prima aver designato erede al trono il figlio, di fatto rompendo il patto siglato. Questa nascita e gli eventi che ne seguirono saranno determinanti per la storia dell'Ungheria degli anni successivi."}
{"id": "1248395", "revid": "486946", "url": "https://it.wikipedia.org/wiki?curid=1248395", "title": "Francesco V d'Este", "text": ""}
{"id": "1248404", "revid": "1762097", "url": "https://it.wikipedia.org/wiki?curid=1248404", "title": "Associazione Calcio Audace", "text": "LAssociazione Calcio Audace (nota come Audace San Michele, Audace Verona o anche solo come Audace) \u00e8 una societ\u00e0 calcistica italiana con sede nel quartiere San Michele Extra, nella citt\u00e0 di Verona. Milita nel campionato di Promozione), il sesto livello del campionato italiano di calcio.\nFondata nel 1922, \u00e8 la quarta squadra della citt\u00e0 d'appartenenza, dopo l'Hellas Verona, il ChievoVerona e la Virtus Verona.\nIl presidente di S.S.D. Audace Calcio a.r.l. \u00e8 Roberto Purgato, dalla stagione 2017-2018, l'allenatore dalla stagione 2019-2020 \u00e8 Matteo Biroli.\nStoria.\nIl club nacque nel 1922 come \"Unione Sportiva Audace\" di San Michele Extra e pot\u00e9 crescere grazie al contributo del lanificio Tiberghien, che offr\u00ec ai suoi membri lo spazio per un campo da gioco e le prime maglie, a strisce verticali rossonere. Prese inizialmente parte a campionati regionali del Veneto.\nLa prima partecipazione alla Serie C \u00e8 data 1937-38; nel 1940-41 la societ\u00e0 rossonera vinse il girone eliminatorio, arrendendosi poi a Fiumana e nella fase finale, la vittoria della quale garantiva la promozione in Serie B. Nel 1944 prese inizialmente parte al Campionato Alta Italia, salvo poi ritirarsi a torneo in corso.\nNel dopoguerra l'Audace San Michele ricominci\u00f2 dalla C; nel 1948, nonostante un buon quinto posto in classifica, la riforma dei tornei releg\u00f2 la squadra in Promozione. Ventinove anni dopo, vincendo la resistenza della Mestrina nella Serie D 1976-77 ottenne il ritorno tra i professionisti della Serie C. L'esperienza dur\u00f2 solamente due anni: la riforma del campionato di Serie C assegn\u00f2, al termine della stagione 1977-78, l'Audace alla Serie C2, categoria dalla quale retrocesse all'ultimo posto alla fine del campionato 1978-79. L'anno successivo, la terza retrocessione consecutive costrinse i rossoneri ad abbandonare anche la Serie D.\nNella stagione 2011-2012 la squadra rossonera di mister Flavio Marini vince il proprio girone di Prima Categoria. Al termine della stagione 2012-2013, al termine dei play out, retrocede in Prima Categoria. Al termine della stagione 2017-2018 concludendo al primo posto il campionato di Seconda Categoria, viene promosso in Prima Categoria e raggiungendo il secondo posto nella stagione 2019-2020, torna in Promozione.\nPartecipazione ai campionati.\nDa ricordare che dalla sua fondazione ad oggi l'Audace ha partecipato a 10 campionati di 3\u00ba livello, a 32 campionati nazionali di 4\u00ba livello e 4 campionati di 5\u00ba livello."}
