{"id": "1405934", "revid": "1318658", "url": "https://it.wikipedia.org/wiki?curid=1405934", "title": "Vasco Rossi", "text": "Autodefinitosi \"provocautore\", \u00e8 considerato uno dei maggiori esponenti della musica rock italiana. Dall'inizio della sua carriera nel 1977, ha pubblicato 34 album, di cui 18 in studio, 11 dal vivo e 5 raccolte ufficiali, oltre a due EP e un'opera audiovisiva; complessivamente ha scritto 191 canzoni, oltre ad aver scritto anche numerosi testi e musiche per altri interpreti. Ha venduto quasi 40 milioni di dischi ed \u00e8 dai primi anni ottanta uno degli artisti italiani di maggiore successo. \u00c8 inoltre il primo artista italiano per numero di copie vendute nel decennio che va dal 2010 al 2019. In special modo, con gli album \"Vivere o niente\" e \"Sono innocente\", il rocker ha guadagnato il primo posto nella classifica degli album pi\u00f9 venduti in Italia rispettivamente del 2011 e del 2014. e detiene il primato di essere stato primo in classifica degli album pi\u00f9 venduti in Italia in cinque differenti decenni, da quando l'album \"Siamo qui\" \u00e8 giunto in vetta alle classifiche nel 2021.\nLa rivista \"Rolling Stone\" Italia considera il suo album \"Bollicine\" e il suo brano \"Siamo solo noi\" rispettivamente il disco italiano migliore di sempre e la migliore canzone rock italiana di sempre, mentre il brano \"Albachiara\" \u00e8 stato votato come la canzone italiana pi\u00f9 amata dal 1975 al 2020 nel concorso radiofonico \"I Love my Radio\".\nNegli anni ottanta, lo stile di vita sregolato caratterizzato da alcool, droghe, donne e continui tour frenetici, avvicina Vasco Rossi allo stereotipo della rockstar, divenuto, col tempo, vera e propria icona.\nNella sua carriera si \u00e8 esibito in pi\u00f9 di 800 concerti, e detiene il record mondiale di spettatori paganti in un concerto solista ( al Modena Park 2017).\nGli viene riconosciuto il merito di essere stato protagonista di una vera rivoluzione musicale: i suoi brani riportano tematiche sociologiche ed esistenzialiste, conditi con uno stile espressivo singolare, che ha influenzato anche il linguaggio parlato.\nIl suo lavoro gli ha fruttato numerosi riconoscimenti, tra cui il Premio Nazionale de \u00abIl Paroliere\u00bb per la canzone \"Ogni volta\" nel 1982, la Targa Tenco per il miglior album 1998 con \"Canzoni per me\", il Premio Lunezia in qualit\u00e0 di Poeta del Rock per la canzone \"Quanti anni hai\" nel 1999, il Nastro d'argento alla migliore canzone originale per \"Un senso\" e la laurea \"honoris causa\" in Scienze della comunicazione alla IULM di Milano nel 2005, il Premio Fernanda Pivano nel 2006, il Nettuno d'oro e il Premio Tenco per la carriera nel 2020.\nBiografia.\nL'infanzia e la giovinezza (1952-1974).\nL'infanzia.\nVasco Rossi nasce a Zocca, in provincia di Modena, il 7 febbraio 1952. Il nome gli \u00e8 stato dato dal padre Giovanni Carlo, inteso Carlino, di mestiere camionista, in omaggio a un omonimo compagno di prigionia in Germania durante la seconda guerra mondiale. Figlio unico, di carattere timido, trascorre un'infanzia serena, circondato dall'affetto della famiglia.\nIl mestiere di autotrasportatore del padre lo porta a trascorrere un paio d'anni della sua prima giovinezza a Siniscola, come da lui stesso confermato durante un suo concerto a Cagliari nel 2010.\nFin da bambino, su decisione della madre Novella Corsi, casalinga appassionata di musica, viene iscritto a scuola di canto dal maestro Bononcini e inizia ad appassionarsi al mondo della musica. A 13 anni vince l'Usignolo d'oro, una manifestazione canora modenese organizzata dalla societ\u00e0 del Sandrone, con il brano \"Come nelle fiabe\", mentre a 14 anni entra a far parte del suo primo gruppo musicale, un quintetto chiamato \"Killer\", nome successivamente trasformato in \"Little Boys\"; del gruppo fa parte anche Marco Gherardi, che pi\u00f9 volte sar\u00e0 compagno di avventura di Vasco.\nL'adolescenza e il periodo universitario.\nNel 1967, dopo la licenza media, viene iscritto dalla famiglia all'Istituto dei Salesiani San Giuseppe a Modena, affinch\u00e9 potesse conseguire il diploma. L'esperienza in collegio si rivela traumatica e segner\u00e0 profondamente il carattere di Vasco Rossi: il pessimo rapporto maturato coi salesiani si estender\u00e0 nei riguardi delle altre figure ecclesiastiche. Scappa due volte, rifugiandosi a casa di una zia a Bologna; in seguito alla seconda fuga, il padre lo iscrive all'Istituto Tecnico Commerciale \"Tanari\" del capoluogo emiliano, dove alloggia presso la casa della zia. Nel 2017 Vasco affermer\u00e0 che, quando voleva fare l'universit\u00e0, suo padre lo iscrisse a ragioneria perch\u00e9 voleva che Vasco facesse un lavoro al coperto, dato che Giovanni Carlo lavorava come camionista e si preoccupava di conseguenze delle intemperie. La scelta della scuola non soddisfer\u00e0 mai il futuro rocker. Comunque riusc\u00ec a conseguire il diploma di ragioniere.\nA Bologna, Vasco soggiorna nel periodo della contestazione studentesca, appoggiando le posizioni anarchiche, anche se non si distingue per la partecipazione alle lotte politiche, cui resta fondamentalmente indifferente. \u00c8 affascinato, invece, dal mondo del teatro, tanto che matura il sogno di iscriversi al DAMS per frequentare il corso di teatro alternativo. Ma il padre non approva l'idea; pertanto, nell'autunno del 1972 Vasco si vede costretto ad iscriversi al corso di laurea in Economia e Commercio all'Universit\u00e0 di Bologna.\nPochi mesi prima, aveva aperto insieme a Marco Gherardi, suo amico d'infanzia, un piccolo locale, il \"Punto Club\", nei pressi di Zocca, che pi\u00f9 tardi diventer\u00e0 una vera e propria discoteca; in questo primo periodo viene utilizzato come base per organizzare feste ed eventi, e Vasco si spende per l'organizzazione.\nVasco successivamente lascia la casa della zia per andare a vivere presso una casa in affitto, sempre a Bologna, insieme a due amici, decidendo di prendere seriamente l'impegno universitario; tuttavia, dopo un buon inizio, si lascia sedurre dalla turbolenza della Bologna di quegli anni. Continua a restare sempre piuttosto ai margini della lotta politica; frequenta poi il Teatro Evento di Bologna, per il quale firmer\u00e0 qualche regia e qualche presenza come attore. Infine si fidanza con Paola Panzacchi, una convinta femminista, iniziando una storia d'amore molto difficile, da cui uscir\u00e0 \"con le ossa rotte\". In questo periodo amplia notevolmente la sua cultura musicale: oltre agli italiani Lucio Battisti, Francesco Guccini, Francesco De Gregori e Fabrizio De Andr\u00e9, ascolta molto rock anglosassone, soprattutto i Rolling Stones e i Sex Pistols.\nNel 1974, abbandona definitivamente Economia e Commercio per iscriversi a Pedagogia, pi\u00f9 affine alle sue inclinazioni, ma interromper\u00e0 gli studi a otto esami dalla laurea. L'anno successivo si trasferisce a Modena, per risparmiare sull'affitto, dividendo l'appartamento con altri amici.\nI primi passi nel mondo della musica (1975-1981).\n\"Punto Radio\" e gli inizi da DJ.\nIl 1975 \u00e8 un anno storico per la sua formazione: convinto dall'idea dell'amico Marco Gherardi, fonda a Zocca \"Punto Radio\", la prima Radio libera dopo la sentenza del pretore di Vignola del 1976 che dichiar\u00f2 incostituzionale il monopolio della Rai assolvendo Vasco, amministratore della radio, e sul modello della quale nacquero centinaia di radio libere in quegli anni in Italia. La radio, che trasmette ancora oggi dall'alto dell'Appennino tosco-emiliano, copre gran parte della pianura padana arrivando ad essere ricevuta persino in Piazza San Marco a Venezia. Punto Radio viene citata da Pupi Avati nel suo film \"Gli amici del bar Margherita\".\nL'esperienza della radio \u00e8 decisiva per la carriera di Vasco Rossi. Gli d\u00e0, prima di tutto, la possibilit\u00e0 di maturare come \"showman\", visto che Rossi sar\u00e0 uno dei principali DJ sia dei programmi radiofonici sia delle serate speciali che la radio organizzer\u00e0 presso le principali discoteche dell'Emilia-Romagna e, in secondo luogo, di conoscere una serie di persone fondamentali nella sua futura carriera, come Gaetano Curreri, Maurizio Solieri, Massimo Riva, allora giovanissimo, e Red Ronnie, che lavorava per la BBC, altra radio libera di Bologna. \u00c8 proprio nelle serate-evento organizzate dalla radio nei locali emiliani che Vasco imbraccia per la prima volta la chitarra e canta al pubblico alcune canzoni, tra cui alcune scritte da lui stesso.\nL'esordio da cantautore e i primi due album.\nDopo il debutto da DJ presso Punto Radio e aver lavorato nell'ambito del teatro, sotto la spinta dei suoi amici, tra i quali Gaetano Curreri, gi\u00e0 leader degli Stadio, incide nel 1977 il suo primo 45 giri, \"Jenny/Silvia\" contenente i brani \"Jenny\" (una sorta di bozza di \"Jenny \u00e8 pazza\") e \"Silvia\", per l'etichetta Borgatti Music, che fino ad allora aveva curato la produzione e distribuzione di dischi legati al ballo liscio.\nNel 1978 esce invece il suo primo album, \"...Ma cosa vuoi che sia una canzone...\", la cui registrazione inizia nel 1976. La prima versione (con in copertina una chitarra temperata) esce in sole 20.000 copie e viene passato in prevalenza dalle radio libere. L'album \u00e8 prevalentemente commercializzato nelle sole Emilia Romagna e Lombardia ed \u00e8 di stampo cantautorale, ancora distante dalla linea rock adottata da Vasco negli anni successivi. Fra i brani pi\u00f9 celebri si ricorda anche \"La nostra relazione\".\nIl suo secondo album viene pubblicato nel 1979 con il titolo \"Non siamo mica gli americani!\". Il disco ottiene pi\u00f9 successo rispetto al precedente, seppur non raggiungendo clamorose cifre di vendita. L'album \u00e8 caratterizzato da un linguaggio pi\u00f9 diretto e pi\u00f9 duro rispetto a quello dell'esordio, rappresenta le basi di quel percorso rock che Vasco avrebbe continuato coi suoi successivi lavori ed \u00e8 diventato famoso soprattutto per la canzone \"Albachiara\" (votata nel 2020 come la canzone italiana pi\u00f9 amata degli ultimi 45 anni nel concorso radiofonico \"I Love my Radio\"), che anni dopo sar\u00e0 scoperta dal grande pubblico e diventer\u00e0 uno dei maggiori successi di Vasco, nonch\u00e9 pezzo conclusivo di gran parte dei suoi concerti. Il video del brano \"Fegato, fegato spappolato\" \u00e8 il primo in assoluto estratto da un lavoro dell'artista. Altro brano che si ricorda \u00e8 l'ironico \"(per quello che ho da fare) Faccio il militare\". La met\u00e0 dei diritti d'autore dell'album furono ceduti dal cantante all'allora produttore Alan Taylor in cambio di una chitarra \u201cMartin\u201d, che ai tempi non avrebbe potuto permettersi.\nLa prima apparizione di Rossi in televisione \u00e8 datata 10 gennaio 1979, quando partecipa come concorrente alla trasmissione \"10 Hertz\" condotta da Gianni Morandi. Alla fine del programma, Vasco canta \"La strega (la diva del sabato sera)\". Lo spezzone \u00e8 stato riproposto, a trent'anni di distanza, da \"La Storia siamo noi\" nello speciale \"Solo Vasco\" di Caterina Stagno del 26 novembre 2008. Risale invece al 26 maggio 1979 la sua prima esibizione in piazza, precisamente nella Piazza Maggiore di Bologna, su iniziativa di Bibi Ballandi, il suo primo manager.\nIl 31 ottobre 1979 il padre Giovanni Carlo muore stroncato da un ictus mentre era intento a compiere una manovra a bordo del suo camion in Friuli-Venezia Giulia. \u00c8 uno shock per Vasco, che in un primo momento, pens\u00f2 di abbandonare il mondo della musica. In un'intervista con Paolo Bonolis del 2017 Vasco dir\u00e0 che suo padre, se fosse stato vivo, non si sarebbe vergognato di essere orgoglioso del successo di suo figlio.\n\"Colpa d'Alfredo\", la fondazione della Steve Rogers Band e \"Siamo solo noi\".\nNel 1980 viene pubblicato il terzo album, \"Colpa d'Alfredo\", e il linguaggio del rocker si fa ancor pi\u00f9 spregiudicato, aggressivo e anticonformista. La copertina, progettata dallo stesso Vasco: una foto di un suo primo piano con l'occhio nero e il volto tumefatto, \u00e8 sostituita all'ultimo momento dal discografico, che la posiziona sul retro, mettendo in copertina uno scatto dello stesso servizio, ma di spalle. Neanche questo album ottiene molto successo di vendite, anche a causa della censura da parte di alcune radio della canzone che d\u00e0 il titolo all'album, in quanto ritenuta volgare e offensiva in alcune parti del testo.\nFra i brani pi\u00f9 celebri si ricordano inoltre \"Non l'hai mica capito\", \"Susanna\" e \"Anima fragile\".\nLo stesso anno Vasco, che voleva sul palco la \u201csua\u201d band che lo accompagnasse in tour, fonda la Steve Rogers Band.\nLa popolarit\u00e0 di Vasco Rossi, che inizia a farsi conoscere anche a livello nazionale, cresce in seguito a una sua esibizione dal vivo, durante la nota trasmissione televisiva \"Domenica in\", durante la quale canta il brano \"Sensazioni forti\".\nLa sua esibizione viene ampiamente criticata dal giornalista Nantas Salvalaggio che, in un suo articolo sul settimanale \"Oggi\", si scaglia contro il cantante e contro la Rai colpevole di ospitare nel suo pi\u00f9 popolare programma della domenica, un simile esempio di \"ebete, cattivo e drogato\"..\nIl rocker non risponder\u00e0 direttamente al giornalista, ma lo far\u00e0 con una canzone molto ironica, \"Vado al massimo\", presentata al Festival di Sanremo 1982.\nLa definizione di drogato data dal pubblicista finir\u00e0 per\u00f2 per etichettarlo, condizionando la sua immagine e travisando la percezione delle sue canzoni nei primi anni ottanta.\n\u00c8 con il quarto album che inizia ad arrivare il successo. \"Siamo solo noi\" viene pubblicato nel 1981 e, tuttora, viene considerato uno dei migliori lavori del cantante; che incurante delle critiche mette in pratica un'idea di rock emancipato, puntando direttamente allo stomaco. L'unico video estratto \u00e8 quello di \"Dimentichiamoci questa citt\u00e0\" e Vasco fu escluso dal Festivalbar 1981: il brano che doveva portare era \"Siamo solo noi\", ma all'ultimo momento venne mandato per i jukebox \"Voglio andare al mare\". Il brano \"Ieri ho sgozzato mio figlio\" viene riportato sulla copertina come \"Ieri ho sg. mio figlio\", dal momento che il titolo viene giudicato dalla casa discografica troppo immorale per essere scritto interamente. La canzone che d\u00e0 il titolo all'album verr\u00e0 pi\u00f9 volte identificata come un vero e proprio \"inno generazionale\", tutt'oggi attuale per i suoi fan, ed \u00e8 stata eletta, nel 2013 da \"Rolling Stone,\" la miglior canzone italiana rock di sempre.\nFra i brani pi\u00f9 celebri si ricordano anche \"Incredibile romantica\" e \"Brava\".\nIl successo (1982-1986).\nLe partecipazioni al Festival di Sanremo, \"Vado al massimo\" e la vittoria al Festivalbar con \"Bollicine\".\nL'esperienza che cambia radicalmente la carriera di Vasco \u00e8 la partecipazione al Festival di Sanremo. Nonostante il festival non appartenga all'orizzonte artistico del rocker, quest'ultimo e il suo entourage decidono di sfruttare la crescente popolarit\u00e0 del cantante facendolo partecipare all'importante vetrina offerta dalla Rai.\nCos\u00ec, nel 1982, Vasco partecipa al Festival con la canzone \"Vado al massimo\", che contiene un'ironica risposta a Nantas Salvalaggio (nel testo viene apostrofato come \"quel tale che scrive sul giornale\"). La performance del rocker fece scalpore: al termine della sua esecuzione, nell'atto di abbandonare il palco, Vasco si infil\u00f2 il microfono nella tasca della giacca, con l'intenzione di darlo al concorrente successivo. A causa del filo troppo corto tuttavia, esso gli si sfil\u00f2 e cadde a terra, creando un boato in sala, facendo diffondere l'opinione che lo avesse gettato intenzionalmente sul pavimento, per spregio nei confronti della manifestazione.\nFu lo scalpore che proprio il rocker di Zocca voleva creare per distinguersi dagli altri partecipanti.\nNell'aprile dello stesso anno esce l'album omonimo, che rester\u00e0 in classifica per sedici settimane e che sar\u00e0 subito seguito da un tour che si protrarr\u00e0 fino a dicembre. Arriva anche il primo riconoscimento ufficiale per Vasco, che vince il Premio Nazionale de \u00abIl Paroliere\u00bb, assegnatogli nella megadiscoteca \u00abMarab\u00f9\u00bb di Reggio Emilia, come rivelazione dell'anno con il brano Ogni volta.\nAltri brani da ricordare sono \"Canzone\", \"Splendida giornata\", \"La noia\" e \"Sono ancora in coma\".\nL'anno seguente, nel 1983, Vasco Rossi si ripresenta a Sanremo con \"Vita spericolata\". La canzone, che, pur entrando in finale al Teatro Ariston, si classific\u00f2 al penultimo posto nella graduatoria e raggiunse lo stesso anno solo il sesto posto nella classifica dei 45 giri, diventer\u00e0 uno dei classici della musica italiana, sar\u00e0 successivamente reinterpretata da Francesco De Gregori, che la inserir\u00e0 nell'album dal vivo \"Il bandito e il campione\", e ripresa da Gino Paoli nel brano \"Quattro amici\".\nAnche in questa occasione la partecipazione del rocker emiliano fece scalpore: all'attacco dell'ultimo ritornello, Vasco abbandon\u00f2 improvvisamente il palco mentre la base musicale continuava a suonare, rendendo inequivocabile il fatto che la manifestazione si svolgesse in playback.\nSegue l'uscita dell'album \"Bollicine\", una vera e propria rivoluzione nell'ambito del panorama musicale italiano, che porta al massimo livello pi\u00f9 o meno tutti i temi chiave del canzoniere dell\u2019artista, destinati da qui in poi a doversi confrontare con questo disco per essere compresi nella loro evoluzione e che sar\u00e0 inserito, nel 2012, al primo posto nella lista de I 100 migliori album italiani secondo Rolling Stone. \u00c8 il sesto album in sei anni, quello che consacra definitivamente Vasco Rossi a icona del rock italiano. Resta in classifica per 35 settimane vendendo oltre 1.000.000 di copie, e si piazza come quinto album pi\u00f9 venduto dell'anno. L'ironica e provocatoria canzone \"Bollicine\", farcita di slogan e frasi ad effetto (con chiari riferimenti all'uso della cocaina), \u00e8 un pungente attacco alle pubblicit\u00e0 e ai loro falsi miti, che arrivano a saturare le menti dei pi\u00f9 giovani.\nIl brano funziona e ha da subito un forte impatto vincendo il Festivalbar, con un concerto dall'Arena di Verona. Altri brani celebri dell'album sono \"Una canzone per te\", che secondo alcuni critici musicali, come Michele Monina e Dario Salvatori, tratta della genesi delle sue canzoni, oltre a rappresentare il manifesto artistico dell'autore, \"Portatemi Dio\" e \"Giocala\". Il tour per promuovere l'album, durato quasi dieci mesi, \u00e8 un trionfo. \u00c8 sicuramente uno dei periodi di massimo successo dal punto di vista musicale, ma non dal punto di vista umano: secondo alcuni biografi, in quel periodo Vasco \u00e8 farmaco-dipendente, vive come se fosse sempre su un palco, non dorme per notti e giorni interi mentre continua ad assumere anfetamina e Lexotan, tanto da costringere il manager Guido Elmi ad annullare alcuni concerti.\nNel 1983 si approfondisce anche la collaborazione con gli Stadio di Gaetano Curreri e Ricky Portera, per i quali scrive il testo del brano \"Acqua e sapone\", che diverr\u00e0 hit nazionale anche in quanto colonna sonora dell'omonimo film di Carlo Verdone. Nel 1984 ulteriori interventi di Vasco Rossi con gli Stadio sono il testo e la voce (con cori di Lucio Dalla) in \"La faccia delle donne\", brano di spicco dell'omonimo album della band di Curreri.\n\"Va bene, va bene cos\u00ec\" e \"Cosa succede in citt\u00e0\".\nAll'inizio del 1984, esce il primo album dal vivo: \"Va bene, va bene cos\u00ec\", che rester\u00e0 in classifica 33 settimane, di cui 8 al primo posto (in totale ha venduto pi\u00f9 di 1.000.000 di copie ottenendo 10 dischi di platino), e in quell'anno risulter\u00e0 l'album pi\u00f9 venduto in Italia. L'unico brano inedito del lavoro e che d\u00e0 il titolo all'album, sar\u00e0 successivamente reinterpretato da Mina. Ad agosto comincia il Va bene, va bene cos\u00ec Tour.\nDi l\u00ec a poco, nel 1985, pubblica l'album \"Cosa succede in citt\u00e0\", e partecipa per la seconda volta al Festivalbar. \nL'album rappresenta sotto certi aspetti un nuovo inizio per il cantautore, ma sebbene contenga canzoni storiche poi divenute pilastri delle composizioni di Vasco, come \"Toffee\", \"Una nuova canzone per lei\" e \"Dormi, dormi\", secondo alcuni critici \u00e8 tecnicamente perfetto, ma per i testi e i contenuti viene considerato piuttosto \"fiacco\", anche a causa delle vicende che lo precedettero. \"Cosa succede in citt\u00e0\" rest\u00f2 in classifica per 29 settimane (sesto album pi\u00f9 venduto dell'anno) e fu seguito dal relativo tour.\nSi chiude cos\u00ec una fase particolarmente intensa della carriera del rocker con quasi 250 concerti tenuti in soli 4 anni.\nPer due anni sparisce completamente. Qualcuno parla di esaurimento nervoso, ma \u00e8 un periodo in cui Vasco ricerca se stesso, si disintossica dalle anfetamine e rivede vecchi amici d'infanzia. Di quel periodo \u00e8 anche la frequentazione con il collega Zucchero Fornaciari. A Zocca, insieme al bluesman reggiano, compone il testo di \"Pippo\", contenuto in \"Blue's\", concedendo poi a Zucchero la completa paternit\u00e0 delle strofe.\nLa consacrazione (1987-1992).\n\"C'\u00e8 chi dice no\", la rottura con la Steve Rogers Band, \"Liberi liberi\", la conquista dei grandi stadi e il 'no' ai Rolling Stones.\nNel 1987, Vasco torna sulla scena pubblicando \"C'\u00e8 chi dice no\", album che vender\u00e0 oltre 1.000.000 di copie e che rester\u00e0 in classifica 38 settimane, di cui 12 consecutive in testa. Lavoro molto ben accolto anche dalla critica, che lo valuta come un disco ispirato e sfaccettato, contraddistinto da ribellione e romanticismo. L'album va considerato a tutti gli effetti una pietra miliare per la storia del cantautorato rock italiano e la Title track, successivamente reinterpretata da Gianna Nannini e inserita nell'album Hitalia, \u00e8 un duro inno contro i luoghi comuni e le omologazioni.\nFra i brani pi\u00f9 celebri si ricordano anche \"Vivere una favola\", \"Ciao\", \"Brava Giulia\" e \"Ridere di te\". Dal relativo tour, durato sei mesi e diviso tra spazi chiusi e spazi aperti, viene estratta e distribuita una doppia cassetta in VHS dal titolo \"Vasco Rossi Live '87\". Il successo \u00e8 tale che perfino Adriano Celentano lo vuole ospite in Rai. Lui inizialmente accetta, per poi cambiare idea il giorno prima della trasmissione facendo infuriare i vertici dell'emittente televisiva, che minacciano di bandirlo per sempre da ogni trasmissione.\nIl sempre crescente successo di spettatori costringe il cantante ad abbandonare i palazzetti per orientarsi verso spazi pi\u00f9 ampi: inizia l'epoca degli stadi.\nNel 1989, prima dell'uscita dell'album \"Liberi liberi\" realizzato per conto della EMI, Guido Elmi e la Steve Rogers Band abbandonano Rossi, che si ritrova praticamente da solo con Maurizio Lolli. Senza Solieri e Riva, parte comunque il \"Blasco Tour\", il cui grande successo porta alla pubblicazione dell'album dal vivo \"Fronte del palco\", contenente l'inedito \"Guarda dove vai\".\nVasco racconta a Michele Monina \"1989: Prima svolta radicale artisticamente, con album Liberi Liberi che rappresenta il punto di non ritorno. Senza Guido Elmi al mio fianco, senza i compagni di tante avventure, Massimo Riva e Maurizio Solieri... ho imparato la lezione e mi sono sobbarcato anche tutta la parte tecnica - che a me piace poco - di produzione dell\u2019album\"\".\"\nNe scaturisce un lavoro pi\u00f9 malinconico, disilluso e riflessivo rispetto ai precedenti, a partire dal singolo che d\u00e0 il titolo all'album, ma che riscuote ugualmente successo risultando il secondo album pi\u00f9 venduto dell'anno vendendo 900.000 copie e che rappresenta una sorta di snodo nella discografia del cantante.\nFra i brani pi\u00f9 celebri si ricordano inoltre \"Domenica lunatica\", \"...Muoviti!\", \"Tango... (della gelosia)\" e \"Dillo alla Luna\", successivamente reinterpretato da Mia Martini, che lo inserir\u00e0 nell'album La musica che mi gira intorno.\nL'anno successivo vengono organizzati in rapida successione (10 e 14 luglio) due concerti rispettivamente negli stadi San Siro a Milano e Flaminio a Roma, per un totale di circa spettatori. Con il concerto di Milano, Vasco Rossi diventa il terzo artista italiano, dopo Edoardo Bennato nel 1980 e Claudio Baglioni nel 1985 e nel 1986, a raccogliere un numero di fan cos\u00ec ampio da riempire lo stadio Giuseppe Meazza. Una parte del concerto di Milano viene pubblicata nell'album \"Vasco live 10.7.90 San Siro\".\nGli eventi di Milano e Roma si riveleranno molto significativi, decretando non solo una svolta nella carriera del rocker, ma anche una sorta di rivincita della musica italiana nei confronti delle grandi star internazionali: la stessa sera in cui Vasco si esib\u00ec a Milano, Madonna si esib\u00ec a Roma, con un'esibizione che ebbe decisamente minor fortuna rispetto a quella di Vasco. Per il concerto di Roma, il promoter italiano dei Rolling Stones David Zard, propose all'allora manager di Vasco Enrico Rovelli di dare luogo a un mega-evento affiancando a Mick Jagger e Keith Richards il rocker emiliano, ma la proposta non fu accettata. Da questi due concerti, viene prodotto un video in VHS, ristampato nel 2006 in DVD, dal titolo \"Fronte del palco live 90\", mentre il Fronte del palco tour si protrarr\u00e0 per tutto il 1991.\nNel 1989 torna a collaborare con gli Stadio, per i quali scrive il testo della hit radiofonica \"Stupidi\" dell'album \"Puoi fidarti di me\".\nLa maturit\u00e0 artistica (1993-2000).\n\"Gli spari sopra\", Rock sotto l'assedio e \"Nessun pericolo... per te\".\nNel 1993, pubblica l'album \"Gli spari sopra\", che sancisce la sua inarrestabile ascesa vincendo 10 dischi di platino e vendendo pi\u00f9 di 1.000.000 di copie. Album corposo e marcatamente rock, composto da 14 tracce, tra cui si trovano anche alcuni brani introspettivi, sulla falsariga del lavoro precedente, come \"Vivere\" e \"...Stupendo\", oltre a un brano, dal titolo \"Non appari mai\", incentrato sul conflittuale rapporto tra Vasco e la TV. Il singolo che d\u00e0 il titolo all'album rappresenta una denuncia contro l'abuso di potere.\nFra i brani pi\u00f9 celebri si ricordano anche \"Lo show\", \"Gabri\", \"L'uomo che hai di fronte\" e \"Hai ragione tu\", con la partecipazione di Pino Daniele.\nFu preceduto da un singolo, mini-CD che contiene, oltre ad alcune versioni alternative de \"L'uomo che hai di fronte\" e \"Delusa\", con riferimenti sarcastici alle allora \"ragazze di Non \u00e8 la Rai\", anche l'inedito \"Se \u00e8 vero o no\", che non fu poi inserito nell'album. Seguir\u00e0 il tour Gli spari sopra, che nell'arco di sei mesi di concerti raggrupper\u00e0 pi\u00f9 di 850.00 spettatori, con susseguente pubblicazione di un video in VHS, ristampato nel 2006 in DVD, dal titolo \"Gli spari sopra tour\".\nNel 1994, regala agli iscritti del suo fan club ufficiale un CD contenente l'inedita \"Senza parole\", dedicata a tutto il suo \"popolo\".\nNel 1995 il rocker \u00e8 di nuovo a San Siro con un doppio concerto evento, Rock sotto l'assedio, contro la guerra in Jugoslavia e a cui partecipano pi\u00f9 di 100.000 spettatori. Sul palco sono ospitati gruppi musicali di etnie diverse, fatti giungere clandestinamente dalle zone di guerra con l'aiuto di collaboratori come il fotoreporter Massimo Sciacca e l'organizzatore Enrico Rovelli. In questa occasione canta per la prima volta \"Generale\" di Francesco De Gregori, da sempre suo riferimento musicale, interpretandola nel proprio stile rock. Vasco promuove la serata come occasione di riflessione contro la violenza della guerra, ma molti giornalisti polemizzeranno con lui per non avere devoluto l'incasso alla causa jugoslava. Non si far\u00e0 attendere la risposta del rocker che, tramite il suo ufficio stampa, dir\u00e0 che \"Rock sotto l'assedio\" si fa in solidariet\u00e0 con i gruppi rock di Sarajevo e che la beneficenza si fa invece con il libretto di assegni, e senza pubblicit\u00e0. Con Maurizio Lolli e Mirco Bezzi realizza un sito Internet, il primo in Italia per un artista musicale, dedicato a raccogliere le testimonianze di reporter dalle zone di guerra intercettate sulla nascente rete di comunicazione e le biografie dei gruppi musicali che si esibiscono.\nNel 1996 pubblica l'album \"Nessun pericolo... per te\", considerato dalla critica un lavoro travolgente, ma soprattutto davvero controcorrente, e uno tra i suoi migliori dischi, in cui emerge prepotente l'orgoglio del diverso, del maledetto, anche attraverso una vera e propria invettiva che parte dall'esperienza personale dell'artista per dileggiare i meccanismi della discriminazione.\nIl primo video estratto \u00e8 quello di \"Mi si escludeva\". L'album, oltre a contenere una canzone, \"Gli angeli\", tra le pi\u00f9 struggenti dell'intera sua produzione, dedicata all'amico Maurizio Lolli morto di cancro ai polmoni e il cui video (una produzione colossale di 600 milioni di lire) viene diretto da Roman Pola\u0144ski, contiene uno dei brani pi\u00f9 celebri del cantautore, \"Sally\", reinterpretato successivamente da Fiorella Mannoia. \nAltri brani da ricordare sono \"Un gran bel film\", che riprende idealmente il pezzo che port\u00f2 il rocker al successo, \"Vita spericolata\", e \"Benvenuto\", che tratta della nascita del figlio Luca.\nIl video de Gli angeli, presentato al Festival di Venezia, viene messo a disposizione su Internet, un evento abbastanza inusuale per quegli anni, cosicch\u00e9 Vasco si dimostra un precursore dei nuovi sistemi tecnologici che avanzano. La canzone viene distribuita in un singolo a forma triangolare a tiratura limitata. La forma del CD singolo, cos\u00ec come la scritta a forma triangolare che riporta il nome del cantante nella copertina dell'album, \u00e8 un chiaro omaggio all'attributo femminile, al quale spesso Vasco fa riferimento con gesti inequivocabili durante i suoi concerti. Il tour Nessun pericolo per te, diviso in due parti, la prima nei palazzetti e la seconda negli stadi, ha un'affluenza di oltre 830.000 spettatori.\nNel 1997 esce \"Rock\", una raccolta di vecchi pezzi riarrangiati, che porter\u00e0 il cantante ad esibirsi nell'ex stabilimento Italsider di Bagnoli, nell'ambito della prima edizione del \"Neapolis Rock Festival\". Quell'anno Rossi \u00e8 presente come autore al Festival di Sanremo (in coppia con Gaetano Curreri e Roberto Ferri) con \"...E dimmi che non vuoi morire\" scritta per Patty Pravo, insignita del premio della critica. Sempre per il Festival di Sanremo, nel 1999 scrive la canzone \"Lo zaino\" cantata dagli Stadio.\nIl ritorno alle origini con \"Canzoni per me\", l'Heineken Jammin' Festival e la morte di Massimo Riva.\nNel 1998 esce \"Canzoni per me\", tra i lavori pi\u00f9 intensi, intimisti e disincantati dell'intera sua produzione e in cui riprende anche vecchie canzoni, scritte all'inizio della carriera e mai pubblicate. Fra i brani pi\u00f9 celebri si ricordano \"L'una per te\"\", Io no...\"\" e \"Quanti anni hai\"\". Trionfa per la seconda volta al Festivalbar con \"Io no\", e ottiene per la prima volta la Targa Tenco nella categoria miglior album dell'anno. Il disco non porta com'era abitudine, una nuova tourn\u00e9e, ma viene deciso di tenere un unico concerto, accettando la proposta di essere \"headliner\" della prima edizione dell'Heineken Jammin' Festival a Imola.\nAlla serata partecipano spettatori, segnando un evento nell'intera storia della musica italiana: il successo di Vasco diviene di massa, e il rocker di Zocca viene universalmente riconosciuto come la rockstar della musica italiana contemporanea.\nLa serata viene immortalata nel video \"Rewind\" e relativo album dal vivo \"Rewind\" del 1999, a cui fa seguito il \"Rewind Tour\". Tra le canzoni si ricorda inoltre l'omonima \"Rewind\", la cui musica \u00e8 scritta per lui dall'amico di sempre Gaetano Curreri.Dopo aver partecipato al Concerto del Primo Maggio a Roma, a pochi giorni dalla prima tappa del tour allo stadio Renato Curi di Perugia, viene a mancare per un'overdose di eroina il \"compagno di avventure\" Massimo Riva, chitarrista della band e coautore di una parte del repertorio musicale di Vasco. A partire dal \"Rewind tour\", verr\u00e0 ricordato in ogni concerto.\nNel 1999 gli viene conferito da Fernanda Pivano il Premio Lunezia, in qualit\u00e0 di Poeta del Rock per il valore letterario del testo della canzone \"Quanti anni hai\".\nNello stesso anno esce il singolo \"La fine del millennio\" i cui proventi vengono devoluti all'associazione onlus per il recupero dei tossicodipendenti, fondata dai parenti di Massimo Riva. La copertina riprende il Cristo bendato di un'immagine di scena tratta dal \"Teatro delle orge e dei misteri\" dell'austriaco Hermann Nitsch.\nSempre quell'anno Vasco firma come coautore il testo della canzone \"La tua ragazza sempre\", portata al Festival di Sanremo da Irene Grandi, che si piazza in seconda posizione. La collaborazione con Irene Grandi si consolider\u00e0 negli anni: nel 2003, Vasco firmer\u00e0 per la cantante fiorentina il brano \"Prima di partire per un lungo viaggio\" e nel 2019, il brano \"Finalmente io\", presentato al Festival di Sanremo l'anno seguente.\nI concerti diventano produzioni colossali (dal 2001 a oggi).\n2001-2003: \"Stupido hotel\" e il triplo concerto evento a San Siro.\nIl 2001 \u00e8 l'anno di \"Stupido hotel\", che risulter\u00e0 il secondo album pi\u00f9 venduto dell'anno e con cui il cantante prosegue il percorso rock, ora basato su un nuovo modo di proporsi in concerto, nonostante attraversi un periodo complicato sul piano esistenziale, come testimoniano i due principali brani del lavoro, \"Siamo soli\" e \"Stupido hotel\".\nSeguir\u00e0 un tour svoltosi interamente negli stadi e la terza vittoria al Festivalbar con la canzone \"Ti prendo e ti porto via\".\nNel 2002 esce \"Tracks\", la prima raccolta pubblicizzata come ufficiale dalla EMI, con brani in versione originale e rimasterizzati e con la reinterpretazione di \"Generale\" di Francesco De Gregori, cantata durante il tour \"Rock sotto l'assedio\" del 1995 ma rimasta inedita. All'uscita della raccolta fa seguito il triplo concerto evento tenutosi di nuovo a San Siro nel 2003, seguito da quasi 225.000 spettatori, e dal quale sar\u00e0 tratto il DVD \"Vasco Rossi @ S.Siro 03\". La reinterpretazione di \"Generale\" rappresenta una sorta di risposta e ringraziamento alla versione di \"Vita spericolata\" incisa da De Gregori nel 1993 e inclusa nel suo album \"Il bandito e il campione\".\n2004-2007: \"Buoni o cattivi\", il \"Vascstock\" e il ritorno a Sanremo come ospite.\nIl 2004 \u00e8 l'anno di \"Buoni o cattivi\", considerato dalla critica un lavoro maturo, coerente col percorso intrapreso dall'artista, in cui il suo spirito \"libero\" non si \u00e8 appesantito con gli anni, ma si \u00e8 trasformato in un messaggio pi\u00f9 profondo e mediato e che viene presentato, per volere del rocker, presso la \"Fabrica delle e\", una struttura del Gruppo Abele fondata da don Luigi Ciotti. Registrato tra Bologna e Los Angeles, e successivamente venduto anche negli Stati Uniti, il disco risulter\u00e0 il pi\u00f9 venduto in Italia nel 2004 e vincer\u00e0 12 dischi di platino. Tra i dodici brani inediti, spicca l'omonimo singolo, considerato il manifesto dell'intero lavoro.\nAltri brani celebri sono \"Come stai\", \"Anymore\", \"E\u2026\", \"Se\u00f1orita\" e \"Un senso\".\nAll'album segue il tour Buoni o cattivi, articolatosi in due estati e che tocca gran parte degli stadi italiani, bissandoli dove richiesto e facendo registrare il tutto esaurito con oltre 1.730.000 spettatori totali. Inoltre, il 25 settembre dello stesso anno, Vasco regala ai suoi fan un concerto gratuito tenutosi a Catanzaro (nel quartiere Germaneto), di fronte a persone.\nLo stesso Vasco ha ribattezzato questo evento \"Vascstock\".\nNel 2005 gli viene assegnato il Nastro d'argento alla migliore canzone originale per Un senso e ritorna a Sanremo come ospite per la serata finale, in segno di riconoscenza al festival che gli aveva offerto una vetrina importante, quando la sua carriera era ancora agli albori, nonostante i magri piazzamenti allora riconosciuti. Vasco si esibisce cantando l'introduzione di \"Vita spericolata\", introdotto da Maurizio Solieri alla chitarra, e la hit del 2004 \"Un senso\". Dopo la performance pronuncia poche parole contro la legge anti-fumo (legge 3/2003) varata dal ministro Girolamo Sirchia ed esce di scena sottraendosi all'abituale intervista del conduttore Paolo Bonolis ai suoi ospiti.\nIl 9 settembre 2005 viene pubblicato \"\u00c8 solo un rock'n'roll show\", doppio DVD, lanciando cos\u00ec il concetto di \"movieclip\", in cui tutte le canzoni di \"Buoni o cattivi\" si intrecciano in un lungo videoclip di oltre due ore. Il 2 dicembre 2005, esce \"Buoni o cattivi Live Anthology 04.05\", un cofanetto comprensivo di doppio CD e triplo DVD che documenta il grande successo del \"Buoni o cattivi Tour\". Il 17 dicembre 2005 Vasco torna a Zocca dove gli amici d'infanzia e tutta la comunit\u00e0 hanno organizzato un tributo in suo onore. Per l'occasione viene allestita anche una mostra fotografica.\nIl 26 luglio 2006, riceve il Premio Fernanda Pivano.\nSempre nel 2006, Vasco annuncia pubblicamente di non cedere pi\u00f9 i diritti delle sue canzoni per gli spot pubblicitari. La decisione di cederli, presa in passato, \u00e8 stata per sua stessa ammissione un errore, in quanto non \u00e8 eticamente corretto lucrare sulle emozioni dei fan.\nIl 19 gennaio 2007 esce il singolo \"Basta poco\". Per volont\u00e0 del cantautore non \u00e8 venduto in alcun negozio e pu\u00f2 essere ascoltato esclusivamente tramite radio oppure scaricato dal web o dal portale di una nota azienda telefonica. Il nuovo singolo fa registrare il record italiano di download legali, oltre centomila a distanza di due giorni dall'uscita del brano, e rappresenta una nuova denuncia da parte del rocker, stavolta nei confronti dell'ipocrisia e della superficialit\u00e0, che danno pi\u00f9 importanza alle cose futili rispetto ai fatti concreti.\nL'11 maggio 2007 Vasco Rossi pubblica un mini CD, \"Vasco Extended Play\", contenente \"Basta poco\", la versione \"original demo\" della stessa, il video con i personaggi disegnati da suo figlio Luca e una reinterpretazione de \"La compagnia\", scritta da Mogol e Carlo Donida, portata al successo da Marisa Sannia nel 1969 e reinterpretata nel 1976 da Lucio Battisti: si tratta di un brano a cui Vasco si \u00e8 dichiarato molto legato e che ha reinterpretato in chiave rock.\nIl 23 novembre 2007 viene pubblicato il DVD \"Vasco@Olimpico.07\", registrato durante le due date del 27 e 28 giugno del tour Vasco Live 2007 allo stadio romano.\n2008-2009: \"Il mondo che vorrei\" e la seconda partecipazione al concerto del 1\u00ba maggio.\nIl 28 marzo 2008 esce \"Il mondo che vorrei\", ventunesimo album del cantautore, quindicesimo in studio e gi\u00e0 premiato come disco di diamante con le sole copie vendute in prenotazione (oltre 350.000) e risultando il terzo album pi\u00f9 venduto dell'anno. \"Il mondo che vorrei\" \u00e8 anche il nome del primo singolo estratto, lanciato in radio il 14 marzo e in tutti gli oratori della diocesi di Milano il 16 marzo. Il brano entra subito al primo posto della classifica digitale Fimi. La canzone \"Gioca con me\", terza traccia dell'album, \u00e8 stata incisa con la partecipazione del chitarrista Slash. Il lavoro si riallaccia per certi versi a quello precedente, dove era affiorata, per la prima volta in maniera chiara, una sorta di consapevole scissione tra il cantante rock di successo e l\u2019uomo pieno di problemi e turbamenti, che resta invece in una fase di incompiutezza esistenziale, specialmente nella canzone \"E adesso che tocca a me\", in cui \u00e8 lampante un accrescimento dell'angoscia.\nFra i brani pi\u00f9 celebri si ricorda anche \"Vieni qui\".\nNell'estate del 2008 prosegue il tour, iniziato a Genova, negli stadi delle principali citt\u00e0 italiane. In sole 24 ore dall'apertura delle prevendite vengono venduti biglietti, costringendo gli organizzatori ad aggiungere ulteriori date per le tappe di Milano, Roma, Ancona e Salerno. Si esibisce anche all'Heineken Jammin' Festival di Mestre il 21 giugno 2008. Il 5 luglio 2008, tramite il suo sito ufficiale, annuncia un ritorno sul palco a settembre, per la seconda parte della tourn\u00e9e, la cui prima data si \u00e8 svolta il 5 settembre a Teramo.\nA fine anno, secondo i dati SIAE, Vasco detiene il primato della musica dal vivo grazie al record di presenze (oltre 850 000 spettatori) registrato nelle diciotto date del Vasco.08 Live in concert.\nIl 13 marzo 2009 esce \"Il mondo che vorrei live 2008\", il primo concerto rock registrato in alta definizione su Blu-ray Disc durante il doppio concerto tenutosi allo Stadio Renato Dall'Ara di Bologna il 19 e il 20 settembre 2008.\nLa prima apparizione dal vivo del 2009 ha avuto luogo in occasione del ventennale del Concerto del Primo Maggio a Roma, a 10 anni di distanza dalla sua prima partecipazione. L'esibizione \u00e8 durata circa cinquanta minuti, nel corso della quale sono state proposte dieci canzoni tra cui \"Un ragazzo di strada\", brano del 1966 scritto da I Corvi, cantato per la prima volta da Vasco.\n2009-2010: \"Tracks 2 - Inediti &amp; rarit\u00e0\" e l\"Europe Tour Indoor\".\nIl 6 ottobre 2009 ha iniziato una tourn\u00e9e indoor in l'Italia e in Europa, il Tour Europe indoor, dopo 13 anni dall'ultimo tour al chiuso datato 1996, il \"Nessun pericolo per te tour\".\nDurante questi concerti ha presentato un nuovo brano inedito intitolato \"Ad ogni costo\", riedizione, con nuovo testo in italiano scritto da Vasco, della hit dei Radiohead \"Creep\". Da notare l'anomalia della data sarda, unico concerto del tour previsto all'aperto.\nIl 27 novembre 2009 esce l'album \"Tracks 2 - Inediti &amp; rarit\u00e0\", contenente tre inediti (tra cui la stessa \"Ad ogni costo\", \"Ho fatto un sogno\" e \"Sto pensando a te\"), \"Sally\" cantata interamente unplugged ad una tappa dello \"Europe Tour 2009\", sei tracce dal vivo tratte dal \"Nessun pericolo per te Tour\" del 1996 e tre cover suonate negli anni dal vivo una sola volta, ovvero \"Il tempo di morire\", \"Un ragazzo di strada\" e \"Amico fragile\". In poco pi\u00f9 di una settimana l'album ottiene quattro dischi di platino e, ad oggi, \u00e8 disco di diamante. Nello stesso mese la Sony produce \"SingStar Vasco Rossi\", gioco per PlayStation 2 e PlayStation 3.\nSuccessivamente viene pubblicato il secondo singolo appartenente al nuovo album, \"Sto pensando a te\", trasmesso nelle radio a partire dal 18 dicembre del 2009.\nIl 10 marzo 2010 \u00e8 uscito un numero di Topolino dove Vasco si trasforma nel Comandante Brasko, un cantante amatissimo dal pubblico che si \u00e8 ritirato dai palchi, a cui Zio Paperone chiede di risollevare le sorti della manifestazione canora pi\u00f9 importante di Paperopoli, quella al Teatro Arroston. All'interno si pu\u00f2 trovare un'intervista dove lo stesso Vasco parla della passione per Topolino. La storia, ideata da Vincenzo Mollica, \u00e8 sceneggiata da Fausto Vitaliano, mentre i disegni sono di Giorgio Cavazzano. Nello stesso mese decide di investire sulla rivista di critica letteraria \"Satisfiction\", divenendone editore.\nIl 30 aprile 2010, esce nelle radio il singolo \"Ho fatto un sogno\", brano che denuncia, anche tramite un videoclip, la realt\u00e0 caratterizzata ancora dai pregiudizi nei confronti del diverso.\nIl 22 giugno 2010 viene pubblicato in edizione limitata l'album \"Vasco London Instant Live 04.05.2010\" registrato appunto il 4 maggio 2010 all'Hammersmith Apollo di Londra. Questa data segna un evento importante nella carriera del rocker, in quanto si tratta del suo primo concerto in Gran Bretagna. Il 29 novembre 2010, tramite Facebook, comunica che ha scritto con Gaetano Curreri, il quinto singolo di Noemi, \"Vuoto a perdere\"; il brano \u00e8 anche la colonna sonora del film \"Femmine contro maschi\" di Fausto Brizzi.\n2011-2012: \"Vivere o niente\", l'inedito \"I soliti\", i problemi di salute e progetti paralleli.\nIl 29 marzo 2011 esce \"Vivere o niente\", sedicesimo album in studio che balza direttamente alla prima posizione della classifica degli album pi\u00f9 venduti in Italia dopo soli cinque giorni dalla sua pubblicazione e che risulter\u00e0 il pi\u00f9 venduto dell'anno. La copertina dell'album raffigura l'artista sempre in fuga dal conservatorismo, dall'omologazione e dai poteri che lo vogliono zittire, costretto a una condizione di clandestinit\u00e0, necessaria per restare libero di raccontare la realt\u00e0 senza strumentalizzarla. Il primo singolo estratto, anticipato il 7 febbraio (giorno del suo cinquantanovesimo compleanno), \u00e8 intitolato \"Eh... gi\u00e0\". Il secondo discusso singolo \u00e8 \"Manifesto futurista della nuova umanit\u00e0\", in rotazione dal 6 maggio 2011, e col quale Vasco descrive un uomo nuovo senza pi\u00f9 'fede' in un creatore e che riconosce la vita non come un dono ma come una combinazione di fattori casuali.\nFra i brani pi\u00f9 celebri si ricordano inoltre \"Vivere o niente\" e \"L'Aquilone\".\nIl 15 aprile 2011 viene presentata dal sovrintendente St\u00e9phane Lissner la stagione 2011-2012 del Teatro alla Scala di Milano, con le musiche e la drammaturgia a firma di Vasco utilizzate per la produzione \"L'altra met\u00e0 del cielo\", spettacolo incentrato sulla figura femminile e sui giovani. La \"prima\" doveva avere luogo il 31 marzo 2012, con successive sette repliche, ma \u00e8 stata rinviata di tre giorni per uno sciopero dei lavoratori.\nil 5 giugno 2011 prende il via dallo Stadio Del Conero di Ancona, il tour \"Vasco Live Kom '011\". Il tour che prevede un concerto all'Heineken Jammin Festival di Mestre, \u00e8 il primo in cui un artista realizza quattro concerti consecutivi allo stadio San Siro. Durante l'ultima data a Milano, il rocker \u00e8 obbligato ad accorciare la scaletta, iniziando con un evidente ritardo, per via di un forte mal di schiena che nonostante le cure necessarie non accennava a passare.\nIl 26 giugno 2011, in un'intervista a Vincenzo Mollica per il TG1, parlando del suo futuro, ha dichiarato che modificher\u00e0 il suo modo di rapportarsi con il pubblico, in particolare ha affermato: \u00ab\u00e8 felicemente conclusa la mia straordinaria attivit\u00e0 di rockstar\u00bb e che \u00abquesta \u00e8 l'ultima tourn\u00e9e di questo tipo\u00bb. In questo periodo viene pubblicato il libro \"Vasco complete canzoniere\".\nIl 18 luglio 2011 decide di farsi ricoverare in una clinica privata nei pressi di Bologna, per verificare la natura del mal di schiena e dagli esami si scopre che la causa del dolore deriva da una costola fratturata. Inoltre approfitta della permanenza nella clinica per fare un check-up completo. Il 22 agosto 2011, dopo una visita medica concordata alla clinica Villalba, i medici che seguono le sue condizioni di salute lo obbligano ad un riposo assoluto di almeno sessanta giorni, che ha provocato l'annullamento delle ultime quattro date del \"Vasco Live Kom '011\": Torino, Udine, Bologna e Avellino. Al cantante viene diagnosticata un'infezione da stafilococco aureo che gli ha causato un'osteomielite al torace, un'endocardite e, in seguito, anche una polmonite.\nIl 7 settembre 2011 esce nelle sale un film-documentario sulla sua vita, artistica e privata, diretto da Alessandro Paris e Sibylle Righetti, dal titolo \"Questa storia qua\", proiettato due giorni prima in anteprima alla Mostra del Cinema di Venezia e in contemporanea in oltre 200 sale, facendo registrare il tutto esaurito gi\u00e0 in prevendita. Dal film viene estratto il singolo \"I soliti\", che riprende idealmente i brani \"Siamo solo noi\" e \"Liberi...liberi\", in rotazione nelle radio dal 29 agosto.\nIl 24 novembre 2011 viene pubblicata un'altra sua biografia, intitolata \"La versione di Vasco\", con una tiratura di copie; dopo tre giorni il libro \u00e8 andato in ristampa con altre copie. Il libro si \u00e8 piazzato subito al primo posto nella sezione \"varia\" o \"saggistica\", mentre ha occupato la quarta posizione nella classifica generale. I proventi delle vendite sono andati ad una comunit\u00e0 di don Luigi Ciotti.Il 9 dicembre 2011, solo ed esclusivamente su iTunes, \u00e8 uscita una speciale versione dell'album \"Vivere o niente\", denominata \"Vivere o niente - Kom.011 Edition\", contenente, oltre all'album in studio, anche un CD con 13 brani registrati durante una tappa del \"Vasco Live Kom '011\".\nIl 31 marzo 2012 \u00e8 stato pubblicato l'album \"L'altra met\u00e0 del cielo\" contenente alcune tra le pi\u00f9 famose canzoni di Rossi dedicate alle donne, riarrangiate per l'esecuzione sul palco de La Scala; l'album ha raggiunto subito la prima posizione fra le vendite. Il 4 aprile, alla \"prima\" de \"L'altra met\u00e0 del cielo\", ci sono stati sei minuti di applausi finali. Dal 9 giugno al 14 luglio 2012 si \u00e8 svolta una mostra sulle opere di Vasco in 3D, dal titolo \"Notte Rossi\", presso il Palazzo Isolani di Bologna. Nel frattempo viene pubblicata la canzone \"La Luna\", scritta per Patty Pravo con Gaetano Curreri e uscita il 15 giugno. A giugno il suo storico chitarrista Maurizio Solieri parla del rapporto tra lui e Vasco in un'intervista, cui segue una piccata risposta di Vasco che lascia intendere la fine del rapporto di collaborazione.\nL'8 settembre 2012 torna a esibirsi per un mini-concerto a Castellaneta Marina, in provincia di Taranto. Il 14 settembre viene di nuovo ricoverato in clinica per problemi respiratori. Il 27 novembre 2012 esce l'album dal vivo \"\", che debutta direttamente al primo posto della Classifica FIMI Album; in due settimane ottiene il disco d'oro e a dicembre viene certificato disco di platino per le oltre copie vendute.\n2013-2016: \"Sono innocente\" e i \"Live Kom\".\nIl 21 gennaio 2013 esce il singolo \"L'uomo pi\u00f9 semplice\", che raggiunge il primo posto nella classifica di vendite. A marzo, Rossi chiarisce i motivi per cui ha deciso di tornare sulle scene, dicendo, con un filo di ironia, che le sue dimissioni da rockstar non sono state accettate.\nIl 9 giugno 2013 prende il via, dallo stadio Olimpico di Torino, il tour \"Vasco Live Kom '013\", che prevede quattro concerti nel capoluogo piemontese e tre allo stadio Renato Dall'Ara di Bologna. Il tour, che segna il ritorno sul palco di Vasco, vede la partecipazione di oltre spettatori.\nIl 15 ottobre 2013 esce il singolo \"Cambia-menti\", brano che guadagna immediatamente la prima posizione nella classifica dei singoli pi\u00f9 venduti in Italia, che sottintende il messaggio \"cambia-la-mente\" e che offre vari spunti di riflessione attraverso un testo intergenerazionale.\nPoco dopo vengono comunicate le date del tour \"Vasco Live Kom '014\", che vede il cantante impegnato allo stadio Olimpico di Roma e allo stadio Giuseppe Meazza di Milano. Alle quattro date inizialmente previste ne vengono poi aggiunte altre tre, per un totale di quasi 400 000 spettatori cumulativi. Il 14 marzo esce il singolo \"Dannate nuvole\", che anticipa l'album in uscita a novembre.\nNell'aprile 2014 Rossi firma un accordo con la casa discografica Universal Records per la pubblicazione dei successivi tre album.\nIl 25 giugno 2014 parte il \"Vasco Live Kom '014\". In occasione della preparazione dello show allo stadio Olimpico di Roma, il cantautore annuncia di voler dare alla propria musica una svolta metal, affermando che \u00aba forza di fare rock duro \u00e8 inevitabile finire nel metal, \u00e8 una evoluzione naturale\u00bb. Questo tour raggiunge la cifra di circa spettatori, per un incasso certificato di oltre 26 milioni di dollari, entrando al secondo posto nella classifica mondiale \"Hot Tours 2014\" di Billboard, secondo dopo i Rolling Stones.\nIl successivo album di inediti, intitolato \"Sono innocente\", preceduto il 24 ottobre dall'uscita del secondo singolo \"Come vorrei\", presenta sonorit\u00e0, come gi\u00e0 anticipato dal rocker, orientate verso l'heavy metal e rappresenta una sorta di resoconto della carriera artistica in cui il Vasco uomo mette sotto processo la star, arrivando infine ad assolverla.\nIl disco esce all'inizio di novembre del 2014, sar\u00e0 il pi\u00f9 venduto dell'anno e segna un riavvicinamento con alcuni vecchi collaboratori (il brano \"Sono innocente ma...\" presenta come coautori Roberto Casini e Andrea Righi, entrambi ex membri della Steve Rogers Band). Inusuale \u00e8 anche la presenza di un brano strumentale. Inoltre vi si trovano un inedito di Vasco scritto all'et\u00e0 di quindici anni (\"Marta piange ancora\") e una canzone del figlio Luca (\"L'ape regina\"), entrambi co-prodotti e arrangiati da Saverio Principini e registrati e mixati agli Speakeasy Studios LA di Los Angeles da Marco Sonzini e lo stesso Saverio Principini. Fra i brani pi\u00f9 celebri si ricordano anche \"Quante volte\" e \"Guai\".\nNel maggio 2015 la rivista \"Rolling Stone\" dedica la copertina a Vasco Rossi e pubblica una sua lunga intervista.\nA seguito dell'uscita del nuovo album, il 7 giugno 2015 parte dallo stadio San Nicola di Bari il \"Vasco Live Kom '015\", in cui Vasco torna ad esibirsi negli stadi pi\u00f9 importanti d'Italia, per un totale di 14 date, tra cui una allo stadio San Paolo di Napoli, dove mancava da undici anni. Il tour \u00e8 caratterizzato da importanti record di presenze e di spettatori (600 000) e in scaletta, oltre ai nuovi brani del nuovo disco, trovano posto alcuni importanti ripescaggi del passato come \"Deviazioni\", \"Credi davvero\" e \"Gli angeli\". Alla fine del tour, Rossi torna in studio per registrare il ritornello del brano \"Tutti contro tutti\", contenuto in \"Miss Nostalgia\", nuovo album degli Stadio. Il brano in questione segna, di fatto, il ritorno di Vasco Rossi al duetto con Gaetano Curreri, dopo il brano \"La faccia delle donne\", pubblicato nei primi anni ottanta.\nL'11 settembre 2015 presenta al Festival di Venezia il film documentario \"Il Decalogo di Vasco\".\nIl 18 marzo 2016 esce \"Tutto in una notte - Live Kom 015\", composto da due CD, due DVD e un Blu-ray, contenente la registrazione del concerto di Napoli, interamente in presa diretta audio e video e montato in cabina di regia da Pepsy Romanoff, gi\u00e0 regista del videoclip di \"Come vorrei\".\nDopo un periodo di pausa, il cantante torna sul palco con il \"Vasco Live Kom '016\". Gli organizzatori del Live Kom decidono di compensare la mancanza di Roma tra le date del tour 2015, fissandone una \"continuazione\" con due date allo stadio Olimpico previste per il 22 e il 23 giugno, poi portate a quattro, con l'aggiunta del 26 e 27 giugno. Questa serie di concerti rappresenta un nuovo primato di date consecutive nello stadio romano, dove Rossi stesso arriv\u00f2 a tenere tre concerti nel 2014. Per le quattro date vengono venduti complessivamente biglietti.\n2017: i quarant'anni di carriera con la raccolta \"VascoNonStop\" e il record di pubblico al Modena Park.\nDurante la promozione dei concerti allo stadio Olimpico di Roma, Vasco annuncia il concerto-evento \"Modena Park 2017\", che si tiene al parco Enzo Ferrari di Modena il 1\u00ba luglio 2017, per celebrare i suoi quarant'anni di carriera. Per promuovere tale evento, l'11 novembre 2016 viene pubblicato il cofanetto \"VascoNonStop\", contenente 69 brani, di cui quattro inediti, compresi i due singoli estratti, \"Un mondo migliore\", pubblicato il 14 ottobre 2016, e \"Come nelle favole\", pubblicato il 14 marzo 2017. I restanti due sono \"L'amore ai tempi del cellulare\" e \"Pi\u00f9 in alto che c'\u00e8\". I quattro inediti verranno inseriti in un CD singolo nel secondo EP del cantante \"Vasco Modena Park 01 07 17\", pubblicato in edizione limitata il 9 giugno 2017 per anticipare l'evento del \"Modena Park 2017\".\nCon oltre biglietti venduti per il \"Modena Park 2017\", Vasco Rossi ottiene cos\u00ec il record mondiale di spettatori paganti per un singolo concerto, superando un primato appartenente agli A-ha, che nel 1991 a Rio de Janeiro riunirono paganti.\nQuesto concerto sar\u00e0 anche ricordato per altri record: dagli spettatori televisivi (poco pi\u00f9 di 5 milioni) e nei cinema (oltre biglietti emessi per seguire l'evento nelle sale) al record dei fan che, pur di essere in prima fila, si accampano al Modena Park gi\u00e0 un mese prima dell'evento, come Steve Tomasin di Casarsa della Delizia.\nIl 31 luglio 2017 muore improvvisamente Guido Elmi, per quasi quarant'anni produttore discografico e direttore artistico di Vasco Rossi.\nNell'autunno 2017 viene diffusa alla radio come singolo la versione live di \"Colpa d'Alfredo\" eseguita al \"Modena Park 2017\". Il 1\u00ba dicembre 2017 esce in anteprima in alcuni cinema \"Vasco Modena Park - Il film\", dal 4 al 7 dicembre 2017 distribuito in tutte le sale d'Italia, che ripercorre il giorno di \"Modena Park 2017\", arricchendolo di contenuti inediti e delle riflessioni dello stesso Rossi. Il film \u00e8 diretto da Pepsy Romanoff e distribuito da QMI Stardust in collaborazione con Universal Music. L'8 dicembre esce il cofanetto \"Vasco Modena Park\", registrazione del concerto modenese del 1\u00ba luglio precedente.\n2018-2020: i \"VascoNonStop Live\" e i due nuovi singoli.\nDopo aver comunicato le date del \"VascoNonStop Live 2018\", che vede il cantante impegnato negli stadi italiani in undici date nei mesi di maggio e giugno 2018, il bassista Claudio Golinelli, colpito da un malore durante le prove a Lignano Sabbiadoro, viene sostituito da Andrea Torresani (Golinelli \u00e8 stato comunque presente per suonare il brano \"Siamo solo noi\" il 21 giugno a Messina).\nDurante un incontro con il fan club a settembre 2018, Vasco annuncia il \"VascoNonStop Live 2019\" che comprende sei date allo Stadio San Siro di Milano (nuovo record assoluto di date consecutive nello stadio milanese) e due date alla Fiera di Cagliari. Inoltre anticipa la notizia di un nuovo singolo in uscita a novembre con videoclip diretto dal regista Pepsy Romanoff. In autunno ritorna in studio di registrazione insieme al produttore Celso Valli, a Nicola Venieri e all'amico Gaetano Curreri per ultimare il singolo intitolato \"La verit\u00e0\", pubblicato il 16 novembre. Il nuovo brano, scritto insieme a Roberto Casini, prende spunto da una poesia scritta dallo stesso Vasco durante il 2011 e pubblicata nel suo libro \"La versione di Vasco\" del 2012 (\"Viviamo tempi nuovi\" \u00e8 l'incipit della poesia originale). Il 25 ottobre 2019 pubblica il singolo \"Se ti potessi dire\" che anticipa l'album live \"VascoNonStop Live\", album che documenta il \"VascoNonStop Live 2019\".\nI due VascoNonStop Live registrano complessivamente un'affluenza di oltre 875.000 spettatori e il 25 novembre 2019, esce al cinema il film \"Vasco Non Stop Live 018+019\".\nPer l'estate 2020 viene organizzato il \"VascoNonStop Live Festival\", una tourn\u00e9e nei principali festival rock italiani. Tuttavia, a causa delle restrizioni imposte dal governo italiano per limitare il diffondersi della pandemia di COVID-19, il tour viene annullato e riprogrammato per l'estate 2021.\nIl 3 agosto 2020 prende parte all'omaggio a Fabrizio De Andr\u00e9 in Cr\u00eauza de m\u00e4 pe Z\u00eana, rivisatazione del celebre brano del cantautore genovese presentata durante l'inaugurazione del Viadotto Genova San Giorgio.\nIl 3 novembre 2020 il cantante annuncia che il primo singolo del nuovo album uscir\u00e0 il 1\u00ba gennaio 2021. Il 21 dicembre gli viene assegnato il Premio Tenco alla carriera.\n2021-2022: \"Siamo qui\" e il \"Vasco Live 2022\".\nIl nuovo brano di Vasco Rossi, intitolato \"Una canzone d'amore buttata via\", viene presentato il primo giorno dell'anno nel corso del programma televisivo \"Danza con me\", condotto da Roberto Bolle, che sancisce il ritorno dell'artista in televisione, a quindici anni dalla sua ultima apparizione televisiva come ospite. Il 7 gennaio viene pubblicato il video ufficiale della canzone e viene annunciata la data di pubblicazione del nuovo album composto da 10 brani inediti, che uscir\u00e0 il 12 novembre 2021.\nIl 14 aprile 2021 Rossi annuncia che i concerti programmati per giugno, gi\u00e0 posticipati di un anno nel 2020, saranno rimandati al 2022 a causa del perdurare dell'emergenza sanitaria provocata dalla pandemia, mentre l'agenzia Live Nation comunica che le nuove date non faranno pi\u00f9 parte del calendario dei festival a cui appartenevano, anche se si svolgeranno negli stessi luoghi.\nIl 26 luglio 2021 il cantante annuncia che il concerto inaugurale della nuova tourn\u00e9e si terr\u00e0 a Trento il 20 maggio 2022. Il 12 settembre comunica tramite i social che il nuovo album di inediti si intitoler\u00e0 \"Siamo qui\" e il 1\u00b0 ottobre che al Vasco Live 2022 saranno aggiunte cinque nuove date negli stadi di Napoli, Torino, Messina, Bari e Ancona. Il 15 ottobre pubblica il secondo singolo estratto dall'album, la title-track \"Siamo qui\", insieme al visual video della canzone, mentre il 20 ottobre viene pubblicato il video ufficiale diretto da Pepsy Romanoff.\nL'autore stesso spiega che la title-track \u00e8 ispirata alla condizione umana e ai suoi problemi, derivanti dall'essere in una civilt\u00e0 che pensa solo al profitto e in cui la tecnologia non \u00e8 pi\u00f9 al servizio dell'uomo ma \u00e8 esclusivamente al servizio di se stessa, aggiungendo che \u00e8 il brano attorno a cui \u00e8 stato costruito l'intero disco e nel quale l'artista si rivolge a un \"alter ego\", che rappresenta la sua parte oscura e onirica.\nIl 12 novembre 2021, come preannunciato a inizio anno dal cantante, esce \"Siamo qui\", suo diciottesimo album in studio, definito dal critico Massimiliano Perrotta un lavoro riuscito e variegato, e che guadagna dopo soli sette giorni la prima posizione degli album pi\u00f9 venduti in Italia e la top 5 degli album pi\u00f9 scricati al mondo su iTunes, consentendo a Rossi il raggiungimento di un nuovo primato: essere primo in classifica degli album pi\u00f9 venduti in 5 decenni differenti.\nVita privata.\nVasco Rossi ha tre figli: Davide, nato il 24 aprile 1986 dalla relazione con Stefania Trucillo; Lorenzo, nato il 5 giugno 1986 dalla relazione con Gabriella Sturani e Luca, nato il 17 giugno 1991 dalla relazione con Laura Schmidt.\nIl primogenito Davide \u00e8 attore e disc jockey., Il secondo \u00e8 un conduttore radiofonico, mentre il terzo risulta, in base ai registri della SIAE, coautore di diverse canzoni; a lui \u00e8 stata dedicata la canzone \"Benvenuto\", contenuta nell'album \"Nessun pericolo... per te\", mentre il brano \"Canzone\", contenuto nell'album \"Vado al massimo\", \u00e8 dedicato al padre di Vasco Rossi, prematuramente scomparso. La canzone \"Gabri\", contenuta nell'album \"Gli spari sopra\", \u00e8 dedicata alla madre di Lorenzo, mentre la canzone \"Laura\", contenuta in \"Canzoni per me\", \u00e8 dedicata a Laura Schmidt.\nNel 1979 viene riformato dal servizio militare per uso di psicofarmaci..\nTra le relazioni sentimentali degli anni ottanta, una \u00e8 stata intrattenuta con la conduttrice televisiva Barbara D'Urso, che ha anche sostenuto che due canzoni di Vasco Rossi, \"Brava\" e \"Incredibile romantica\", sarebbero dedicate a lei, circostanza, questa, smentita dallo stesso cantautore (in realt\u00e0, i due brani, insieme alla canzone \"Io no...\", si riferiscono a Paola Panzacchi, prima fidanzata di Vasco). Ha avuto anche un'amicizia pluriennale con il commerciante e artigiano Luigi De Marco, capo della loggia massonica \"Lando Conti\" di Cosenza.\nDa sempre anarchico, \u00e8 un sostenitore del Partito Radicale di Marco Pannella e della legalizzazione delle droghe. Nel maggio 2009 s'\u00e8 iscritto al Partito Radicale per la 23\u00aa volta consecutiva. Nel 2000 era proprietario di una scuderia motociclistica privata collegata ad Aprilia Racing, la Vasco Rossi Racing, che vinse il campionato del mondo e il pilota che la guidava era Roberto Locatelli. Possiede il 90% di una societ\u00e0 di charter. Rossi non ha mai nascosto la propria simpatia per la squadra di calcio dell'Inter.\nVasco Rossi \u00e8 ateo e favorevole all'eutanasia, come ha dichiarato nel 2011, in occasione dell'uscita dell'album \"Vivere o niente\", suscitando pesanti critiche da parte della Chiesa cattolica e del giornalista Marcello Veneziani, a cui Rossi ha risposto sottolineando come il linguaggio delle canzoni non sia quello usato dai professori di filosofia, che finirebbero per dare significati completamente opposti ai concetti espressi, arrivando, a suo dire, a prendere veri e propri abbagli.\nDa sempre contrario alla beneficenza pubblicizzata, Vasco non ha mai preso parte a nessun evento benefico ufficiale, rifiutando, negli anni, ogni invito di partecipazione al \"Pavarotti &amp; Friends\" e alle iniziative della nazionale italiana cantanti.\nNel 2003, dopo aver effettuato il test del DNA, ha riconosciuto il figlio Lorenzo, suo secondogenito.\nNel 2004 la scrittrice Fernanda Pivano, tramite la rivista \"Vanity Fair\", ha dedicato una \u00ablettera d'amore\u00bb a Vasco Rossi.\nL'11 maggio 2005 la IULM di Milano gli conferisce la laurea \"honoris causa\" in scienze della comunicazione, che il cantautore dedica alla madre e agli studi universitari a suo tempo interrotti.\nVasco Rossi ha sostenuto nella campagna elettorale per le elezioni politiche italiane del 2006 la lista della Rosa nel Pugno (concedendo l'utilizzo della canzone \"Siamo solo noi\" come colonna sonora dello spot del partito) e ha finanziato la coalizione L'Unione. \u00c8 la prima volta che il rocker prende una posizione politica netta: in passato si era limitato a mostrare simpatia per le lotte abolizioniste di Marco Pannella, acquisendo la tessera dei Radicali e prestando, nei primi anni ottanta, il suo volto ad alcune campagne antiproibizioniste.\nNel maggio del 2008 \u00e8 stato nominato cittadino onorario della citt\u00e0 di Genova dal Sindaco Marta Vincenzi, in quanto ha omaggiato i genovesi durante la \"data 0\" del Vasco.08 Live in concert. Inoltre, ha ricevuto a titolo onorifico la tessera che d\u00e0 libero accesso agli oratori della diocesi di Genova.\nNel febbraio 2010 Vasco, tramite i propri avvocati, ha chiesto al sito satirico Nonciclopedia di cancellare la pagina a lui dedicata, ritenendola diffamatoria; nell'agosto e settembre 2011 alcuni amministratori del sito sono stati convocati dalla polizia postale per la questione. Per protesta, il 3 ottobre 2011 gli amministratori di Nonciclopedia hanno sospeso il servizio di propria iniziativa. Il giorno seguente il sito \u00e8 stato ripristinato privo della voce su Vasco, contestualmente alla promessa di ritiro della querela.\nAppassionato di danza classica, nell'ottobre del 2011, insieme a Stefano Salvati, fonda l'associazione culturale \"Vasco Rossi Dancing Project\". Nel dicembre del 2011 dona euro all'Universit\u00e0 degli Studi di Bologna per sostenere la ricerca (triennale) sui biofilm microbici, principali responsabili di varie forme infettive.\nNel 2011, dopo un ricovero in clinica, tramite la propria pagina Facebook confessa ai fan di soffrire di depressione e di assumere da tempo un cocktail di antidepressivi, psicofarmaci e ansiolitici studiato da un'\u00e9quipe di medici, che gli assicurano un equilibrio accettabile. Dopo questa confessione, iniziano a rincorrersi voci su un possibile ritiro dalle scene, smentito poco tempo dopo dallo stesso cantante. Al 2011 Vasco Rossi risulta essere residente a Bologna, di cui \u00e8 il primo contribuente.\nIl 7 luglio 2012, dopo venticinque anni di convivenza, sposa a Zocca la compagna Laura Schmidt.\nIl 29 maggio 2014 riceve il riconoscimento di \"cittadino onorario della Puglia creativa\" dal presidente della regione Nichi Vendola.\nNel 2015, dopo aver optato per un tipo di beneficenza individuale e senza clamori, piuttosto che prendere parte al concerto \"Italia Loves Emilia\", organizzato allo scopo di raccogliere fondi per aiutare le popolazioni colpite dal terremoto dell'Emilia, riceve la cittadinanza onoraria di Finale Emilia da parte del sindaco della citt\u00e0.\nNel 2019 la Rai gli propone la direzione artistica del Festival di Sanremo, ma Rossi la rifiuta.\nNel 2020, per combattere la pandemia di COVID-19, effettua una donazione in favore della fondazione Sant'Orsola-Malpighi di Bologna. Successivamente, in risposta a una lettera inviatagli da Cesare Cremonini, confessa di essere sopravvissuto nel 2011 a tre malattie mortali che lo hanno portato pi\u00f9 volte in coma.\nIl 16 dicembre 2020 riceve dal sindaco di Bologna Virginio Merola il Nettuno d'oro, massimo riconoscimento conferito dalla citt\u00e0.\nL'8 settembre 2021 riceve la cittadinanza onoraria di Castellaneta da parte del consiglio comunale.\nControversie.\nPolemica con Luciano Ligabue.\nL'inizio dell'incrinatura tra Vasco e Ligabue risale al 1999 quando Massimo Riva, chitarrista e amico di Vasco, mor\u00ec la notte del 31 maggio a causa di una crisi respiratoria a seguito di un'iniezione di eroina.\nPochi giorni dopo, mentre presentava all'Universit\u00e0 IULM di Milano il suo primo film \"Radiofreccia\" (che verteva proprio sul tema dell'avvento dell'eroina), Ligabue disse: \u00ab\"Negli anni settanta non avevamo molte informazioni. Il pensiero comune era che si potesse smettere quando si voleva. Per i musicisti rock c'\u00e8 ancora oggi l'alibi dello scotto da pagare per fare musica. Perci\u00f2 secondo il galateo della perfetta rockstar, io che non mi drogo sarei fuori target\"\u00bb.. Vasco, molto colpito e risentito di queste frasi in un momento come quello, dichiar\u00f2: \u00ab\"\u00c8 morto un amico e invece del silenzio... c'\u00e8 chi, per accrescere la propria credibilit\u00e0, ha scelto di \"speculare\" lanciando anzitempo inutili messaggi moralizzatori\"\u00bb. Ligabue replic\u00f2 pochi giorni dopo scusandosi e affermando che le sue dichiarazioni non erano in mala fede.\nNell'estate 2011 Vasco attacca pubblicamente Ligabue, postando sui suoi social uno stralcio di un'intervista rilasciata a Red Ronnie in cui definisce il collega \"Un bicchiere di talento in un mare di presunzione\", per poi chiudere definitivamente la diatriba l'anno seguente considerando ogni paragone tra le due carriere fuori luogo.\nProcedimenti giudiziari.\nDetenzione di sostanze stupefacenti.\nIl 20 aprile 1984 il rocker viene fermato in una discoteca nei pressi di Bologna e arrestato. Dopo una perquisizione in un casolare di Casalecchio, dove abita insieme ad altri componenti della sua band, Rossi consegna spontaneamente 26 grammi di cocaina ai carabinieri. Trascorre 22 giorni di prigione (di cui 5 in isolamento) presso il carcere di Rocca Costanza a Pesaro, con l'accusa di detenzione di cocaina e spaccio non a scopo di lucro. Del panorama musicale italiano soltanto Fabrizio De Andr\u00e9 e Dori Ghezzi danno pieno sostegno al cantante, visitandolo in carcere.\nIn un'intervista del 25 aprile 1984, Vasco dice di aver creduto che il fatto di comprare la droga e usarla, per uso personale e in modiche quantit\u00e0, non fosse punito dalla legge, evidenziando per\u00f2 che non \u00e8 possibile comprare la droga in piccole quantit\u00e0; ammette inoltre che l'esperienza in carcere, per quanto brutale e sconvolgente, \u00e8 risultata importante per lui perch\u00e9 gli ha permesso di guarire da un indifendibile e costoso brutto vizio.\nIl 12 maggio, Vasco ottiene la libert\u00e0 provvisoria. Il processo lo scagiona dall'accusa di spaccio, ma lo condanna a due anni e otto mesi con la condizionale, per detenzione di sostanze stupefacenti.\nIl 6 dicembre 1989 viene condannato ad un'ammenda di 2 milioni e 800\u00a0000 lire in seguito all'infelice episodio del 1984.\nDetenzione e porto illegale di armi.\nIl 1\u00b0 luglio del 1988 viene arrestato mentre da solo a bordo della sua BMW procede ad alta velocit\u00e0 sulla A14 con a bordo un grammo e mezzo di cocaina, uno sfollagente e una pistola lanciagas. Due giorni dopo gli viene concessa la libert\u00e0 provvisoria e viene rilasciato, ma sar\u00e0 successivamente processato per detenzione e porto illegale di armi.\nVasco nella cultura di massa.\nVasco e il cinema.\n\"Ciao ma'...\" - Il film sulla Vasco mania.\nDopo l'enorme successo ottenuto dall'album \"C'\u00e8 chi dice no\", nel 1988 usc\u00ec un musicarello dal titolo \"Ciao ma'...\", che narra le vicende di un gruppo di adolescenti, fan scatenati della rock star emiliana. Il film lascia intendere come i giovani di allora recepivano il fenomeno Vasco Rossi, e cio\u00e8 che nonostante le critiche negative dei mass media, il cantautore continuava a conquistare il consenso del pubblico.\n\"Questa storia qua\".\nFilm documentario sulla vita artistica e privata di Vasco diretto da Alessandro Paris e Sibylle Righetti, proiettato nel 2011 in anteprima alla Mostra del Cinema di Venezia e in contemporanea in oltre 200 sale.\n\"Il Decalogo di Vasco\".\nFilm documentario di Fabio Masi con Vasco Rossi, Gianluca Della Valle e Fabio Masi, proiettato in anteprima nello spazio \u201cIl Cinema nel Giardino\u201d alla 72\u00aa Mostra internazionale d'arte cinematografica di Venezia.\n\"Vasco Modena Park - Il film\".\nIl \"Vasco Modena Park - Il film\" ripercorre il concerto di Modena Park 2017 di Vasco Rossi al parco Enzo Ferrari di Modena il 1 Luglio 2017.\n\"Vasco Non Stop Live 018+019\".\nFilm di Giuseppe Domingo Romano (Pepsy Romanoff) che ripercorre il \"VascoNonStop Live 2018\" e il \"VascoNonStop Live 2019\".\nLa musica di Vasco nei film e colonne sonore.\nNel corso degli anni alcune sue canzoni sono apparse in numerosi film, alcuni di grande successo:\nContiene \"Vita spericolata\".\nContiene \"Vita spericolata\".\nLa colonna sonora \u00e8 curata dagli Stadio e da Vasco, che collabora alla stesura del testo di \"Acqua e sapone\", canzone di chiusura del film.\nNei titoli di coda compare un ringraziamento anche a Vasco Rossi, che interpreta uno degli arabi che cantano insieme allo sceicco Roberto Benigni la canzone \"Il pillolo\" (tra gli altri c'\u00e8 anche Massimo Troisi).\nIntorno ad un concerto di Vasco Rossi vivono le storie di ragazzi della Roma-bene, delle borgate e di rocchettari \"fuori di testa\".\nMusiche di Vasco Rossi.\nLa colonna sonora non \u00e8 mai stata pubblicata ma il brano \"La fontana di Alice\" si trova sul disco degli Stadio \"Il canto delle pellicole\".\nContiene un remix di \"Senza parole\".\nContiene \"Una canzone per te\".\nContiene \"Un gran bel film\", \"Gli angeli\" e \"Benvenuto\".\nContiene \"Una nuova canzone per lei\".\nContiene \"Quanti anni hai\" (la canzone \u00e8 in stretta relazione con la trama del film).\nContiene \"Un senso\".\nContiene tutti e dodici i videoclip dei brani presenti nell'album\u00a0\"Buoni o cattivi\".\nContiene \"Gli angeli\".\nViene solo citato l'artista.\nContiene \"Vita Spericolata\"; \"scrivilo sui muri\" \u00e8 anche una frase contenuta nel brano \"Brava Giulia\".\nContiene \"Quanti anni hai\".\nContiene \"Gli angeli\" e \"Ogni volta\".\nContiene \"Albachiara\", \"Rewind\", \"Dillo alla luna\", \"Ti prendo e ti porto via\", \"Un senso\", \"Colpa del Whisky\", \"Bollicine\", \"Cosa succede in citt\u00e0\".\nColonna sonora curata da Gaetano Curreri e Frank Nemola.\nContiene \"Ogni volta\".\nContiene \"Anima fragile\".\nContiene \"Albachiara\".\nContiene \"Liberi... liberi\".\nDocumentario biografico-musicale su Vasco Rossi.\nContiene \"Vivere\", inoltre viene citato l'artista e considerato un poeta contemporaneo che in futuro verr\u00e0 studiato come Dante.\nNella scena finale dell'ultimo episodio (\"Nei secoli fedele\"), andato in onda il 14 aprile 2016, viene citata da Don Matteo una frase tratta da \"Sally\": \"La vita \u00e8 tutto un equilibrio sopra la follia\".\nContiene \"Vivere\".\nInoltre aziende come Artsana e FIAT hanno avuto il consenso dal rocker di Zocca di poter utilizzare le sue canzoni negli spot pubblicitari: \"Vita spericolata\" in uno spot del 1995, e \"Senza parole\" per il lancio della Grande Punto nel 2005."}
{"id": "1405938", "revid": "1564499", "url": "https://it.wikipedia.org/wiki?curid=1405938", "title": "Goffredo Coppola", "text": "Biografia.\nFiglio di Pietro e Maria Ricca, studi\u00f2 dapprima a Benevento e poi a Napoli. Ancora giovanissimo, fu costretto a sospendere gli studi per combattere nella Prima guerra mondiale, in cui si distinse per valore, tanto da essere pluridecorato. Si laure\u00f2 quindi, al termine del conflitto, in lettere classiche all'Universit\u00e0 Federico II, sotto la guida del grecista Alessandro Olivieri (22 luglio 1920). Grazie ad una borsa di studio, lasci\u00f2 la Campania per trasferirsi a Firenze, presso la \"Scuola papirologica fiorentina\", ove fu allievo del filologo e papirologo Girolamo Vitelli, suo conterraneo, e collega di Medea Norsa, dedicandosi allo studio dei papiri greci.\nIl fratello Mario rest\u00f2 invece a Benevento, ove fu giornalista e capo della Federazione Stampa del PNF. Avviatosi alla carriera universitaria, Coppola esercit\u00f2 il suo magistero di letteratura greca, dal 1929, a Cagliari (ove insegn\u00f2 altres\u00ec lingua tedesca), e, dal 1932, presso l'Universit\u00e0 di Bologna, in cui, nei suoi ultimi anni, tenne corsi anche di letteratura latina. Grazie alle sue qualit\u00e0 di studioso, ottenne la stima del mondo accademico italiano, e specialmente dei futuri colleghi bolognesi, in particolare per i suoi studi callimachei, che gli valsero l'incarico nel rinomato ateneo petroniano.\nTra i suoi estimatori e amici, infatti, si annoverano \u2014 oltre al maestro Vitelli \u2014 il rettore dell'universit\u00e0 bolognese Alessandro Ghigi, l'archeologo Pericle Ducati, il giurista Felice Battaglia, Giuseppe Bottai, Carlo Alberto Biggini e lo stesso Benito Mussolini. Nel 1935 fece domanda per partire quale volontario per la campagna militare abissina, ma Bottai rifiut\u00f2 la sua richiesta a causa dell'importante ruolo accademico e intellettuale di Coppola, tanto che, nel 1937, lo invi\u00f2 assieme a Ghigi, in quanto rappresentante dell'Universit\u00e0 di Bologna, ai festeggiamenti del centenario dell'Universit\u00e0 di Atene.\nCoppola riusc\u00ec nondimeno a partecipare alla spedizione bellica contro la Francia nel 1940, nella quale occasione matur\u00f2 l'idea di redigere il suo \"Epicuro\". Collabor\u00f2, inoltre, a testate giornalistiche di rilevanza nazionale, tra cui \u00abIl Popolo d'Italia\u00bb, il mensile mussoliniano \u00abGerarchia\u00bb, \u00abPegaso\u00bb e \u00abPan\u00bb di Ugo Ojetti e \u00abCivilt\u00e0 Fascista\u00bb. Con lo pseudonimo \"Utinam\", e poi col suo nome, si impegn\u00f2 a lungo nel dibattito \u2014 talvolta polemico \u2014 incentrato sull'applicazione della nuova riforma scolastica.\nDi sentimenti fascisti sin dalla Marcia su Roma, quantunque avesse privilegiato lo studio alla politica, verso la fine degli anni trenta fu invece sempre pi\u00f9 impegnato politicamente, sostenendo l'operato politico e culturale del regime fascista, e indulgendo talvolta anche a toni violentemente antigiudaici, sebbene non avesse firmato il \"Manifesto della razza\". La sua attivit\u00e0 pubblicistica marcatamente fascista, inoltre, gli procurer\u00e0 critiche da parte di alcuni accademici afascisti o antifascisti. L'impegno politico divenne primario soprattutto negli anni della Repubblica Sociale Italiana, in veste di prorettore e poi rettore dell'Universit\u00e0 di Bologna (dal 18 dicembre 1943) e di presidente dell'Istituto Nazionale di Cultura Fascista (dal 1\u00ba marzo 1944, succedendo al filosofo Giovanni Gentile, da poco assassinato dai GAP partigiani).\nTale impegno si rinsald\u00f2 per i costanti contatti con il comando tedesco in Italia: un documento del 1944 lo cita come \u00abcollaboratore\u00bb (\"Mitarbeiter\") del capo dei servizi di sicurezza in Italia (\"Sicherheitsdienst Italien\"). Trovatosi al seguito di Benito Mussolini e altri gerarchi a Dongo, venne qui fucilato dai partigiani e il suo corpo esposto a Piazzale Loreto a Milano.\nGoffredo Coppola venne sepolto assieme a vari gerarchi nel Cimitero Maggiore di Milano; esumato, i suoi resti vennero traslati al Cimitero monumentale della Certosa di Bologna.\nGiudizi.\nPer lunghi anni dimenticato dalla cultura italiana a causa dell'impegno politico-culturale a favore del regime fascista, Coppola \u00e8 stato recentemente riscoperto grazie agli studi di Gian Paolo Brizzi, a ricerche e studi condotti da ricercatori presso l'Universit\u00e0 di Bologna (Enzo Degani e Federico Cinti), alla biografia \"Goffredo Coppola: un intellettuale del fascismo fucilato a Dongo\" (Milano, Mursia, 2005) di Andrea Jelardi.\nSuccessivamente, Luciano Canfora, filologo classico a Bari, ha ricostruito, sulla base di materiale documentario in parte inedito, le fasi cruciali della biografia di Coppola (\"Il papiro di Dongo\") e ne ha ulteriormente rivalutato e messo in luce l'attivit\u00e0 di filologo e di papirologo. Su quest'ultimo aspetto, infine, ha gettato nuova luce il saggio di Vanna Maraglino, \"Scritti Papirologici e Filologici\", incentrato sull'attivit\u00e0 di Coppola come divulgatore delle nuove acquisizioni della filologia e papirologia italiana sui principali quotidiani nazionali."}
{"id": "1405939", "revid": "647919", "url": "https://it.wikipedia.org/wiki?curid=1405939", "title": "Tokyo Movie", "text": ""}
{"id": "1405940", "revid": "36426", "url": "https://it.wikipedia.org/wiki?curid=1405940", "title": "Almerico Meomartini", "text": "Biografia e attivit\u00e0 professionale.\nAppartenente a una nobile e facoltosa famiglia, era figlio del grand'ufficiale Giuseppe Nicola - un ricco proprietario terriero, attivo in politica nel Consiglio Provinciale e sindaco di Reino - e di Luisa Giampietro di distinto casato di San Marco dei Cavoti. Dei suoi ben otto fratelli, invece, Alfonso Meomartini fu avvocato e giornalista, mentre Francesco Saverio fu magistrato e, infine, il cugino Pasquale Meomartini, generale e sottosegretario alla Guerra.\nAllevato in questa grande famiglia residente tra Reino e Colle Sannita, comp\u00ec poi gli studi a Benevento anche privatamente sotto la guida dell'eminente sacerdote Mons. Paolo Schinosi e successivamente si laure\u00f2 in Ingegneria presso l'Universit\u00e0 di Napoli nel 1875.\nFissata stabile dimora a Benevento, vi esercit\u00f2 la professione di ingegnere e architetto e, nonostante fosse privo di un avambraccio a causa di un incidente di caccia, lavor\u00f2 alacremente contribuendo alla modernizzazione dello stile architettonico locale nei primi anni postunitari (v. alla voce Opere) quando intervenne nel rinnovamento urbanistico beneventano con una singolare fusione di stili dal neoclassico ai contemporanei liberty ed eclettico-revivalistico.\nNon meno importante la sua attivit\u00e0 come archeologo: Ispettore del Monumenti e Scavi dal 1889, fu membro della Commissione Consultiva Conservatrice dei Monumenti (1909) ne divenne presidente nel 1911, meritando per la sua opera il plauso del Direttore Generale per le antichit\u00e0 e le Belle Arti, Giuseppe Fiorelli, il quale invit\u00f2 tutti i funzionari ad imitarne lo zelo; propose tra l'altro una legge che permettesse al Governo l'iscrizione d'ipoteca sui fondi in cui esistano resti archeologici e sugger\u00ec di porre iscrizioni lapidee e ricordi nei siti dove fossero avvenute scoperte di ruderi e di antichit\u00e0.\nFattivamente impegnato sul campo oltre che in ambiti istituzionali, Meomartini condusse studi, ricerche e saggi archeologici nel Sannio e soprattutto provvide a proprie spese ai primi scavi del teatro romano di Benevento, atti a provare che - contrariamente all'opinione di autorevolissimi studiosi - i ruderi nella zona detta dei Grottoni di Mappa non appartenevano a un anfiteatro. Poich\u00e9 le sue tesi erano viste con sospetto, non esit\u00f2 a finanziare e a condurre tenacemente l'opera di scavo e ricognizione per conto proprio, impiegandovi gran parte delle proprie sostanze.\nCatalogando e riordinando innumerevoli reperti di epoca romana e longobarda, fond\u00f2 inoltre nel 1893 il primo nucleo del Museo del Sannio.\nStudioso coltissimo, fu socio di molte accademie scientifiche, artistiche, letterarie e numismatiche e nel 1893 divenne Socio \"ab epistulis inter viros eximios et de litteris monumentis quaetatis antiquae\" dell'Istituto Archeologico Germanico, con sedi in Berlino, Roma e Atene.\nPubblic\u00f2 articoli su svariate riviste, tra cui \u00abArte e Storia\u00bb di Firenze e per la R. Accademia dei Licei, e fu altres\u00ec autore di svariati saggi storico-artistici.\nGli \u00e8 stata intitolata una strada nella citt\u00e0 di Benevento ed una piazza nel comune di Reino. Riposa a Benevento, citt\u00e0 ove sono custoditi anche manoscritti e disegni, donati al Museo del Sannio e Biblioteca Provinciale (Fondo Meomartini) dal nipote cavalier Giuseppe Meomartini.\nAveva sposato la signora Celeste Parenti (di nobile famiglia di Ceppaloni e sorella del celebre naturalista Onofrio) dalla quale non ebbe figli. Il suo nome venne imposto al pronipote, figlio del nipote Giuseppe, che ne segu\u00ec le orme. Almerico Meomartini Junior, infatti - nato a Benevento il 24 aprile del 1922 e morto ad Arenzano (Genova) il 15 aprile 2014 - fu ingegnere, general manager della Sae - Societ\u00e0 Anonima Elettrificazione, e progettista di impianti elettrici ad alta tensione in Thailandia e molti altri paesi del mondo.\nOpere.\n- Ampliamento del Corso Garibaldi a Benevento.\n- Palazzi in Corso Garibaldi a Benevento (Carrano, Palombi).\n- Casa del Duca Matino a Porta Gloriosa (Benevento)\n- Ampliamento del Seminario Arcivescovile di Benevento in Corso Garibaldi.\n- Palazzo Meomartini a Benevento, edificato su committenza di Gennaro Meomartini, consigliere provinciale e suo congiunto, in stile eclettico per la facciata su Corso Garibaldi e neoclassico per il prospetto \nin Piazza Dogana.\n- Altare maggiore (distrutto dai bombardamenti del 1943) nel duomo cittadino.\n- Tombe in stile neoclassico degli arcivescovi Bonazzi e Siciliano di Rende nella chiesa di Santa Clementina a Benevento.\n- Padiglione del Sannio per l'esposizione di igiene in Napoli riproducente sui quattro lati l'Arco di Traiano.\n- Completamento del Palazzo del Governo di Benevento.\n- Cappella della Societ\u00e0 operaia al cimitero di Benevento in stile neogotico.\n- Villino di sua propriet\u00e0 in Piazza Castello in stile eclettico.\n- Lavori di restauro alla Rocca dei Rettori a Benevento e coevo allestimento del primo nucleo del Museo del Sannio - 1893\n- Lavori di restauro alla chiesa di S.Sofia a Benevento.\n- Progetto (irrealizzato ed elaborato gratuitamente) per l'ampliamento e il restauro del Convitto Nazionale Giannone a Benevento.\n- Fontana pubblica Sant'Elia a Reino (Benevento).\n- Municipio di Ceppaloni (Benevento) - 1887.\n- Fontana pubblica a Ceppaloni (Benevento) - 1899.\n- Torre dell'orologio a Fragneto l'Abate (Benevento) - 1911.\n- Piano particolareggiato esecutivo per la sistemazione di Via XX Settembre a Fragneto Monforte -1911\n- Progetto (elaborato gratuitamente) di rifacimento della piazza principale (Piazza G,Flora) di Colle Sannita\n- Progetto (elaborato gratuitamente) per la costruzione dell'Edificio Scolastico di Colle Sannita in Via Pasquale Meomartini\n- Chiesa di San Paolo e attiguo Istituto Pascucci a Dentecane, frazione di Pietradefusi, in provincia di Avellino.\nAttivit\u00e0 politica.\nAttivamente dedito al progresso culturale e urbano della sua citt\u00e0, Meomartini fu Consigliere Comunale di Benevento dal 1880 e Consigliere Provinciale nel 1882, ma la sua attivit\u00e0 fu sempre locale poich\u00e9 rifugg\u00ec da alti incarichi politici che pure avrebbe potuto facilmente ottenere, tant'\u00e8 che nel 1914 confid\u00f2 all'amico Antonio Iamalio: \"Se io avessi saputo lavorare di schiena e d'insidie come tanti rettili di questo mondo, che strisciando scalzano e s'innalzano sulle rovine altrui hif! Da quanto tempo sarei deputato al Parlamento italiano! Del resto quando vedo in che basso loco \u00e8 precipitato il parlamentarismo, la mia ambizione rientrata se ne conforta e non rimpiango punto il perduto medaglino\".\nCiononostante egli diede comunque valido contributo nell'amministrazione locale dapprima come consigliere provinciale (subentrando allo zio Gennaro Meomartini), poi come membro del Consiglio provinciale sanitario nel triennio 1907-1909, e infine distinguendosi in veste di Presidente della Deputazione Provinciale di Benevento dal 1910 al 1914 - durante la presidenza della Giunta di Leonardo Bianchi - organizzando e coordinando, in questo periodo, l'ultimazione dei lavori al Palazzo del Governo ed il trasferimento in tale edificio degli uffici prima ubicati nel convento di San Nicola dei Padri Scolpi in Via Bartolomeo Camerario. Cur\u00f2 inoltre i solenni festeggiamenti per il cinquantesimo anniversario della Provincia di Benevento nel 1911 quando, tra l'altro, dett\u00f2 il testo della lapide in onore di Garibaldi e accolse in citt\u00e0 l'onorevole Luigi Credaro, ministro della Pubblica Istruzione.\nNel 1910 anim\u00f2 inoltre una vibrante protesta presso la sede dell'Associazione Agricoltori contro gli imminenti lavori ferroviari di collegamento tra le stazioni di Benevento Appia e Benevento Centrale i cui binari, dalla zona di Santa Clementina avrebbero dovuto raggiungere Piazza Vittoria Colonna attraverso un cavalcavia sul Viale Principe di Napoli deturpando per\u00f2 le aree di San Cosimo, Cellarulo e del Viale San Lorenzo, nonch\u00e9 distruggendo le preesistenze archeologiche dei Santi Quaranta. Meomartini, pertanto, propose pubblicamente un percorso meno invasivo, tecnicamente pi\u00f9 valido ed economicamente vantaggioso che \u2013 dopo la visita in citt\u00e0 degli ispettori ferroviari - venne approvato e realizzato consentendo l'inizio del regolare esercizio della tratta ferroviaria Cancello-Benevento nel 1913.\nNominato Presidente della Giunta Provinciale di Benevento, rest\u00f2 in carica dall'8 agosto 1910 al 9 febbraio 1923, dimettendosi agli albori del fascismo per contrasti ideologici, sia pure adducendo ufficialmente motivi di salute.\nAlmerico Meomartini ricopr\u00ec anche altri incarichi politici nel natio comune di Reino (dove peraltro realizz\u00f2 a proprie spese l'impianto idrico pubblico per la conduzione in paese delle acque della Fonte Sant'Elia come tuttora ricorda la lapide apposta sulla fontana principale), nonch\u00e9 a Colle Sannita - ove pure la sua famiglia ebbe cospicue propriet\u00e0 e dimora - dove elabor\u00f2 gratuitamente il progetto di ristrutturazione della piazza principale e dell'edificio scolastico.\nA Benevento fu membro della Commissione del credito agrario del Banco di Napoli, del Consiglio Sanitario Provinciale, del Comitato Forestale, della Commissione per le Imposte Dirette e della Commissione Provinciale di Beneficenza, Presidente della Giunta di Vigilanza dell'Istituto Tecnico, del Patronato Provinciale per orfani dei contadini morti in guerra e dell'Orfanotrofio Maschile Vittorio Emanuele III.\nOnorificenze.\nMedaglia d'Argento all'esposizione Nazionale di Architettura, Torino 1890"}
{"id": "1405943", "revid": "106605134", "url": "https://it.wikipedia.org/wiki?curid=1405943", "title": "Ettore Cosomati", "text": "\u00c8 stato inoltre un importante acquafortista e giornalista.\nBiografia.\nTrascorse l'infanzia a San Marco dei Cavoti (Benevento), il piccolo paese di sua madre Maria Illuminata Borrillo e dove suo padre Sabino, inizialmente residente a Napoli ma originario di Atripalda, si era trasferito e gestiva un negozio di coloniali. \nDopo la tragica morte del padre, ucciso da ignoti nel 1882 pare per motivi passionali, e la prematura successiva scomparsa della madre nel 1883, Ettore Cosomati - che viveva presso l'abitazione del nonno materno Francesco Borrillo gi\u00e0 sindaco del paese - venne accolto in casa dello zio Angelo Raffaele Borrillo assieme ai fratellini Elodia e Francesco, quest'ultimo scomparso giovanissimo.\nLa permanenza nel borgo rurale dell'entroterra campano fu decisiva per la sua formazione artistica a contatto con la natura e la vita nei campi, che lo resero abilissimo paesaggista e pittore \"dal vero\".\nPer compiere gli studi superiori si trasfer\u00ec a Napoli presso lo zio paterno Filippo Cosomati e si diplom\u00f2 in ragioneria studiando inoltre l'arabo e il cinese. Dopo essersi dedicato per due anni all'insegnamento della matematica, decise per\u00f2 di darsi completamente all'arte da autodidatta, iniziando dal 1896 ad esporre in mostre collettive e personali dapprima a Parigi, ove si era intanto trasferito, e poi in Germania, dove visse fino al 1915, fu allievo dell'acquafortista Bernhard Mannfeld e fece parte degli artisti della cosiddetta Secessione Francofortese.\nSi trasfer\u00ec poi in Svizzera ove fece parte della cerchia di intellettuali del salotto del musicista Ferruccio Busoni e vi rest\u00f2 fino al 1922. Si trasfer\u00ec poi a Londra, fino al 1939 e infine a Milano ove, colpito da un collasso, mor\u00ec pochi giorni dopo senza poter assistere all'inaugurazione di una importante mostra personale, organizzata dal comune a Palazzo Reale. Nell'arco della sua lunga carriera espose in numerosissime mostre personali e collettive, nonch\u00e9 alla Triennale Romana e alla Biennale di Milano. Significativa la sua lunga presenza a Milano presso la Galleria Pesaro e alla Bottega di Poesia,\nLa critica considera di gran pregio le opere realizzate da Ettore Cosomati nel periodo londinese, ma notevole fu anche il suo contributo come incisore su rame e come illustratore di prestigiose riviste e quotidiani italiani e stranieri, nonch\u00e9 di varie pubblicazioni. \nCome giornalista, tra gli anni Venti e Trenta, scrisse brevi saggi, corrispondenze dall\u2019estero e recensioni per L'ambrosiano, Il Mattino, La Lettura e vari altri giornali\nNel 1928 scrisse e illustr\u00f2 la monografia \"La Calabria\" per l'editore Treves di Milano e, per La Lettura del Corriere della Sera \"La via dei fiori\". Sue anche le illustrazioni di \"Cina e Giappone\" di Renato Simoni, \"Italiani del Medioevo in Estremo Oriente\" di Gabriele Pepe e \"I laghi lombardi\" di Giulio Caprin.\nNel 1935 invece elabor\u00f2 per la Galleria Pesaro il progetto artistico-editoriale \"\u201cItalia\u201d - Interpretazioni silografiche di Ettore Cosomati,\" consistente in trentacinque cartelle illustranti appunto l'Italia, ciascuna delle quali incluse cinque sue xilografie, e corredato da un proprio saggio sull'incisione.\n per la sua particolare abilit\u00e0 nel tratteggiare figure e contorni di straordinaria plasticit\u00e0 e vigore usando le spatole, Ettore Cosomati ebbe tra l'altro l'onore di avere una monografia scritta da Carlo Carr\u00e0 nel 1923.\nNegli anni in cui visse all'estero e poi a Milano conserv\u00f2 sempre un saldo rapporto con il paese d'origine e tenne un frequente rapporto epistolare con il dottor Domenico Zuppa. Memore dei luoghi d'infanzia, realizz\u00f2 un'incisione di San Marco dei Cavoti premiata all'Esposizione Internazionale di Barcellona nel 1911 e pubblicata dal Corriere della Sera nel 1934. \nDel paese e della sua infanzia qui trascorsa, Cosomati parl\u00f2 nell'articolo \"Paesi lontani\" pubblicato sul Mattino il 5 gennaio 1940 ove scrisse: \"\"Spesso le immagini di quel paesello campano appollaiato sui fianchi d\u2019una collina, di quel paesello dove passai i primi anni della mia fanciullezza, si affacciano alla mia mente, sia nel sonno che nella vita vissuta, in luoghi dove meno le aspetto, in lande solitarie di paesi stranieri ed in rumorose metropoli, nella cerchia di amici e fra gente sconosciuta, nelle calme estasi contemplative e nelle affannose battaglie dell\u2019esistenza.\" \n\"Dalla mia prima giovent\u00f9 non vi ho mai pi\u00f9 messo il piede e, molto probabilmente non vi andr\u00f2 mai pi\u00f9. Forse, andandovi, durerei fatica a riconoscerlo ed in ogni modo non vi troverei pi\u00f9 il paese della mia fanciullezza. Ci\u00f2 sarebbe assai triste perch\u00e9 tanti e tanti ricordi verrebbero distrutti; ricordi amarissimi e ricordi dolcissimi, poich\u00e9 fra tutti i paesi che ho poi veduto nel mondo, nessuno \u00e8 stato per me pi\u00f9 ricco di profondi dolori e di grandi ingenue gioie, e preferisco di continuare a vederlo soltanto con la fantasia\".\"\nA San Marco dei Cavoti nel 1995 sorse un'associazione a suo nome che ha curato fino al 2000 eventi artistici e manifestazioni varie sotto la presidenza del giornalista e scrittore Andrea Jelardi, il quale nel 2019 ha scritto la prima biografia di Cosomati, pubblicata dalle Edizioni Realt\u00e0 Sannita di Benevento. \nSempre a San Marco dei Cavoti, presso il Modern - Museo della Pubblicit\u00e0 , \u00e8 custodito il carteggio originale tra Cosomati e il dott. Domenico Zuppa, una copia dell'opera \"\u201cItalia\u201d - Interpretazioni silografiche di Ettore Cosomati,\" alcuni articoli e vari altri documenti donati dal magistrato Domenico Zuppa junior. nipote del suddetto medico nel 2019. \nNel paese, nello stesso anno, il 16 luglio, \u00e8 stato intitolato a Cosomati un parco naturalistico urbano realizzato dall'amministrazione guidata dal sindaco Roberto Cocca e poco distante dal luogo da dove egli realizz\u00f2 l'acquaforte raffigurante San Marco dei Cavoti. All'interno del parco, su una targa in legno, \u00e8 incisa una sua frase sul paese ove visse l'infanzia e che recita: \"San Marco...\"Sono sicuro che se lo rivedessi non lo riconoscerei pi\u00f9, ed invano vi cercherei le tracce di quello che io conobbi. Spesso mi \u00e8 capitato, in paesi lontani, nel brusio di affollate metropoli, nel silenzio stellato di notti alpine, di rivivere con un'intensit\u00e0 prodigiosa qualcuno di quegli aspetti e di quei lontani piccoli casi, avvolti d'indicibile incosciente dolcezza. Quegli aspetti e quei ricordi fanno per me parte del mondo dei sogni che \u00e8 un regno a s\u00e9, con altitudini speciali e propri mezzi di comunicazione e, in esso, per vie misteriose si \u00e8 subitamente portati in luoghi e tempi lontani, con la possibilit\u00e0 di guardare e sentire come in quei luoghi e quei tempi si guardava e sentiva\".\"\nOpere di Ettore Cosomati sono esposte in musei di tutta Europa tra cui le gallerie di Francoforte, Eberfeld, Dresda e Karlsruhe in Germania e di San Paolo del Brasile, il Kunsthaus di Zurigo, il British Museum di Londra, la Galleria d'Arte Moderna di Milano, gli Uffizi di Firenze, il Gabinetto Nazionale delle Stampe di Roma, il Museo Civico di Castelfranco Veneto, Il Modern Museo e il Municipio di San Marco dei Cavoti.\nSposato con Ida Forcellini ebbe due figli, Mario e Aldo (1895-1977), il quale fu noto e apprezzato illustratore a Londra."}
{"id": "1405961", "revid": "486946", "url": "https://it.wikipedia.org/wiki?curid=1405961", "title": "Storia della chiesa", "text": ""}
{"id": "1405973", "revid": "767487", "url": "https://it.wikipedia.org/wiki?curid=1405973", "title": "Bobby Jones - Genio del golf", "text": "Bobby Jones - Genio del golf \u00e8 un film del 2004 di Rowdy Herrington che racconta la storia del campione di golf statunitense Bobby Jones.\nTrama.\nAtlanta, Georgia, primi anni del Novecento. Robert Tyre \"Bobby\" Jones Jr. \u00e8 un gracile bambino quando comincia a cimentarsi con lo sport del golf, all'East Lake Golf Club, e mostra un talento precoce. Nel 1916, a soli 14 anni partecipa allo U.S. Amateur Championship.\nMentre continua la sua brillante carriera sportiva, costantemente seguito dal giornalista dell\"'Atlanta Journal\" O.B. Keeler (Malcolm McDowell), si dedica con pari impegno allo studio, ottenendo addirittura due lauree, in ingegneria alla Georgia Tech e in letteratura a Harvard, sempre ben consapevole di non voler trasformare la propria passione in una professione. Nel frattempo, conosce e sposa Mary Malone (Claire Forlani).\nMalgrado l'evidente talento, i suoi risultati sul campo non sono all'altezza delle aspettative a causa di una scarsa capacit\u00e0 di autocontrollo, esemplare in questo senso la sua prima esperienza sull'Old Course di St. Andrews, nell'Open Championship del 1921, in cui si ritira nel terzo giro. Se Jones \u00e8 il pi\u00f9 forte degli \"amateurs\", Walter Hagen (Jeremy Northam) lo \u00e8 dei professionisti e i due si scontrano ripetutamente nelle competizioni Open. Mentre l'uno appare sempre tormentato, l'altro sembra godersi la vita al massimo delle possibilit\u00e0.\nUna volta dominati i propri nervi, Bobby Jones comincia a vincere e non si ferma pi\u00f9: nel 1923 vince il suo primo U.S. Open (ne seguono altri tre), nel 1926 \u00e8 il primo a vincere nello stesso anno U.S. Open e British Open. Le gare ne minano il corpo e lo spirito e nel 1930, dopo aver ottenuto un risultato senza precedenti, vincendo nello stesso anno i quattro tornei maggiori, il British Open, l'U.S. Open, l'U.S. Amateur e il British Amateur, decide di ritirarsi dalle competizioni, a soli 28 anni e al culmine del successo.\nSolo vent'anni pi\u00f9 tardi scoprir\u00e0 di essere affetto da una malattia alla spina dorsale (syringomyelia), che era la causa dei suoi disturbi fisici."}
{"id": "1405974", "revid": "135491", "url": "https://it.wikipedia.org/wiki?curid=1405974", "title": "Bobby Jones - Il genio del golf", "text": ""}
{"id": "1405975", "revid": "211141", "url": "https://it.wikipedia.org/wiki?curid=1405975", "title": "Belukha", "text": ""}
{"id": "1405980", "revid": "1784938", "url": "https://it.wikipedia.org/wiki?curid=1405980", "title": "Legittimismo", "text": "Il termine legittimismo si riferisce ad una dottrina politica teorizzata durante il Congresso di Vienna (1814-1816) dal rappresentante della monarchia francese Talleyrand (in accordo con il cancelliere austriaco Metternich) il quale sosteneva un ritorno all'assolutismo monarchico del XVIII secolo (temperato in Francia dalla costituzione del 1814) e, riaffermando che il potere dinastico ha un valore assoluto poich\u00e9 per diritto divino \u00e8 assegnato \"per grazia di Dio\", pretendeva la restaurazione sui loro \"legittimi\" troni dei sovrani europei arbitrariamente detronizzati con la forza dalla Rivoluzione francese e da Napoleone. \nDal 1789 al 1814, prima del conio del termine legittimismo, i monarchici francesi, solitamente coincidenti con i controrivoluzionari reazionari o i moderati opposti alla Repubblica (Foglianti, Club di Clichy) e poi all'Impero, erano detti comunemente realisti (\"royalistes\"). Essi promossero l'esercito degli emigrati, la guerra di Vandea, il movimento dei \"muscadins\", la \"chouannerie\" e l'insurrezione del 13 vendemmiaio anno IV.\nIn generale, il legittimismo (o \"lealismo\") \u00e8 la fedelt\u00e0 monarchica ad una determinata dinastia e/o ad un determinato sovrano.\nI pi\u00f9 estremi legittimisti francesi erano i sostenitori dell'ultrarealismo. Dal 1830 il movimento monarchico francese fu diviso tra legittimisti e orleanisti. Dopo l'unione dei due rami dopo il 1871 si costitu\u00ec lunionismo\" sostenitore della successione dei Borbone-Orl\u00e9ans, ma all'estinzione dei Borbone-Francia (ramo principale), con la morte di Enrico d'Artois (che aveva nominato Delfino il cugino Orl\u00e9ans, conte di Parigi), una fazione minoritaria (sostenitrice dei Bianchi di Spagna), non accettando questa soluzione si defin\u00ec neo-legittimista\"' ricercando i propri candidati al trono nei Borbone-Spagna di tradizione \"carlista\", attualmente nel ramo Borbone-Dampierre.\nLe origini.\nIl legittimismo nasce come una tendenza politica francese basata sulla legge salica, che, dopo essere stata per lungo tempo dimenticata, fu successivamente interpretata anacronisticamente come legge successoria del Regno. La legge stabiliva come legittima la successione al trono per ordine di primogenitura maschile e di conseguenza stabiliva che il re di Francia fosse riconosciuto come legittimo dalla volont\u00e0 di Dio che, attraverso la nascita del primogenito maschio, assegnava a lui il diritto di regnare.\nCon questa concezione si vuole affermare una legittimazione dell'autorit\u00e0 politica attraverso lo strumento del \"diritto divino\", base teorica dell'assolutismo monarchico, dell'onnipotenza legislativa del sovrano assoluto.\nTale fu l'assolutismo ad esempio di Luigi XIV (1638\u20131715) teorizzato da Jacques B\u00e9nigne Bossuet (1627\u20131704) che rivedendo i precedenti dell'Antico Testamento riguardo alla scelta dei re, concludeva che i re erano consacrati come rappresentanti di Dio sulla Terra. Ognuno di essi aveva ricevuto il suo trono da Dio stesso, e ribellarsi contro la loro autorit\u00e0 era come ribellarsi a Dio. Nessun parlamento, nobile, tanto meno il popolo, aveva il diritto di partecipare a questa autorit\u00e0 legittimata da Dio, poich\u00e9 era stata conferita dalla provvidenza divina attraverso il diritto di primogenitura. Secondo Bossuet la monarchia si fonda sulla tradizione della religione cattolica e sul potere assoluto del re che rispettando il diritto di propriet\u00e0 e le \"libert\u00e0\" dei sudditi esprime un governo legittimo, cio\u00e8 conforme alla legge di Dio e degli uomini, e perci\u00f2 non arbitrario. In tal senso, dunque, il legittimismo esprimeva la stretta unione che, fino alla Rivoluzione francese, metteva in scambievoli rapporti le due autorit\u00e0 stabilite da Dio: la Chiesa e lo Stato, che collaboravano a tutelare la vita morale e cristiana dei sudditi.\nSecondo i gallicani nemmeno il papa poteva deporre il re o rifiutare di riconoscerlo, mentre secondo l'ultramontanismo e i monarcomachi l'autorit\u00e0 papale e il riconoscimento del re legittimo da parte del pontefice erano necessari. Enrico IV di Francia dovette ad esempio abiurare il calvinismo per ottenere l'approvazione del papa e dei nobili all'incoronazione, tanti che il sovrano rimase vittima dell'attentato di un fanatico cattolico che non riteneva sincera la sua conversione.\nLo stato laico della Rivoluzione francese.\nQuesta concezione del potere sovrano si sfalda con la Rivoluzione francese: la Dichiarazione dei diritti dell'uomo e del cittadino (1789) prevede (articolo 3) che \"il principio di ogni sovranit\u00e0 risiede essenzialmente nella Nazione. Nessun corpo o individuo pu\u00f2 esercitare un'autorit\u00e0 che non emani espressamente da essa\". Secondo la legge fondamentale dello stato, la Costituzione, sar\u00e0 quindi legittimo quel governo basato sulla volont\u00e0 dei cittadini.\nLa Chiesa si separava dallo Stato: \"Pur senza compiersi dovunque nello stesso tempo e nello stesso grado, il distacco ebbe dovunque per logico effetto di lasciare che la Chiesa provvedesse con i suoi mezzi ad assicurare la sua azione, il compimento della sua missione, la difesa dei suoi diritti e della sua libert\u00e0\".\nIl Congresso di Vienna.\nIl Congresso di Vienna si apr\u00ec nel novembre 1814. Gi\u00e0 con il trattato di Parigi del maggio dello stesso anno erano stati fissati i confini della Francia: le sue frontiere tornavano ad essere quelle del 1792. Inoltre, venivano restituite alla Francia quasi tutte le colonie, senza esigere alcuna indennit\u00e0 di guerra.\nTra il dicembre 1814 e il gennaio 1815, il Congresso registr\u00f2 una fase di tensione, in relazione alla Sassonia, il cui sovrano, Federico Augusto, era rimasto alleato di Napoleone fino alla disfatta finale. La Prussia intendeva impossessarsi della regione e Talleyrand ide\u00f2 il \"principio di legittimit\u00e0\", che consisteva nella restaurazione della situazione \"in statu quo ante\".\nTalleyrand esprimeva una concezione che riaffermava la complementarit\u00e0 di politica e religione, sostenuta dalla nuova concezione della storia tipica dell'et\u00e0 della Restaurazione.\nNell'et\u00e0 della Restaurazione si avanzava infatti una nuova concezione della storia che smentiva quella degli illuministi basata sulla capacit\u00e0 degli uomini di costruire e guidare la storia con la ragione. Le vicende della Rivoluzione francese e il periodo napoleonico avevano dimostrato che gli uomini si propongono di perseguire alti e nobili fini che tuttavia s'infrangono dinanzi alla realt\u00e0 storica. Il secolo dei lumi era infatti tramontato nelle stragi del Terrore e il sogno di libert\u00e0 nella tirannide napoleonica che mirando alla realizzazione di un'Europa al di sopra delle singole nazioni aveva determinato invece la ribellione dei singoli popoli proprio in nome del loro sentimento di nazionalit\u00e0.\nDunque la storia non \u00e8 guidata dagli uomini ma \u00e8 Dio che agisce nella storia. Esiste una Provvidenza divina che s'incarica di perseguire fini al di l\u00e0 di quelli che gli uomini ingenuamente si propongono di conseguire con la loro meschina ragione.\nGli antesignani della Restaurazione.\n \nQuesta nuova visione della storia intesa come espressione della volont\u00e0 divina e quindi come base teorica della unione di politica e religione e della legittimit\u00e0 del potere politico per \"grazia di Dio\", aveva avuto, gi\u00e0 prima della Restaurazione, i suoi principali teorici in Edmund Burke, Fran\u00e7ois-Ren\u00e9 de Chateaubriand e in Louis de Bonald. \nNelle \"Riflessioni sulla Rivoluzione in Francia\", pubblicate nel 1790, Burke mettendo a confronto la rivoluzione inglese del 1688 con quella francese vede nella prima una linea evolutiva che si era sviluppata per gradi nel rispetto delle tradizioni e questo \u00ab\"lascia libera la possibilit\u00e0 di nuovi acquisti , ma fornisce la garanzia assicurata di ogni acquisto\"\u00bb mentre la seconda gli appare come un evento caotico in cui si mescolano \u00ab\"leggerezza e ferocia, confusione di delitti e di follie travolti insieme\"\u00bb. Nella stessa opera contesta il principio della sovranit\u00e0 popolare e della democrazia a cui contrappone la supremazia dell'aristocrazia e dell'ordine sociale \"legittimati\" dalla loro natura divina. Per lui le masse, che esprimono una maggioranza che scioccamente pretende di prevalere sulla minoranza mentre non sa distinguere il suo vero interesse, sono il sostegno del dispotismo e la Rivoluzione francese era perci\u00f2 destinata a fallire poich\u00e9 si era allontanata dalla \"grande e diritta via della natura\".\nCh\u00e2teubriand (1768\u20131848) fin dal 1802 aveva attaccato con il suo \"G\u00e9nie du Christianisme\" (Lo spirito del Cristianesimo) le dottrine illuministiche accusandole di estremo razionalismo e difendendo la religione e il cristianesimo.\nLouis de Bonald (1754-1840) fervente monarchico e cattolico, fu la voce pi\u00f9 importante degli ultra-legittimisti. Aveva aderito all'inizio alle idealit\u00e0 rivoluzionarie che ripudi\u00f2 dopo i provvedimenti anticlericali sanciti con la Costituzione civile del clero.\nNelle sue numerose opere, attacc\u00f2 la \"Dichiarazione dei diritti dell'uomo e del cittadino\", il \"Contratto sociale\" di Jean-Jacques Rousseau e le innovazioni sociali e politiche portate dalla Rivoluzione sostenendo il ritorno all'autorit\u00e0 della monarchia e della religione. La rivoluzione stessa, egli sosteneva, \u00e8 una specie di prova dell'esistenza di Dio, poich\u00e9 mette in luce come l'eliminazione della religione conduca alla distruzione della societ\u00e0. L'ambito religioso e quello politico sono, agli occhi di Bonald, inseparabili.\nMa il vero ideologo della Restaurazione fu il sabaudo Joseph de Maistre (1753\u20131821). Sulla linea del tradizionalismo di Burke nell'opera \"Du pape\" (1819) e nel postumo \"Le serate di Pietroburgo o colloqui sul governo temporale della Provvidenza\" egli sostiene la concezione della storia come depositaria di valori etici trascendenti. Nel Medioevo la Chiesa \u00e8 stata il sostegno dell'ordine sociale e questo la rende superiore al potere civile che solo essa pu\u00f2 rendere legittimo in quanto depositaria e interprete della volont\u00e0 divina.\nLe teorie illuministiche sulla libert\u00e0 naturale dell'uomo sono semplici follie e \"diaboliche stranezze\". L'uomo \u00e8 troppo malvagio per poter essere libero, egli \u00e8 invece nato \"naturalmente servo\" e tale \u00e8 stato sino a quando il cristianesimo lo ha liberato. Il cristianesimo autentico \u00e8 quello rappresentato dal papa romano che ha proclamato la libert\u00e0 universale ed \u00e8 l'unico nella generale debolezza di tutte le sovranit\u00e0 europee ad aver conservato la sua forza e il suo prestigio.\nDe Maistre condivide poi l'analisi di Burke sulla falsa pretesa della maggioranza di prevalere sulla minoranza mentre \u00ab\"dovunque il piccolissimo numero ha sempre condotto il grande\"\u00bb e per questo \u00e8 diritto legittimo dell'aristocrazia di assumere la guida del paese. Ad evitare una lettura eccessivamente limitata di De Maestre riducendolo a un ultralegittimista si consideri che quello che divenne l'apostolo della Reazione nel 1793, durante il Terrore, scriveva ad un amico: \u00ab\"Secondo il mio modo di pensare il progetto di mettere il lago di Ginevra in bottiglie \u00e8 molto meno folle di quello di ristabilire le cose proprio sulle stesse basi in cui si trovavano prima della Rivoluzione\"\u00bb questo \u00e8 come voler \"richiamare in vita i morti\". Egli dunque non condivide l'assurdit\u00e0 degli ideologi della Restaurazione che pretendevano nel congresso di Vienna di riportare le lancette della storia all'indietro cancellando tutto quello che era accaduto dalla Rivoluzione francese all'et\u00e0 napoleonica. D'altra parte egli riconosceva scrivendo nelle \"Considerazioni sulla Francia\" che \u00ab\"la rivoluzione francese segna una grande epoca e le sue conseguenze, in tutti i campi, si faranno sentire ben al di l\u00e0 della sua esplosione e del suo epicentro.\"\u00bb\nIl ruolo di Talleyrand e Metternich.\nDopo le guerre napoleoniche che avevano sconvolto l'Europa ci si volse alla ricerca della pace che per\u00f2 non basta desiderarla per averla; essa doveva essere basata secondo Metternich su un nuovo principio di legittimit\u00e0 che non poteva voler dire restaurare i sovrani legittimi su i loro troni per diritto di successione e per \"grazia di Dio\", come sosteneva Talleyrand, ma la restaurazione doveva essere il risultato del consenso dei governi europei nello stabilire gli scopi e i metodi per realizzare l'idea centrale della politica metternichiana: l\"'ordine internazionale\". Luigi XVIII sar\u00e0 quindi il \"legittimo\" sovrano della Francia, non per la legge salica, ma perch\u00e9 tale lo ritengono i governi europei per assicurare la pace.\nSolo stabilendo un \"ordine\" europeo dopo il caos napoleonico vi poteva essere pace in Europa. Quindi bisognava stabilire che cosa fosse \"legittimo\" per fare uscire l'Europa dalla condizione di \"illegittimit\u00e0\" determinata dalla Rivoluzione francese e da Napoleone.\nL'antico principio di legittimit\u00e0 era stato abolito con la forza da Napoleone. La forza delle armi si era sostituita alla legge e la nozione stessa di legittimit\u00e0, cos\u00ec com'era stata stabilita nel XVIII secolo era sparita. Bisognava allora ricostruire per preservare la pace un ordine riconosciuto come legittimo da tutti gli stati che si ponesse al centro della soluzione delle inevitabili vertenze che sarebbero inevitabilmente risorte in Europa.\nLa stabilit\u00e0 politica che contrassegna la storia europea per circa quarant'anni, sino alla guerra di Crimea (1853-1856) , primo conflitto internazionale dopo il Congresso di Vienna, fu merito di due statisti: il ministro degli esteri britannico lord Castlereagh; e quello austriaco Metternich che adottavano metodi diversi ma avevano uno stesso obiettivo: l'ordine; il primo contrastando ogni volont\u00e0 aggressiva degli stati, mantenendo l'equilibrio in Europa, (\"balance of power\"), il secondo prevenendo e sedando i moti insurrezionali ovunque si verificassero mettendo in atto quel \"diritto d'intervento\" che derivava dal principio stesso di legittimit\u00e0, intesa ora come il consenso degli stati.\nIl superamento del legittimismo.\nAlla morte nel 1824 del re della Restaurazione Luigi XVIII, fratello minore di Luigi XVI, decapitato nel 1793, ed erede legittimo del nipote Luigi XVII (1785-1795), sal\u00ec al trono suo fratello minore, l'assolutista Carlo X, capo del partito ultra-realista, che fu poi costretto ad abdicare nel 1830 con l'avvento di una nuova fase rivoluzionaria che inizia in Europa con la rivoluzione di Luglio del 1830 in Francia. Questa rivoluzione segn\u00f2 la vittoria del sistema liberale costituzionale al quale aveva aspirato la borghesia girondina francese sin dal 1789, quando aveva tentato inutilmente di trasformare l'assolutismo monarchico in monarchia costituzionale. Con l'abdicazione di Carlo X la grande borghesia aveva raggiunto il suo obiettivo respingendo ai margini della vita politica i fautori del legittimismo.\nAll'atto dell'abdicazione Carlo X aveva designato come suo erede il nipote minorenne Enrico, conte di Chambord, ma in applicazione della legge salica il diritto al trono pass\u00f2 al figlio maggiore del re, Luigi XIX, zio di Enrico e genero di Luigi XVI in quanto marito di Madame Royale, fu costretto da Carlo X a firmare l'abdicazione dopo venti minuti.\nTuttavia, il parlamento aveva gi\u00e0 nominato il reggente Luigi Filippo d'Orl\u00e9ans come re dei Francesi (non pi\u00f9 di Francia, lo stesso titolo che era stato imposto a Luigi XVI nel 1791) per \"volont\u00e0 della nazione\" (non pi\u00f9 \"per grazia di Dio\") , sostenuto non solo dalla \u00ab\"maggioranza parlamentare ma anche dall'astuzia di Adolphe Thiers, dalla diplomazia di Talleyrand e dalla ricchezza del banchiere Lafitte\"\u00bb . I Borboni furono costretti ad andare di nuovo in esilio. Luigi Filippo I di Francia era figlio di Luigi Filippo II di Borbone-Orl\u00e9ans, che vot\u00f2 la decapitazione del cugino Luigi XVI ma finir\u00e0 poi lui stesso ghigliottinato.\nScrive Georges Lefebvre: \u00ab\"Dietro la rivoluzione dinastica vi fu una rivoluzione politica; la nazione scelse il suo re e gli impose una costituzione votata dai suoi rappresentanti... la minaccia di un ritorno all'ancien regime fu eliminata e la nuova societ\u00e0 creata dalla Grande Rivoluzione fu messa al sicuro. La rivoluzione del 1830 \u00e8 cos\u00ec l'ultimo atto della Rivoluzione cominciata nel 1789\"\u00bb \nI legittimisti giunsero al punto di esultare per la rivoluzione francese del 1848, che pure instaur\u00f2 la Seconda Repubblica ma al contempo depose la casa d'Orl\u00e9ans.\nNel 1871, in seguito alla sconfitta francese nella guerra franco-prussiana e al crollo dell'impero di Napoleone III, il parlamento, di maggioranza realista, era intenzionato a ripristinare la monarchia. Tuttavia, esso era diviso tra legittimisti, che appoggiavano Enrico, e \"orleanisti\", che al contrario sostenevano l'erede di Luigi Filippo d'Orl\u00e9ans, Filippo VII.\nAlla fine l'assemblea si accord\u00f2 sulla nomina di Enrico come Enrico V di Francia, il quale per\u00f2, pur accettando una monarchia costituzionale a differenza del nonno e dello zio, rifiutandosi di adottare la bandiera tricolore e volendo invece mantenere la bandiera bianca monarchica, perse diversi sostenitori orleanisti e non divenne re, la sua causa venendo abbandonata anche da diversi legittimisti che non compresero l'ostinazione del pretendente.\nIl parlamento decise allora di nominare un presidente della repubblica favorevole ai monarchici, Patrice de Mac-Mahon, e di attendere la morte di Enrico che avverr\u00e0 12 anni dopo, che non aveva discendenza; questo in modo che Filippo d'Orleans, riconosciuto come Delfino dallo stesso cugino, diventasse il candidato anche per la linea legittimista e potesse essere incoronato come Filippo VII. \nQuando per\u00f2 Enrico V mor\u00ec nel 1883 e si estinse la casata principale in linea maschile, fu riconfermata la repubblica, in quanto colle successive elezioni il parlamento era ormai diventato di maggioranza repubblicana.\nLegittimisti e orleanisti.\nAlla morte di Enrico, con l'estinzione del ramo principale dei Borbone-Francia, \"legittimisti\" e \"orleanisti\" si divisero di nuovo, contro quella che era stata la volont\u00e0 dello stesso pretendente di ricomporre la frattura tra le due famiglie causata dagli eventi rivoluzionari del 1793 e del 1830. Pi\u00f9 precisamente vi fu una scissione all'interno dei \"legittimisti\", in quanto la maggior parte di questi riconobbe Filippo VII di Borbone-Orl\u00e9ans, pur senza rinunciare al programma politico legittimista (\"Bianchi d'Eu\"), mentre una minoranza (\"Bianchi di Spagna\") appoggi\u00f2 il parente pi\u00f9 vicino di Enrico d'Artois, Juan di Borbone-Spagna, conte di Montiz\u00f3n, (detto \u00abGiovanni III\u00bb dai suoi partigiani) - discendente di Filippo V di Spagna, figlio di Luigi, il Gran Delfino e prozio di Luigi XV - e membro della dinastia reale spagnola (Borbone-Spagna) nonch\u00e9 pretendente carlista al trono spagnolo; ma Filippo V aveva per\u00f2 rinunziato, per s\u00e9 e per i suoi discendenti, ai diritti alla Corona di Francia, firmando il trattato di Utrecht nel 1713, ratificato dalle Cortes spagnole, dal Parlamento di Parigi e (pur di ottenere un Borbone sul trono spagnolo) pienamente accettato allo stesso nonno di Filippo, Luigi XIV il Re Sole, in seguito alla vittoria nella guerra di successione spagnola contro gli Asburgo d'Austria. A causa dei cattivi rapporti con gli Orl\u00e9ans e al concetto di indisponibilit\u00e0 della corona essi continuarono a seguire la linea discendente dal secondogenito di Luigi XIV anzich\u00e9 del figlio cadetto di Luigi XIII. Ignorando il trattato di Utrecht, dal 1883 il trono sarebbe di conseguenza passato agli eredi maschi di Filippo V di Spagna automaticamente secondo la legge salica in mancanza di esplicita rinuncia (analogamente alla successione di Luigi XIX, Re di Francia per venti minuti prima di essere costretto a rinunciare dal padre Carlo X; questo anche se molto legittimisti non riconobbero valida nel contenuto pratico l'abdicazione ma solo nella forma, considerando Carlo re fino al 1836); inoltre la pretesa sarebbe rafforzata dalla perdita da parte dei carlisti del trono spagnolo (oggetto del trattato del 1713), a causa della Prammatica Sanzione (1830) che abol\u00ec la legge salica in Spagna. Inoltre sostengono che Enrico V non abbia mai nominato Filippo VII come Delfino in via ufficiale e che alla propria morte abbia disconosciuto gli Orl\u00e9ans affidando il trono \"alla Provvidenza\". \nUn gruppo ulteriore si rifugi\u00f2 nel \"survivantisme\", una specie di sebastianismo alla francese. Molti credettero alle pretese di John Freeman, presunto figlio inglese illegittimo del duca di Berry (nato nel 1801 o nel 1804) o per l'appunto nella sopravvivenza di Luigi XVII (i cosiddetti \"falsi delfini\" o \"presunti delfini\", numerosi nei primi dell'Ottocento) che avrebbe dei discendenti e quindi vi sarebbe stata una linea diretta segreta di discendenti di Luigi XVI. Fino al 2004, anno dell'esame del DNA sul cuore del principe che stabil\u00ec in via ufficiale la sua morte al Tempio nel 1795, il survivantismo era ancora esistente, seppur molto minoritario, principalmente nel naundorffismo, i seguaci dell'idea che l'avventuriero e orologiaio prussiano Karl Wilhelm Naundorff fosse il Delfino evaso dalla prigione, e che quindi i suoi discendenti siano Borboni di Francia. Attualmente i sostenitori dell'ipotesi Naundorff sono molto pochi, essendo la sua pretesa screditata dai pi\u00f9, a parte i suoi discendenti che presentano controversi test del DNA onde verificare l'appartenenza borbonica della famiglia Naundorff (o Borbone-Naundorff).\nAltri sostennero linee dinastiche collaterali borboniche, solitamente di origine spagnola, a causa di diverse dispute, o discendenti dai figli legittimati del Re Sole, discendenti in via matrilineare come i Borbone-Parma, o i Borbone-Due Sicilie, ecc.\nCon il pensiero di matrice maurrassiana dell'Action Fran\u00e7aise, la maggior parte dei monarchici francesi riconobbe i diritti del ramo degli Orl\u00e9ans, ma con la crisi postbellica e gli azzardi politici del Conte di Parigi (prima sostenitore di P\u00e9tain e dopo poco di de Gaulle nel 1940) il \"neo-legittismo\" conobbe una nuova fase di attenzione, pur restando minoritaria. Le dispute sulla legittimit\u00e0 dinastica che proseguono fino ad oggi, pur essendo il vero e proprio movimento monarchico assai minoritario nella Francia odierna (esso \u00e8 rappresentato soprattutto dagli eredi politici del maurrassismo, tre movimenti tra cui la rinnovata Action fran\u00e7aise, mentre i neo-legittimisti sono rappresentati dall'Istituto Maison Bourbon). Molti monarchici orleanisti hanno inoltre in seguito sostenuto la destra repubblicana gollista o liberal-conservatrice a partire dalla presidenza di Val\u00e9ry Giscard d'Estaing (altri addirittura Mitterrand), e il Front National, ritenendo il monarchismo un semplice lascito di memoria storica.\nIn ogni caso la linea successoria, detta \u00aborleanista\u00bb (oppure \"orleanista-unionista\", in quanto raggruppa gli orleanisti e i \"Bianchi d'Eu\"), \u00e8 la seguente:\nTuttavia i pi\u00f9 ardenti legittimisti (chiamati anche \"neo-legittimisti\") considerano ancora la rinuncia di Filippo V di Spagna al trono di Francia per i suoi discendenti come da invalidare.\nI neo-legittimisti, principalmente per avversione verso l'orleanismo politico la casa d'Orl\u00e9ans risalenti al 1793 e al 1830, seguono comunque la linea dinastica \"spagnola\" (\"Bianchi di Spagna\"):\nAlcuni sostenitori dei Bianchi di Spagna hanno comunqur col tempo aderito ai Bianchi d'Eu ritenendo negli ultimi anni che la casa d'Orleans abbia infine legittimato comunque le proprie pretese a causa di varie dispute dinastiche risalenti all'epoca di Alfonso XIII, con l'estinzione della linea carlista maschile e soprattutto a causa dei vari matrimoni morganatici di molti Pretendenti - costati la candidatura sl trono a due figli di Alfonso, in favore del padre del re Juan Carlos I - tra cui quello del padre del pretendente attuale. Entrambi i rami sostengono oggi la monarchia costituzionale; gli orleanisti sostengono a maggioranza una monarchia pi\u00f9 liberale, parlamentare e liberaldemocratica, mentre i legittimisti confluiti nell'unionismo e i neo-legittimisti sono di solito pi\u00f9 tradizionalisti, meno parlamentaristi e sostenitori del cattolicesimo come religione di Stato.\nStoricamente dal 1713 al 1830 il capo della linea di Orl\u00e9ans godette dello status di \"Premier Prince du Sang\", riservato al primo in linea di successione dopo i figli e nipoti maschi del Re. Questa condizione non venne del resto negata da Enrico V quando riconobbe (cosa non riconosciuta dai neo-legittimisti) Filippo d'Orl\u00e9ans come Delfino di Francia."}
{"id": "1405981", "revid": "767487", "url": "https://it.wikipedia.org/wiki?curid=1405981", "title": "Mike + The Mechanics (album)", "text": "Mike + The Mechanics \u00e8 il primo album dei Mike + The Mechanics uscito nel 1985.\nIl primo singolo estratto fu \"Silent running\" (con un ritmo alla \"Home by the sea\"). A parte l'evitabile \"I get the feeling\", troviamo perle del calibro di \"Par avion\", che ha nel testo \"Another day in Paradise\" che Phil Collins user\u00e0 per intitolare una sua famosa canzone di quattro anni posteriore, \"Taken in\", \"You are the one, Hanging by a thread, Take the reins e A call to arms\" (che fu scritta ma non inclusa nell'album Genesis del 1983 e fu completata e sviluppata da Mike e il resto della band)."}
{"id": "1405982", "revid": "2181598", "url": "https://it.wikipedia.org/wiki?curid=1405982", "title": "Club della rivoluzione francese", "text": "Per club della rivoluzione francese si intendono quelle organizzazioni politiche, antenate degli odierni partiti, che guidarono le varie fasi della Rivoluzione del 1789.\nIl nome tradizionale della maggior parte di essi deriva dal nome dei conventi di Parigi che erano stati \"requisiti\" dai rivoluzionari, dove solevano riunirsi e che curiosamente spesso riproducevano in chiave \"laica\" rivalit\u00e0 esistenti da secoli.\nOltre ai club, assimilabili ai nostri partiti con base \"popolare\" esistevano delle forme assimilabili ai nostri \"gruppi parlamentari\"\nAll'estrema sinistra di questi club, spesso formati da sanculotti ed ex Cordiglieri, vi erano i cosiddetti Arrabbiati, che non avevano rappresentanti in Convenzione. Estranei al dibattito parlamentare vi erano anche i realisti intransigenti che non si riconoscevano nei Foglianti e nelle Assemblee elette in quanto contrari alla Costituzione e al Terzo stato. C'erano il \"Club des amis de la Constitution monarchique\" di Clermont Tonnerre e Malouet che cercava.di far credere di non essere avverso alla Rivoluzione, mentre all'estrema destra si situavano i reazionari dichiarati riuniti intorno all'abate Maury, I futuri ultrarealisti."}
{"id": "1405986", "revid": "486946", "url": "https://it.wikipedia.org/wiki?curid=1405986", "title": "Lista dei sottocampi di Mittelbau", "text": ""}
{"id": "1405988", "revid": "1543377", "url": "https://it.wikipedia.org/wiki?curid=1405988", "title": "Effetto di primo passaggio", "text": "L'effetto first-pass (detto anche effetto di primo passaggio o metabolismo di primo passaggio) \u00e8 un fenomeno del metabolismo di alcuni farmaci che si verifica quando la bio-disponibilit\u00e0 del farmaco stesso viene ridotta in modo molto consistente prima che esso raggiunga e si distribuisca in tutto l'organismo.\nQuando un farmaco viene somministrato per via orale deve essere prima assorbito dal tratto gastrointestinale, quindi entra nel sistema portale epatico, cio\u00e8 nel circolo sanguigno della vena porta. Solo successivamente viene ad essere immesso nel circolo sistemico e quindi raggiunge tutti gli altri organi e tessuti.\nLa quota di farmaco che raggiunge la circolazione sistemica \u00e8 l'effettiva quota biodisponibile.\nEffetto di primo passaggio intestinale.\nPer un farmaco somministrato per via orale, il principio attivo necessita di essere assorbito a livello intestinale. Un metabolismo di primo passaggio pu\u00f2 gi\u00e0 verificarsi in questa fase.\nEffetto di primo passaggio epatico.\nNel passaggio dal fegato una parte pi\u00f9 o meno variabile di farmaco viene metabolizzata ad opera di specifici enzimi epatici e quindi non raggiunge il circolo sistemico. Questo passaggio dal fegato si chiama appunto \"effetto first-pass epatico\".\nDa un punto di vista clinico la principale preoccupazione di un effetto di primo passaggio epatico consiste nella grande variabilit\u00e0 interindividuale dell'effetto stesso. Questo fatto si traduce in concentrazioni di farmaco quanto mai variabili nel sangue di pazienti trattati con lo stesso dosaggio orale standard.\nEffetto di primo passaggio polmonare.\nLa frazione di principio attivo che emerge dal fegato viene veicolata dal sangue attraverso la vena cava, raggiungendo infine l'atrio destro e l'arteria polmonare.&lt;br&gt;\nDurante il passaggio attraverso il parenchima polmonare il farmaco pu\u00f2 subire un ulteriore metabolismo.\nEnzimi implicati.\nSebbene durante il primo passaggio ogni farmaco possa subire un ampio spettro di biotrasformazioni, quelle pi\u00f9 comuni sono le ossidazioni catalizzate dal citocromo P450.&lt;br&gt;\nSono gli isoenzimi CYP2D6, CYP3A4, CYP1A2, CYP2C9 e CYP2C19 che sono pi\u00f9 spesso implicati nell'effetto di primo passaggio e conseguente eliminazione del farmaco.\nPer alcuni farmaci l'effetto di primo passaggio pu\u00f2 limitare cos\u00ec notevolmente la biodisponibilit\u00e0 di un farmaco somministrato per via orale, da impedire il loro uso come agenti orali costringendo ad impiegare altre vie di somministrazione.&lt;br&gt;\nTra questi farmaci vi sono la lidocaina, il naloxone e la nitroglicerina.\nMolti farmaci di rilievo subiscono un notevole metabolismo di primo passaggio dopo una dose orale.&lt;br&gt;\nI farmaci di questa categoria comprendono alprenololo, amitriptilina, imipramina, diidroergotamina, 5-fluorouracile, idralazina, buprenorfina, diazepam, midazolam, cimetidina, isoprenalina, isoproterenolo, lidocaina, lorcainide, petidina (meperidina), mercaptopurina, metoprololo, morfina, neostigmina, nifedipina, pentazocina e propranololo.\nVie di somministrazione di farmaci alternative, come l'intravenosa, l'intramuscolare e la sottolinguale, non sono soggette ad effetto first-pass in quanto consentono al farmaco di essere assorbito direttamente nella circolazione sistemica.\nI sistemi enzimatici primari che influiscono sull'effetto first-pass di un farmaco sono gli enzimi del lume gastrointestinale, quelli della parete intestinale, gli enzimi batterici e quelli epatici."}
{"id": "1405989", "revid": "2373", "url": "https://it.wikipedia.org/wiki?curid=1405989", "title": "Foglionco", "text": "Foglionco \u00e8 termine dialettale di area lucchese (Lucca, Viareggio, Versilia, Media Valle del Serchio e Garfagnana) che indica, in italiano, la faina \"(Martes foina)\". Si tratta dunque di un mustelide ben noto ai contadini per essere predatore di animali da cortile. Il fatto che l'animale abbia abitudini notturne e sia difficile da avvistare (difficilissimo quando non esisteva la luce artificiale) ha sempre portato a descrizioni confuse. Da questo l'incertezza con cui alcuni autori di dizionari dialettali lo hanno identificato; a volte infatti, invece che con la puzzola, si fa coincidere il foglionco con la faina. D'altro canto la puzzola, come altri mustelidi, ha forma cilindrica allungata e questo le permette di penetrare nei pollai da piccole aperture dando alle scorrerie un alone di mistero. In verit\u00e0 il foglionco \u00e8 conosciuto per la capacit\u00e0 di addentare le prede al collo, lasciando evidenti segni sui cadaveri. Diffusa la credenza, per altro errata e attribuita popolarmente anche alla martora, che il foglionco succhi il sangue delle vittime. \nIn anni recenti si \u00e8 diffusa l'idea, avvalorata da testi e siti di criptozoologia, che il foglionco sia una creatura immaginaria, ovviamente ematofaga, talvolta descritta come capace di volare. In realt\u00e0 quest'idea \u00e8 recente e non si trova in alcun testo novecentesco sul folclore di Lucchesia, Versilia o Garfagnana. Il mito del foglionco come animale fantastico deriva invece da due fattori:\nIn Garfagnana ed in Versilia, il foglionco \u00e8 noto anche come \"fegonchio\" o \"fojonco\"."}
{"id": "1405990", "revid": "6923", "url": "https://it.wikipedia.org/wiki?curid=1405990", "title": "GNU Texmacs", "text": "GNU TeXmacs \u00e8 un editor di testo WYSIWYG e allo stesso tempo un sistema di tipografia digitale destinato particolarmente a scopi di tipo scientifico come la scrittura di libri, articoli e presentazioni. \u00c8 ispirato a TeX e Emacs, ma sviluppato in maniera completamente indipendente da questi programmi. L'ideatore e sviluppatore principale \u00e8 Joris van der Hoeven, coadiuvato da un gruppo di collaboratori. Il programma genera documenti strutturati mediante un'interfaccia utente WYSIWYG. Gli utenti possono creare nuovi stili per i documenti; l'editor rende disponibili algoritmi di alta qualit\u00e0 per la tipografia permettendo di ottenere documenti dall'aspetto professionale.\nBreve storia dell'editing interattivo di documenti strutturati (anni 1980-2020).\nTeXmacs \u00e8 l'erede moderno di programmi quali SoftQuad Author/Editor, Lilac, Grif e Thot, sviluppati negli anni 1980 e 1990 con l'obiettivo di rendere possibile l'editing interattivo di documenti strutturati. In questi stessi anni, l'interesse nei sistemi per l'editing interattivo di costrutti tipografici complessi rappresentati con delle strutture logiche si era espresso, per esempio, nell'editor di equazioni presentato nella tesi di dottorato di Clement Shin Tai-Yin e nell'editor grafico implementato nella tesi di dottorato di Paul Asente (in questo lavoro la grafica \u00e8 generata con Dum, un linguaggio procedurale, che pu\u00f2 essre controllato attraverso un editor che agisce direttamente sulla grafica, Dee).\nNegli anni 2000 e 2010, l'interesse per l'editing interattivo di documenti strutturati ha stimolato lo sviluppo di programmi rivolti agli studiosi di discipline umanistiche; un esempio di tali programmi \u00e8 il \"CWRC-Writer\", un editor visuale XML con \"Close-to-WYSIWYG editing and enrichment of scholarly texts with meaningful visual representations of markup\" (\"Editing quasi-WYSIWYG e arricchimento di testi accademici con rappresentazioni visive del markup espressive\").\nIn un'altra regione del mondo dell'editing e della preparazione di documenti, un programma per l'interazione visuale con testi strutturati scritti in LaTeX \u00e8 LyX, che non mira all'editing WYSIWYG ma piuttosto alla rappresentazione visiva della struttura (WYSIWYM).\nCaratteristiche.\nCome in molti editor WYSIWYG (per esempio Microsoft Word), gli utenti manipolano sullo schermo un documento dalla disposizione grafica simile a quella che il documento avr\u00e0 una volta stampato. L'obiettivo di TeXmacs \u00e8 fornire un editor WYSIWYG che renda possibile scrivere testi scientifici in maniera strutturata. TeXmacs non \u00e8 un front-end per LaTeX ma i documenti TeXmacs possono essere convertiti in formato LaTeX; \u00e8 anche possibile importare documenti LaTeX (l'importazione \u00e8 limitata a un insieme di comandi). Inoltre ci sono filtri per l'importazione da ed esportazione verso i formati HTML, Scheme, \"Verbatim\", e XML. \u00c8 disponibile la conversione nel formato MathML, e nei formati PDF e PostScript per ottenere versioni stampabili del documento.\nTeXmacs permette la scrittura di formule matematiche in maniera efficiente, supporta tabelle, immagini, riferimenti interni e bibliografici e pu\u00f2 interfacciarsi con diversi programmi con un'interattivit\u00e0 simile a una shell (Maxima, mupad, python, scypy, Mathematica, Bash). \u00c8 distribuito con la licenza GNU GPL v3. TeXmacs supporta il linguaggio di estensione Guile permettendo cos\u00ec di estendere la funzionalit\u00e0 del programma.\nFra gli stili di TeXmacs \u00e8 incluso uno stile per presentazioni; il programma comprende inoltre un piccolo editor grafico. A partire dalla versione 1.99.12 \u00e8 possibile inserire dei fogli di calcolo che possono sfruttare alcuni dei plugin (ad esempio Python o Maxima) per le loro operazioni.\nAttualmente ci sono eseguibili TeXmacs per la maggior parte delle architetture basate su Unix fra le quali Linux, FreeBSD, Cygwin e macOS. Al fianco della versione Cygwin \u00e8 presente un port nativo per Microsoft Windows.\nL'editor di TeXmacs.\nNell'editor di TeXmacs sono rappresentati sia la struttura sia l'aspetto del documento; la struttura viene evidenziata con delle cornici di \"focus\" grigie o ciano che racchiudono le suddivisioni logiche del documento e vengono mostrate o nascoste a seconda della posizione del cursore, che \u00e8 finemente controllabile. Nell'editor sono presenti il modo \"testo\" (WYSIWYG e cornici di struttura) e il modo \"sorgente\"; alcuni comandi supportano la composizione delle macro.\nInserimento delle formule matematiche.\nL'input di formule matematiche in TeXmacs \u00e8 reso snello dalla possibilit\u00e0 di inserire simboli usando combinazioni di tasti. Per esempio, il simbolo formula_1 pu\u00f2 essere inserito con la sequenza di tasti codice_1.\nSimboli che non sono rappresentati con sequenze di tasti (per esempio formula_2) sono suddivisi in gruppi; ogni gruppo \u00e8 assegnato a un tasto e gli elementi del gruppo sono successivamente raggiungibili tramite la pressione ripetuta del tasto codice_2 (per esempio la sequenza di tasti che permette di ottenere formula_2 \u00e8 =&gt; codice_2 codice_2).\nIl formato di TeXmacs.\nTutti i documenti di TeXmacs (e ogni loro parte) possono essere visti come alberi. Per esempio, l'albero\nrappresenta la formula\nformula_4\n(qui scritta con il markup TeX usato da Wikipedia) ed \u00e8 resa da TeXmacs col suo proprio sistema di typesetting come rappresentato dalla seguente immagine:\nGli alberi di TeXmacs sono rappresentati su disco come stringhe, e nell'editor di TeXmacs come la rappresentazione tipografica del documento combinata con la sua interattivit\u00e0. Nella rappresentazione su schermo degli alberi di TeXmacs, il movimento del cursore coincide con il movimento all'interno dell'albero.\nComposizione tipografica e controllo del documento.\nIl processo di composizione tipografica converte gli alberi di TeXmacs in \"scatole\". La trasformazione degli alberi in scatole avviene attraverso riduzione di primitive, o in altre parole a ogni macro viene sostituito il suo risultato. Le primitive per la composizione tipografica sono state progettate in modo tale da essere molto veloci e sono integrate nell'editor; il rendering di molte delle primitive pu\u00f2 essere modificato attraverso le variabili d'ambiente integrate nell'editor stesso; i fogli di stile supportano un linguaggio con il quale gli utenti possono aggiungere nuove primitive nella forma di macro.\nControllo dei documenti.\nI documenti possono essere controllati con un sistema di macro nativo o usando Guile-Scheme. \u00c8 possibile personalizzare i menu dell'editor e le scorciatoie da tastiera e manipolare programmaticamente gli alberi di TeXmacs.\nLe macro di TeXmacs.\nLe macro di TeXmacs sono un modo di effettuare l'input strutturato (come in TeX/LaTeX) e sono rese tipograficamente in tempo reale, mantenendo allo stesso tempo campi di input editabili.\nControllo dei documenti tramite Scheme.\nScheme \u00e8 integrato in TeXmacs attraverso Guile. L'editor stesso pu\u00f2 essere controllato in questo modo, personalizzando i menu e le scorciatoie da tastiera. I comandi di Scheme possono essere invocati interattivamente dai documenti di TeXmacs, possono essere invocati dalla linea di comando e all'interno delle macro. Gli alberi di TeXmacs sono passati a Scheme in varie forme: come \"alberi passivi\" (una buona rappresentazione per la manipolazione del contenuto attraverso l'azione di routine di Scheme su liste), \"alberi attivi\" (che contengono l'informazione sulla posizione dell'albero all'interno dell'albero globale del documento e possono essere usati per la modifica programmatica dei documenti) e in una rappresentazione \"ibrida\".\nGrafica.\nGli oggetti grafici sono parte del formato di TeXmacs e possono essere manipolati programmaticamente attraverso Scheme. Gli oggetti grafici generati tramite una sessione Scheme sono accessibili e modificabili anche dall'editor grafico, perch\u00e9 vengono inseriti nel documento come alberi; se invece i programmi scritti in Scheme sono eseguiti attraverso la macro di TeXmacs codice_5, solo il materiale gi\u00e0 composto tipograficamente appare nel documento, e ulteriori modifiche possono essere fatte solo nel codice Scheme. Un esempio di grafica generata in una sessione di Scheme in TeXmacs \u00e8 mostrato qui di seguito, assieme con il codice usato per generarla. \u00c8 anche possibile nascondere il codice usato per generare la grafica che quindi appare integrata nel documento senza soluzione di continuit\u00e0 (vedi sezione Embedding dell'output dei plugin).\nScheme] (define pi (acos -1))\nScheme] (define (pt x y)\n \u2018(point ,(number-&gt;string x) ,(number-&gt;string y)))\nScheme] (define xC (- (* 2 (cos (/ pi 3)))))\nScheme] (define yC (* 2 (sin (/ pi 3))))\nScheme] (define pA (pt -2 0))\nScheme] (define pB (pt 2 0))\nScheme] (define pC (pt xC yC))\nScheme] (define tA (pt -2.3 -0.5))\nScheme] (define tB (pt 2.1 -0.5))\nScheme] (define tC (pt (- xC 0.2) (+ yC 0.2)))\nScheme] (stree-&gt;tree\n \u2018(with \"gr-geometry\" (tuple \"geometry\" \"400px\" \"300px\" \"center\")\n (graphics\n (with \"color\" \"blue\" (text-at (TeXmacs) ,(pt -0.55 -0.75)))\n (with \"color\" \"black\" (arc ,pA ,pC ,pB))\n (with \"color\" \"black\" (line ,pA ,pB))\n (with \"color\" \"red\" (cline ,pA ,pB ,pC))\n (with \"color\" \"black\" (text-at \"A\" ,tA))\n (with \"color\" \"black\" (text-at \"B\" ,tB))\n (with \"color\" \"black\" (text-at \"C\" ,tC)))))\nBack-end supportati.\nTeXmacs supporta molti back-end:\nLinguaggi di programmazione: CLISP, CMUCL, Python, R, Shell\nSistemi di calcolo simbolico: Axiom, Giac, Macaulay 2, Mathematica, Maxima, MuPAD, PARI/GP, Reduce, SageMath, Yacas\nSistemi di calcolo numerico: GNU Octave, Matlab, Scilab\nProgrammi per la rappresentazione grafica delle funzioni: Gnuplot, Graphviz, XYpic, Mathemagix\nAltri: DraTeX, Eukleides, GTybalt, Lush, Juris-M or Zotero (programmi per la ricerca di referenze e la gestione delle bibliografie).\nEmbedding dell'output dei plugin.\nL'output dei plugin pu\u00f2 essere incorporato in documenti TeXmacs usando i cosiddetti \"executable switches\"; in questo modo \u00e8 possibile passare in entrambe le direzioni da un dato input all'output corrispondente, facendo s\u00ec che l'output sia incorporato nel documento senza soluzione di continuit\u00e0 (in particolare il prompt del plugin non \u00e8 presente) rimanendo per\u00f2 modificabile."}
{"id": "1405993", "revid": "767487", "url": "https://it.wikipedia.org/wiki?curid=1405993", "title": "Magic and Loss", "text": "Magic and Loss \u00e8 il 16\u00b0 album in studio di Lou Reed, pubblicato dalla Sire Records nel gennaio 1992.\nIl disco.\n\"Magic and Loss\" \u00e8 un concept album ispirato dalla malattia e dalla morte per cancro di due amici: il cantautore Doc Pomus, che era diventato un grande amico di Reed nell'ultimo periodo di vita, e una donna che Reed identifica solo con il nome \"Rita\", ma che si crede possa presumibilmente essere tale \"Rotten Rita\", una figura familiare all'interno della Factory di Andy Warhol negli anni sessanta. Un'esibizione dal vivo nella quale Reed e la sua band eseguono le canzoni dell'album, filmata il 18 marzo 1992 agli studi Pinewood di Londra, \u00e8 stata distribuita in VHS e LD, ma non ancora in DVD.\nLa canzone \"What's Good\" \u00e8 stata una hit piazzatasi al 1\u00ba posto nella classifica Billboard Modern Rock Tracks.\nAccoglienza.\n\"Magic and Loss\" venne votato il sedicesimo miglior album del 1992 nel sondaggio annuale \"Pazz &amp; Jop\" del \"The Village Voice\" riservato ai critici del settore. Robert Christgau, l'ideatore del sondaggio, disapprov\u00f2 la scelta definendo il disco un \"concept fallito\" pervaso dal non interessante punto di vista di Reed sulla morte. Nella sua recensione all'opera, Greg Kot del \"Chicago Tribune\" scrisse che l'album mostrava \"un grande rocker all'apice della forma\". Il critico rock Piero Scaruffi, in questi termini descrisse il disco: \"ogni canzone parla della morte, tema che la carriera di Reed ha trattato sin dall'inizio. Ma qui non c'\u00e8 una volont\u00e0 di morte freudiana. La morte \u00e8 invece una nobile, titanica battaglia che gli esseri umani combattono di generazione in generazione contro una forza opprimente\". Diede all'opera un voto di sei stellette e mezzo su dieci, concludendo: \"Reed non cerca neanche di trovare delle buone melodie per le sue storie. Questa \u00e8 musica \"ambient\": la musica dipinge uno stato d'animo, tetro e malinconico, e le parole riempiono semplicemente quello scenario\"."}
{"id": "1405995", "revid": "2128848", "url": "https://it.wikipedia.org/wiki?curid=1405995", "title": "Uscita di sicurezza (Ignazio Silone)", "text": "Uscita di sicurezza \u00e8 un'opera letteraria di Ignazio Silone, pubblicata nel 1965. Sar\u00e0 proprio quest'opera a garantire a Silone il successo in Italia, fino ad allora negatogli per motivi ideologici, al contrario di altri paesi occidentali in cui era gi\u00e0 largamente apprezzato.\nIl libro \u00e8 costituito da racconti autobiografici e riflessioni personali, talvolta in forma saggistica.\nSilone descrive il percorso della sua vita, a partire dalla difficile infanzia nel paese natale di Pescina (AQ), sconvolto dal terremoto di Avezzano, passando per l'incontro con Don Orione, la militanza politica comunista e la traumatica uscita dal partito.\nDi \"Uscita di sicurezza\" Indro Montanelli ha scritto: \u00abCome documento umano, non ne conosco di pi\u00f9 alti, nobili e appassionati [...] uno dei pi\u00f9 avvincenti e convincenti \"ritratti d'autore\" della letteratura contemporanea.\u00bb\nTrama.\n\"Visita al carcere\".\nSilone, da bambino, segue un giorno suo padre nel lavoro dei campi. Il padre si accorge di non aver portato con s\u00e9 i sigari che gli piace fumare mentre lavora e quindi d\u00e0 dei soldi al figlio perch\u00e9 chieda ai passanti di vendergli del tabacco. Il piccolo Silone incontra un signore poverissimo ma orgoglioso, che, per l'insistenza del bambino, gli dona il suo mezzo sigaro senza per\u00f2 volere nulla in cambio.A distanza di tempo, il bambino e suo padre incontrano per strada un individuo che \u00e8 appena stato arrestato per furto; \u00e8 la stessa persona che aveva loro rivolto quel singolare gesto di solidariet\u00e0. I due decidono di andarlo a trovare portandogli in regalo qualche sigaro.\n\"La chioma di Giuditta\".\nGiuditta \u00e8 una donna il cui marito \u00e8 emigrato in America per lavorare. Lui le invia regolarmente del denaro, ma ad un certo punto le lettere cessano bruscamente di arrivare. La donna, disperata, giunge ad autolesionarsi (tagliandosi i bellissimi capelli) e tenta il suicidio.Si scopre che \u00e8 stato il postino ad intascare le lettere di Giuditta, per vendicarsi dopo che lei ne aveva rifiutato la corte. In paese tutti solidarizzano con Giuditta e il padre di Silone afferma, rispecchiando lo spirito comune, che ucciderebbe il postino con una fucilata, se lo incontrasse.Una sera, a sorpresa, il piccolo Silone trova il postino proprio vicino a casa, rannicchiato in un fosso, divorato dal dolore e pronto a costituirsi; avvisa il padre, che resta a sua volta sbigottito e decide di ospitare in casa il poveretto fino al giorno seguente, impietosito dal futuro in carcere che lo aspetta.\n\"Incontro con uno strano prete\".\nSilone segue il ginnasio in un collegio religioso di Roma. Un giorno \u2013 senza avere egli stesso un'idea del motivo \u2013 fugge, ma viene ritrovato e riportato in collegio dopo tre giorni. Il direttore decide di espellerlo, ma, grazie all'intervento di Don Orione, viene accolto presso un altro istituto religioso a Sanremo. La figura di Don Orione, che lo accompagna nel viaggio in treno, suscita in lui, fin dall'inizio, stima e simpatia.\n\"Polikusc'ka\".\nSilone racconta di quando aveva avuto l'iniziativa di leggere, presso la sede della Lega del contadino (dov'era appeso un quadro con Cristo Redentore vestito di rosso e la scritta \u00abBeati gli assetati di giustizia\u00bb) un racconto di Lev Tolstoj, \"Polikusc'ka\", che parla del tragico destino di un servo disprezzato da tutti."}
{"id": "1405996", "revid": "1728", "url": "https://it.wikipedia.org/wiki?curid=1405996", "title": "Ouguiya", "text": ""}
{"id": "1405997", "revid": "118799079", "url": "https://it.wikipedia.org/wiki?curid=1405997", "title": "Primo lord dell'ammiragliato", "text": "Il primo lord dell'ammiragliato o formalmente l'Ufficio del First Lord of the Admiralty, era il capo politico della Royal Navy, la marina militare del Regno Unito, mentre il responsabile militare era il primo lord del mare.\nStoria.\nL'ammiragliato \u00e8 stata in passato l'autorit\u00e0 del Regno Unito responsabile del comando della Royal Navy e originariamente era costituita da una sola persona, il lord grand'ammiraglio (\"lord high admiral\"). Inizialmente a ricoprire la carica di lord grand'ammiraglio erano membri della corte o della famiglia reale. Dal XVIII secolo venne istituita una commissione di tre alti ufficiali e l'ufficio di lord grand'ammiraglio venne esercitato da una Direzione di lord commissari (\"Board of Lords Commissioners\"), detti anche \"signori del mare\" (\"sea lords\"), guidata da un \"primo lord dell'ammiragliato\" che era affiancato da un viceammiraglio e da un retroammiraglio. L'ufficio di \"primo lord dell'ammiragliato\" (\"first lord of the admiralty\") rimase una carica politica anche se a volte \u00e8 stato affidato ad un ufficiale della Royal Navy.\nIl \"primo lord dell'ammiragliato\" era il maggior consulente del governo del Regno Unito in tutte le questioni navali e responsabile della direzione e del controllo dell'Ammiragliato e dell'amministrazione generale del servizio navale del Regno, che comprendeva la Royal Navy, i Royal Marines e altri servizi. Era uno dei primi posti di governo permanenti conosciuti. Il titolare ha contemporaneamente ricoperto il titolo di Presidente del Consiglio dei Commissari dell'ufficio di lord grand'ammiraglio (nota anche come Commissione dell'ammiragliato).\nFino al diciannovesimo secolo non era inusuale che il Primo lord fosse un ufficiale di marina .\nL'ufficio del Primo Lord dell'Ammiragliato esisteva dal 1628 fino alla sua abolizione nel 1964, quando l'Ammiragliato, il Ministero dell'Aeronautica, il Ministero della Difesa e l'Ufficio della Guerra furono tutti fusi per formare il nuovo Ministero della Difesa e le funzioni di lord commissari (\"lords commissioners\") furono trasferite a un \"Consiglio dell'ammiragliato\" (\"Admiralty board\") di un Consiglio di difesa tripartito (esercito, marina, aviazione) e il titolo di lord grand'ammiraglio rivestito dal Sovrano.\nIl primo a ricoprire la carica di \"primo lord dell'ammiragliato\" fu Richard Weston, I conte di Portland, nominato nel 1628. Nel XVII secolo e all'inizio del XVIII secolo, alcuni di coloro che ricoprivano il ruolo di primo lord dell'ammiragliato hanno ricoperto allo stesso tempo il ruolo di lord grand'ammiraglio."}
{"id": "1405999", "revid": "599013", "url": "https://it.wikipedia.org/wiki?curid=1405999", "title": "D\u012bn\u0101r", "text": ""}
{"id": "1406007", "revid": "76963", "url": "https://it.wikipedia.org/wiki?curid=1406007", "title": "Jacob Smith", "text": "\u00c8 noto per il suo ruolo nel film \"Una scatenata dozzina\" (2003), e nel suo seguito del 2005 \"Il ritorno della scatenata dozzina\".\nHa un fratello, Nathanael, e una sorella, Natasha.\nHa cominciato a recitare nell'ultima parte degli anni novanta, apparendo in numerose serie televisive quali \"Walker Texas Ranger\", \"Cinque in famiglia\" e \"Una bionda per pap\u00e0\".\nDurante questo periodo Smith ha recitato anche in film tra i quali \"Small Soldiers\".\n\u00c8 stato scelto per interpretare \"Hansel\" nella versione cinematografica del 2002 di \"H\u00e4nsel e Gretel\". \nSuccessivamente ha avuto il ruolo di uno dei dodici bambini nella commedia familiare \"Una scatenata dozzina\", che ha avuto un notevole successo, dando a Smith grande fama nel pubblico, in particolar modo fra i preadolescenti e gli adolescenti.\nNel 2004 ha avuto un ruolo minore nel film \"Troy\", inoltre \u00e8 apparso nella serie televisiva \"Senza traccia\".\nHa anche ripreso il suo ruolo di \"Jake Baker\" nel film \"Il ritorno della scatenata dozzina\" (2005)."}
{"id": "1406011", "revid": "181699", "url": "https://it.wikipedia.org/wiki?curid=1406011", "title": "41 bis", "text": ""}
{"id": "1406014", "revid": "1728", "url": "https://it.wikipedia.org/wiki?curid=1406014", "title": "Tugrik", "text": ""}
{"id": "1406022", "revid": "73843", "url": "https://it.wikipedia.org/wiki?curid=1406022", "title": "Diasistema", "text": "In linguistica, un diasistema \u00e8 un insieme di variet\u00e0 linguistiche vicine che condividono molte strutture comuni, tanto da poterle descrivere in un grande sistema collettivo di corrispondenze.\nAltrimenti detto, un diasistema si compone di idiomi mutualmente comprensibili, s\u00ec da poter essere considerati come un unico sistema linguistico nettamente distinto dagli altri: il diasistema \u00e8 quindi una nozione equivalente a quella della lingua di distanza (in tedesco \"Abstandsprache\").\nAll'interno di un diasistema, le differenze interne possono attenuarsi nel tempo (per esempio sotto l'effetto di un'unificazione letteraria, culturale o politica) o al contrario accentuarsi, per esempio sotto l'effetto di un isolamento storico o politico, o ancora perch\u00e9 alcune variet\u00e0 ricevono un'elaborazione separata, che tende a farle percepire come lingue separate dal resto del diasistema: si parla allora di lingua di elaborazione (in tedesco \"Ausbausprache\").\nEsempi di diasistemi composti di pi\u00f9 lingue di elaborazione: \nIn filologia un diasistema \u00e8, nell'accezione introdotta da Cesare Segre, il risultato di compromesso tra il sistema del testo (S1) e il sistema del copista (S2): D = S1 + S2. Se la copia cos\u00ec ottenuta viene copiata ancora da un altro copista, che avr\u00e0 un suo sistema (S3), il risultato sar\u00e0: D = (S1 + S2) + S3, e cos\u00ec via. La teoria dei diasistemi \u00e8 di validit\u00e0 generale nei processi storico-culturali."}
{"id": "1406023", "revid": "125755087", "url": "https://it.wikipedia.org/wiki?curid=1406023", "title": "Numero di gara (automobilismo)", "text": "Il numero di gara \u00e8 il numero assegnato alle vetture che partecipano a una competizione per consentirne l'individuazione. In generale, i numeri vengono assegnati ai concorrenti dagli organizzatori di una manifestazione secondo una progressione aritmetica; tuttavia il criterio pu\u00f2 essere un altro per rispondere a esigenze specifiche della competizione: ad esempio gli organizzatori della Mille Miglia assegnavano un numero di 4 cifre che corrispondeva all'orario di partenza del concorrente: 2 cifre per l'ora e 2 per i minuti.\nFormula 1.\nIn origine, nei vari campionati automobilistici il numero veniva assegnato gara per gara dagli organizzatori del singolo evento: a partire dai primi anni settanta, per\u00f2, in Formula 1 si cominci\u00f2 ad assegnare, salvo eccezioni, il numero 1 al campione del mondo in carica e dal si applic\u00f2 la numerazione fissa, cio\u00e8 l'assegnazione, a ciascun concorrente, dello stesso numero di gara per tutta la stagione. Essendosi ritirato dalle competizioni il campione del mondo Jackie Stewart, i numeri furono assegnati a coppie alle varie squadre in base alla classifica costruttori dell'anno precedente: 1 e 2 Lotus, 3 e 4 Tyrrell, 5 e 6 McLaren, 7 e 8 Brabham, 9 e 10 March, 11 e 12 Ferrari, 14 e 15 BRM, 16 e 17 Shadow, 18 e 19 Surtees. Il 13 fu escluso per ragioni scaramantiche.\nNegli anni seguenti la numerazione sarebbe rimasta immutata con l'eccezione dell'assegnazione del numero 1 al campione del mondo uscente e il 2 al suo compagno di squadra, indipendentemente dai risultati del campionato costruttori, mentre alla squadra che deteneva i numeri 1 e 2 sarebbero stati assegnati i numeri che aveva, in precedenza, la squadra in cui correva il campione uscente. Cos\u00ec nel la McLaren ricevette 1 e 2 e la Lotus 5 e 6, poi, dopo 2 anni di scambio dei numeri 11 e 12 tra Ferrari e McLaren, con il passaggio di Niki Lauda, campione uscente dalla Ferrari alla Brabham, risult\u00f2 che i numeri 1 e 2 andarono alla Brabham, 7 e 8 della Brabham passarono alla McLaren, mentre la Ferrari mantenne 11 e 12, per poi tornare a 1 e 2 nel e ricevere l'anno dopo, dalla Williams, il 27 e 28 che mantenne fino al , con l'esclusione del quando arriv\u00f2 in Ferrari il campione uscente Alain Prost.\nTuttavia con il ritiro di alcune squadre e l'apparizione di nuove che assumevano nuovi numeri si era arrivati, nel , ad avere una macchina, la Spirit, col numero 40 in presenza di una trentina di macchine partecipanti e molti numeri vacanti; perci\u00f2 nel ci fu una prima redistribuzione dei numeri che per\u00f2 non tocc\u00f2 le squadre con maggiore storia sportiva \u2014 che talvolta dei propri numeri facevano una \"bandiera\", come appunto la Ferrari con il suo iconico \"Rosso 27\" appartenuto a Gilles Villeneuve \u2014, quindi furono assegnati i numeri vacanti alle squadre pi\u00f9 recenti, rimanendo escluso il 13.\nNegli anni 1993 e 1994 in mancanza del campione del mondo uscente, la Williams, che aveva vinto i campionati piloti e con Nigel Mansell e Alain Prost, corse con i numeri 0 e 2. A condurre la vettura numero zero, per entrambe le stagioni, fu Damon Hill e questi rimangono tuttora gli unici casi di numero zero in Formula 1, a parte il caso dei Gran Premi di Canada e Stati Uniti del 1973, prima della numerazione fissa, in cui fu portato dalla McLaren di Jody Scheckter.\nAll'inizio della stagione , si decise di tornare all'applicazione del sistema originario: il numero da allora venne apposto in base alla posizione finale in classifica costruttori dell'anno precedente, a eccezione del numero 1 per il campione del mondo piloti e il 2 al compagno, indipendentemente dalla posizione della squadra nel campionato costruttori. \nDal si \u00e8 cambiata la regola dando la possibilit\u00e0 di scelta al pilota e cercando di legare un numero al pilota per tutta la carriera, imponendo inoltre che il numero venga applicato anche sul casco oltre che sulla vettura. Il campione del mondo uscente pu\u00f2 decidere di tenere o meno il numero 1, mentre gli altri piloti devono fare una scelta di tre numeri, compresi tra il 2 e il 99, in ordine di preferenza; l'assegnazione avviene sulla base di queste scelte, ma se due piloti scelgono preferenzialmente lo stesso numero, l'assegnazione avviene privilegiando chi era piazzato meglio nella classifica dell'anno precedente e in caso di parit\u00e0 mediante sorteggio. Dall'anno seguente verr\u00e0 invece privilegiato chi deteneva il numero gi\u00e0 l'anno precedente. Questa regola ha inoltre permesso che si sfatasse l'ostracismo per il numero 13, che gi\u00e0 nel 2014 \u00e8 stato scelto da Pastor Maldonado.\nQuando un pilota smette di correre in Formula1 il suo numero viene \"congelato\" per le due stagioni successive, e ridiventa disponibile dopo due anni consecutivi di assenza dal campionato.\nNel corso degli anni, i numeri di gara sulle vetture si sono tendenzialmente sempre pi\u00f9 rimpiccioliti, per fare posto agli sponsor, ma dal Gran Premio di Spagna 2017 la grandezza dei numeri \u00e8 stata regolamentata per rendere pi\u00f9 riconoscibili i piloti. Fino al , era obbligatorio per ogni vettura portare il numero di gara sul davanti e su entrambi i lati, dal all'inizio del i numeri laterali non furono obbligatori.\nIl 20 Luglio 2015 la FIA ha ritirato il numero 17, appartenuto a Jules Bianchi che \u00e8 deceduto il 17 luglio 2015, in seguito alle ferite riportate durante il Gran Premio del Giappone 2014.\nFormule minori.\nNelle formule minori (Formula 2, Formula 3, ecc.) si tende a seguire il criterio della Formula 1, ma generalmente il campione uscente non partecipa al campionato seguente perch\u00e9 corre in una categoria superiore, quindi i numeri 1 e 2 sono assegnati alla squadra che ha portato alla vittoria il campione uscente. Sia in Formula 2 che in Formula 3, il numero 13 \u00e8 vietato.\nRally.\nNei Rally il problema della numerazione \u00e8 sempre stato pi\u00f9 complesso perch\u00e9, non essendo la competizione su un circuito chiuso, si pu\u00f2 far partecipare un gran numero di concorrenti (in alcuni casi oltre un centinaio), che vengono suddivisi in base al tipo di automezzo, per gruppi e per classi di cilindrata, inoltre il singolo evento pu\u00f2 essere valido per pi\u00f9 di un campionato: ad esempio il Rally d'Italia \u00e8 una delle prove del Campionato del mondo rally ma contemporaneamente \u00e8 valido per il Campionato italiano rally.\nQuesto comporta che la maggior parte dei concorrenti partecipano al singolo evento e non a tutti quelli del campionato, quindi la numerazione \u00e8 necessariamente di competenza degli organizzatori del singolo evento, tuttavia negli ultimi anni, almeno per il campionato mondiale, con la definizione di squadre ufficiali che assicurano la partecipazione di due vetture a tutte le gare si \u00e8 proceduto ad assegnare i primi numeri a queste vetture con un criterio di tipo formulistico.\nNegli anni '70 ed '80 il limite di auto iscritte ai rally italiani era di 140, la numerazione non utilizzava i numeri 13, 17, 113 e 117 per ragioni scaramantiche, ma si evitavano anche i numeri da 70 a 79 perch\u00e9 pressoch\u00e9 indistinguibili durante le trasmissioni radio dei commissari di gara alla direzione per comunicare tempi di prova speciale ed eventuali penalit\u00e0, si confondevano facilmente con i numeri da 60 a 69.\nCompetizioni americane.\nNegli Stati Uniti le varie espressioni delle competizioni automobilistiche usano criteri propri di numerazione, le gare di monoposto tendono a seguire sistemi simili alle Formule minori internazionali, mentre nel campionato NASCAR sono le auto a possedere il numero di gara. Un \"team owner\" acquista il numero di gara e lo allega alla sua vettura. Molto spesso capita che i piloti usino sempre uno stesso numero, che diventa per loro identificativo anche fuori dalle piste per fini commerciali, guidando a lungo per la stessa squadra come Jeff Gordon con il team Hendrick Motorsports."}
{"id": "1406026", "revid": "339392", "url": "https://it.wikipedia.org/wiki?curid=1406026", "title": "Le Mans Endurance Series", "text": ""}
{"id": "1406029", "revid": "228587", "url": "https://it.wikipedia.org/wiki?curid=1406029", "title": "Yuki Kitazume", "text": "Attivo dal 1979 al 1994, ha usato il suo vero nome per\u00f2 scritto con altri kanji (\u5317\u8a70 \u512a\u57fa).\n\u00c8 noto soprattutto per la sua interpretazione del protagonista nella serie televisiva per ragazzi \"Megaloman\".\nSi \u00e8 laureato alla Meiji Gakuin University.\nBiografia.\nNel 1979, mentre studiava all'universit\u00e0, super\u00f2 un provino per il telefilm del genere tokusatsu dal titolo Megaloman della Fuji Television e fece il suo debutto interpretando il protagonista Takashi Shishido. Successivamente ha interpretato altri ruoli, grazie ai lineamenti delicati e alla statura superiore alla media. \u00c8 apparso nella serie \"Nachichan no Photo Studio\" della NHK ed ha avuto un immediato successo fra il pubblico femminile. Inizialmente usava il vero kanji del suo nome, ma dal 1980 lo ha cambiato con quello con il quale \u00e8 noto.\nHa fatto il suo debutto cinematografico a 21 anni nel film \"\u53e4\u90fd\" (Koto) di Yasunari Kawabata, diretto da Kon Ichikawa. In questo film, che \u00e8 stato l'ultimo ruolo da protagonista di Momoe Yamaguchi, ha interpretato Shin\u2019ichi, l\u2019amico d'infanzia e il primo amore di Chieko Yamaguchi.\nIn \u201cDetective Story\u201d (\u63a2\u5075\u7269\u8a9e, 1983) diretto da Yoshitaro Negishi, interpretava Yutaka Nagai, un personaggio con un ruolo chiave nell\u2019incidente attorno al quale si svolgeva la storia. Ha anche fatto un'apparizione tra i singoli attori in \u201cRouge\u201d (1984), una serie tratta da \"Muraki e Nami\", opera originale di Takashi Ishii.\n\u00c8 stato attivo fino ai primi anni '90 al cinema, in televisione e a teatro, prima di ritirarsi dal mondo dello spettacolo. Ha fatto anche il cantante.\nAttualmente fa il salaryman."}
{"id": "1406030", "revid": "111204540", "url": "https://it.wikipedia.org/wiki?curid=1406030", "title": "Pierre P\u00e9rignon", "text": "Biografia.\nGiovinezza.\nPierre P\u00e9rignon era figlio del cancelliere di un giudice della citt\u00e0 di Sainte-Menehould, nella regione francese della Champagne-Ardenne.\nP\u00e9rignon crebbe nella sua citt\u00e0 natale e in seguito divenne voce bianca nel coro dell'abbazia benedettina di Moiremont. Ammesso all'et\u00e0 di tredici anni nel collegio gesuita di Ch\u00e2lons, entr\u00f2 nel 1656 nell'abbazia benedettina di Saint-Vanne, nelle vicinanze di Verdun, nel nord della Francia. L\u00ec, fedele alla regola di San Benedetto, altern\u00f2 lavoro manuale, lettura e preghiera, acquisendo col tempo solide conoscenze filosofiche e teologiche.\nNel 1668, all'et\u00e0 di trent'anni, si spost\u00f2 presso l'abbazia di \"Saint-Pierre d'Hautvillers\", a nord di \u00c9pernay, dove ricopr\u00ec l'incarico di cellario fino alla sua morte, nel 1715.\nChampagne.\nNell'abbazia si occup\u00f2 delle propriet\u00e0 terriere, dei prodotti l\u00ec coltivati e lavorati e in particolar modo delle vigne, dei torchi e delle cantine. Grazie a questo incarico, attorno ai quarant'anni, taluni ritennero abbia inventato la bevanda che lo ha reso celebre: lo champagne. Gli si attribuisce inoltre il primo utilizzo di tappi di sughero per tappare le bottiglie (in precedenza si utilizzavano stoppa e cera fusa). \nMorte.\nDom Pierre P\u00e9rignon fu sepolto, con gli onori riservati agli abati, nel coro della chiesa abbaziale di Hautvillers."}
{"id": "1406031", "revid": "117271", "url": "https://it.wikipedia.org/wiki?curid=1406031", "title": "Agaricus fascicularis", "text": ""}
{"id": "1406032", "revid": "117271", "url": "https://it.wikipedia.org/wiki?curid=1406032", "title": "Agaricus sadleri", "text": ""}
{"id": "1406033", "revid": "117271", "url": "https://it.wikipedia.org/wiki?curid=1406033", "title": "Clitocybe sadleri", "text": ""}
{"id": "1406034", "revid": "767487", "url": "https://it.wikipedia.org/wiki?curid=1406034", "title": "Camping (film 1957)", "text": "Camping \u00e8 un film del 1958 diretto dal regista Franco Zeffirelli.\nTrama.\nI due giovani fidanzati Tao e Valeria decidono di andarsi a godere una bella vacanza in intimit\u00e0, lontani dalla solita routine quotidiana. Ma i genitori di Valeria, diffidenti nei confronti del ragazzo, vogliono che con loro parta anche Nino, il fratello di Valeria.\nDopo un viaggio pieno di peripezie, a bordo di un sidecar, si ritrovano in un camping popolato in prevalenza da turisti di nazionalit\u00e0 tedesca, che vengono attratti dalla bellezza ammaliante di Valeria, che dovr\u00e0 subire il costante controllo del suo fidanzato e di suo fratello.\nLa critica.\nSu \"Il Messaggero\" del 6 aprile 1958: \"Ecco un altro film realizzato con pochi mezzi, assai sciocco nelle intenzioni, neanche privo di volgarit\u00e0, che tuttavia si lascia vedere con facile piacevolezza e riesce in parecchi punti a divertire spensieratamente il pubblico.\"\nIncassi.\nIncasso accertato a tutto il 31 marzo 1964: \u00a3 330.693.052."}
{"id": "1406035", "revid": "117271", "url": "https://it.wikipedia.org/wiki?curid=1406035", "title": "Dryophila fascicularis", "text": ""}
{"id": "1406036", "revid": "117271", "url": "https://it.wikipedia.org/wiki?curid=1406036", "title": "Geophila fascicularis", "text": ""}
{"id": "1406037", "revid": "117271", "url": "https://it.wikipedia.org/wiki?curid=1406037", "title": "Nematoloma fasciculare", "text": ""}
{"id": "1406038", "revid": "117271", "url": "https://it.wikipedia.org/wiki?curid=1406038", "title": "Pratella fascicularis", "text": ""}
{"id": "1406039", "revid": "117271", "url": "https://it.wikipedia.org/wiki?curid=1406039", "title": "Psilocybe fasciculare", "text": ""}
{"id": "1406040", "revid": "2373", "url": "https://it.wikipedia.org/wiki?curid=1406040", "title": "Popobawa", "text": "Popobawa (o Popo Bawa) \u00e8 uno spirito maligno (\"shetani\") del folklore moderno di Pemba e Zanzibar e della costa continentale della Tanzania. La leggenda ha cominciato a diffondersi nei primi anni settanta, a partire da Pemba, dove si sono registrati i primi racconti di aggressioni notturne (con violenza sessuale) da parte del Popobawa ad abitanti dell'isola. In seguito sono state segnalate simili aggressioni sull'isola principale di Zanzibar (Unguja) e nella zona di Dar es Salaam.\nDescrizione.\nIl termine swahili \"Popobawa\" \u00e8 la fusione delle parole \"popo\" (\"pipistrello\") e \"bawa\" (\"ala\"), con riferimento alla forma dell'ombra proiettata dalla creatura nei suoi attacchi notturni. La parola viene declinata anche al plurale (\"mapopobawa\") per riferirsi alle diverse manifestazioni di questo spirito maligno. La descrizione della forma della creatura \u00e8 invece variabile; alcune fonti la descrivono come bassa di statura, dotata di un singolo occhio, orecchie a punta, e ali e zampe di pipistrello.\nIl Popobawa attacca solitamente di notte, aggredendo uomini e donne nel loro letto e violentandoli e sodomizzandoli. Alle vittime viene ordinato di riferire l'aggressione subita ai loro conoscenti e concittadini, pena nuove violenze. Viene anche riportato che il Popobawa \u00e8 particolarmente incline ad aggredire coloro che non credono nella sua esistenza.\nIpotesi sull'origine della leggenda.\nDiverse commentatori (fra cui il documentario americano \"Destination Truth\") hanno osservato una certa sovrapposizione temporale fra gli avvistamenti del Popobawa e le tornate elettorali di Zanzibar, o altri momenti di tensione politica (come l'assassinio del presidente di Zanzibar Abeid Karume). Anche le prime aggressioni sull'isola di Pemba risalgono al periodo immediatamente successivo alla rivoluzione; questa circostanza ha fatto ipotizzare che il mito sia stato diffuso a scopo politico e intimidatorio. \nUn'altra ipotesi sull'origine della leggenda \u00e8 stata proposta da Joe Nickell in un articolo su \"Skeptical Inquirer\". Nickell osserva che le presunte vittime di aggressioni del Popobawa citano un insieme di sensazioni (la sensazione di paralisi, di essere schiacciati da un grosso peso) che ha dato origine a leggende simili in molte altre culture, e che \u00e8 riconducibile ai sintomi generali di una illusione ipnagogica o \"sogno a occhi aperti\".."}
{"id": "1406042", "revid": "767487", "url": "https://it.wikipedia.org/wiki?curid=1406042", "title": "La valle dell'orso (film)", "text": "La valle dell'orso (\"The Night of the Grizzly\") \u00e8 un film di avventura, ambientato nel West, diretto dal regista Joseph Pevney nel 1966.\nTrama.\nL'ex sceriffo Jim Cole arriva con la sua famiglia in una piccola citt\u00e0 del Wyoming, dove ha ereditato un ranch da suo zio defunto e ha deciso di diventare un allevatore. In citt\u00e0, incontra il signor Benson il banchiere, che racconta loro di un mutuo di $ 675 gravante sulla propriet\u00e0. Jim inizialmente esita a ottenere il titolo di proprietario, dal momento che richiederebbe quasi tutti i loro risparmi, ma quando gli viene detto che un altro allevatore Jed Curry vuole la terra per s\u00e9, cede al pagamento. Benson spiega poi che Jed inizialmente possedeva la propriet\u00e0, ma la perse contro il defunto zio di Jim in un gioco di carte ed ora la rivuole. Jim finalmente accetta di mantenere la terra quando il signor Benson gli consegna il conto del proprietario e regola il mutuo.\nDopo un fugace incontro con Jed, la famiglia Cole arriva alla propriet\u00e0 e, non scoraggiati dall'aspetto decadente, pianificano gi\u00e0 il futuro. La mattina dopo, mentre Jim sta costruendo una recinzione tagliando la legna, Benson arriva e lo avverte della presenza nella regione di Satana, un gigantesco orso grizzly gigante noto per aver invaso diversi ranch e uccisore di bestiame solo per divertimento, e che ha sbaragliato tutti quelli che hanno provato a ucciderlo. Inoltre, arrivano i Currys e Jed cerca di convincere Jim a vendergli la terra, ma l'ex-sceriffo rifiuta. Il giorno successivo Jim torna in citt\u00e0 il giorno successivo in cerca di bestiame da allevare con il suo toro premiato Duncan. Condotto dal consorte della locandiera locale, riesce a comprare diverse bestie a basso prezzo; tuttavia, quando va al recinto dei maiali per controllare, trova tutti gli animali dispersi o morti, segno del passaggio di Satana.\nDurante la notte, Satana fa la sua prima apparizione nel ranch di Cole, uccidendo Duncan, facendo fuggire il mulo di Sam e ferendo gravemente il cane della famiglia. La mattina dopo, aspettando che il dottore finisca di ricucire il cane, Jim e Meg vanno al negozio di alimentari per un caff\u00e8. Sfortunatamente, anche i ragazzi Curry sono l\u00ec e iniziano a molestare Jim. Alla fine entrano in una rissa, con i figli di Curry scacciati. Jed arriva e castiga i suoi figli, dicendo loro di non opporsi pi\u00f9 a Jim se vogliono ottenere il suo ranch. Avendo bisogno di un toro sostitutivo ma senza denaro per acquistarne uno, Jim \u00e8 costretto a chiedere un prestito alla banca, dando a Benson vari beni come la sua sella e la stella dello sceriffo d'oro come garanzia. Va al ranch di Squires per acquistare il toro e il bestiame per l'allevamento. Quando Jed viene a conoscenza del prestito, avverte Benson di non farlo di nuovo ricordandogli che lui, in quanto principale azionista della banca, aveva l'autorit\u00e0 per farlo. Mentre lavorano nella fattoria, i Cole e Sam vedono apparire il mulo di Sam. Tuttavia, \u00e8 gravemente ferito, morendo pochi minuti dopo. Sam \u00e8 addolorato per la sua perdita, e sia lui che Jim giurano di dare la caccia a Satana e ucciderlo.\nMentre Jim e Sam seguono l\u2019orso attraverso i boschi, vengono attaccati e quasi uccisi, scappando per un soffio saltando da una scogliera in un lago. Mentre i Coles tornano a casa da un club di danza, scoprono che Satana ha ucciso la maggior parte del loro bestiame. Ancora una volta, Jim va da Benson per un prestito per comprare animali sostitutivi, ma questa volta Benson rifiuta scusandosi di non poter esaudire la sua richiesta, temendo l'ira di Jed. Le depredazioni di Satana sul bestiame hanno raggiunto un punto di crisi e Jed pubblica una ricompensa di $ 750 per chiunque possa uccidere l'orso. In risposta all'offerta di una ricompensa, un cacciatore di taglie di nome Cass Dowdy si presenta in citt\u00e0 con un branco di cani da caccia. Jim ricorda di aver mandato Cass in prigione per due anni per omicidio. Cass ha deciso di dare la caccia a Satana per i soldi della ricompensa solo per assicurarsi che Jim non lo ottenga e quindi rovinarlo finanziariamente. \nJim e Sam hanno preparato una trappola per Satana. Gli uomini si assopiscono distrattamente mentre aspettano, e mentre lo fanno, Satana attacca di nuovo, scacciando uno dei cavalli e uccidendo Sam, che con il suo respiro morente spinge Jim a continuare la caccia. Anche i cani di Dowdy, rilasciati da quest\u2019ultimo la notte precedente, vengono uccisi da Satana nonostante la loro superiorit\u00e0 numerica. Altre trappole sono predisposte per Satana, ma senza successo. Una notte, Dowdy visita una delle trappole di Jim con l'intenzione di sabotarla ma invece viene ferito accidentalmente. La mattina dopo, i due si incontrano di nuovo, con Jim che capisce cosa ha fatto Cass, e i due litigano, con Jim che esce vincitore e abbandona Cass l\u00ec.\nA casa, Angela dice a Jim che non vuole pi\u00f9 vivere qui e lascer\u00e0 Jim se continua a dare la caccia a Satana. Alla fine si calma quando Jim dice che sta uccidendo il grizzly solo per proteggere la sua famiglia. La mattina dopo, \u00e8 sbalordito nello scoprire che Charlie ha inseguito Satana in persona. Jim decide di seguire Charlie nel bosco mentre Angela si scusa per la rabbia. \nNel bosco, Jim incontra di nuovo Dowdy, che quasi lo uccide, ma Jim lo combatte e lo respinge. Arriva la notte e Satana attacca Charlie e lo insegue su un albero. Quando arriva Jim, Charlie salta fuori dall'albero e distrae Satana, mentre Dowdy spara all'orso per salvare il ragazzo, ma viene fatalmente sbranato. Tuttavia Jim esce prontamente dal suo riparo e uccide l\u2019orso a colpi di fucile. Dopo aver confortato un moribondo Dowdy, che ha dato la vita per salvare quella di Charlie, Jim e Charlie tornano a casa e si rallegrano con gli altri."}
{"id": "1406048", "revid": "72396", "url": "https://it.wikipedia.org/wiki?curid=1406048", "title": "Vente de Garage", "text": "Vente de Garage \u00e8 una trasmissione tv canadese prodotta da \"Claire Obscura\" e trasmessa dal canale ARTV.\nLo \"show\" prevede che ogni settimana l'attore e presentatore Emmanuel Bilodeau visiti il garage di una personalit\u00e0 e prenda in prestito un oggetto da buttare per poi occuparsi di trasformarlo artisticamente e creativamente, combinando in questo modo il riciclaggio con l'arte.\nTutti gli articoli creati vengono poi venduti all'asta a favore della \"Rivers Foundation\" e della societ\u00e0 canadese per la ricerca sul cancro."}
{"id": "1406056", "revid": "2084998", "url": "https://it.wikipedia.org/wiki?curid=1406056", "title": "My God (Jethro Tull)", "text": "My God \u00e8 una canzone del gruppo rock britannico Jethro Tull, pubblicata nel loro album di pi\u00f9 grande successo \"Aqualung\" (1971). Brano dai frequenti cambi di ritmo, si tratta di uno dei pezzi storici e pi\u00f9 apprezzati dai fan.\nStile.\nIl riff iniziale di chitarra acustica \u00e8 immediatamente riconoscibile, mentre lo strumento in questione domina l'intera prima parte della canzone, con un ritmo lento e cadenzato che evoca un'atmosfera cupa e solo dopo 55 secondi si inizia a sentire la voce di Ian Anderson, mentre anche il pianoforte entra in scena, creando un duetto con la chitarra acustica fino a che, dopo 2 minuti e 8 secondi, fa il suo ingresso la chitarra elettrica di Martin Barre ed iniziano anche i primi accenni di flauto traverso che avr\u00e0 poi un ruolo da protagonista nell'eccezionale ed elaboratissimo assolo centrale, accompagnato anche da un coro che evoca i canti gregoriani, il tutto per poco meno di 2 minuti fino alla ripresa del ritmo precedente. Durante le esibizioni dal vivo l'assolo di flauto pu\u00f2 variare in qualche passaggio, ma Anderson riesce in ogni caso a mantenere la struttura del pezzo originale.\nTemi.\nIl testo \u00e8 un'aspra critica alle religioni organizzate, in particolare si scaglia senza mezzi termini contro la Chiesa anglicana (viene infatti menzionata come \"the bloody Church of England\", \"la maledetta Chiesa d'Inghilterra\"). In particolare Anderson critica la concezione dogmatica di Dio imposta dalla Chiesa, qualunque essa sia, che impedisce a ciascun uomo di sviluppare una propria concezione della divinit\u00e0, offrendoci gi\u00e0 in partenza una Sua immagine ben definita.\nLa canzone non \u00e8, quindi, nel modo pi\u00f9 assoluto un manifesto anti-Dio o anti-religione, come molti erroneamente hanno pensato e pensano tuttora. Lo stesso Anderson ha rivelato durante un'intervista nel 1993, incisa anche come quarta traccia nella rimasterizzazione su CD dell'album \"Thick as a Brick\", come diverse persone, durante le esibizioni del gruppo, lanciassero dischi rotti di \"Aqualung\" contro di loro, evidentemente in segno di protesta, per una malinterpretazione del testo di \"My God\".\nIn un'intervista rilasciata su \"Disc and Music Echo\" il 20 marzo 1971, il giorno successivo all'uscita dell'album, Ian Anderson disse:"}
{"id": "1406057", "revid": "339392", "url": "https://it.wikipedia.org/wiki?curid=1406057", "title": "Agaricus sublateritius", "text": ""}
{"id": "1406058", "revid": "339392", "url": "https://it.wikipedia.org/wiki?curid=1406058", "title": "Dryophila sublateritia", "text": ""}
{"id": "1406059", "revid": "339392", "url": "https://it.wikipedia.org/wiki?curid=1406059", "title": "Geophila sublateritia", "text": ""}
{"id": "1406060", "revid": "339392", "url": "https://it.wikipedia.org/wiki?curid=1406060", "title": "Nematoloma sublateritiu", "text": ""}
{"id": "1406062", "revid": "110157", "url": "https://it.wikipedia.org/wiki?curid=1406062", "title": "Chiesa di Santa Maria Annunciata (Neggio)", "text": "La chiesa parrocchiale di Santa Maria Annunciata \u00e8 un edificio religioso che si trova a Neggio, in Canton Ticino, parrocchiale dal 1635.\nStoria.\nLa prima costruzione risale al XIV secolo sotto forma di oratorio, ma la struttura attuale venne edificata nel 1620 inglobando la preesistente chiesetta. Venne trasformata in stile barocco nel 1758. La facciata venne rifatta nel 1776.\nDescrizione.\nLa chiesa ha una pianta ad unica navata, sovrastata da una volta a botte. Gli affreschi che si trovano nella parte sud-est della navata risalgono al primo oratorio, essendo stati dipinti nel XV secolo. Il presbiterio \u00e8 sormontato da una cupola."}
{"id": "1406063", "revid": "339392", "url": "https://it.wikipedia.org/wiki?curid=1406063", "title": "Religioni orientali", "text": ""}
{"id": "1406065", "revid": "767487", "url": "https://it.wikipedia.org/wiki?curid=1406065", "title": "Il cameraman", "text": "Il cameraman (\"The Cameraman\") \u00e8 un film del 1928 diretto da Edward Sedgwick e, non accreditato, Buster Keaton, che interpreta anche il protagonista Buster Shannon.\nPrimo film di Keaton distribuito dalla Metro-Goldwyn-Mayer, \u00e8 conosciuto in Italia anche col titolo di Io\u2026 e la scimmia oppure Io e la scimmia.\nConsiderato uno dei grandi capolavori di Keaton, una \"\"summa Keatoniana (Robinson) (...) un \"film testamento\" (Coursodon)\"\", nel 2005 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nBuster, un giovane ferrotipista ritrattista, si invaghisce di Sally, una segretaria del cinegiornale MGM. Nel tentativo di impressionare la ragazza, decide di diventare un cameraman del cinegiornale, impegnando la sua macchina fotografica e spendendo i suoi risparmi per l'acquisto di una vecchia cinepresa. Inizia cos\u00ec a filmare di tutto ma, a causa della sua inesperienza, le sue pellicole risultano sovraimpressionate e inutilizzabili per un cinegiornale. Buster viene deriso dagli altri cameraman e dallo stesso direttore del cinegiornale, oltre a non ottenere il posto di lavoro alla MGM. Sally lo incoraggia a riprovare e gli d\u00e0 un importante suggerimento tecnico, Buster quindi le chiede di uscire la mattina seguente, domenica, per una passeggiata. Il giorno dopo i due passano insieme la giornata, tra piccole disavventure e contrattempi.\nIl luned\u00ec, di mattina presto, Buster \u00e8 gi\u00e0 negli uffici MGM, e riesce ad ottenere in anteprima una soffiata da Sally: qualcosa di grosso accadr\u00e0 a Chinatown e potrebbe essere l'occasione giusta per Buster di entrare nel cinegiornale. Il neo-cameraman si reca nel quartiere ma, durante il tragitto, inciampa in un suonatore di organetto e la sua scimmia, travolgendoli. Il musicista, credendo morta la scimmia, come risarcimento la vende a Buster. L'animale invece si sveglier\u00e0 e comincer\u00e0 a tormentare il povero Buster durante le riprese di una sfilata cinese che si trasformer\u00e0 in una vera e propria sparatoria tra tong rivali. La sua cinepresa filmer\u00e0 tutto e, all'arrivo degli altri operatori, Buster sar\u00e0 l'unico ad aver filmato l'evento. La dispettosa scimmietta, per\u00f2, scambia il filmato con una pellicola vuota, facendo fare cos\u00ec una magra figura a Buster quando si presenta alla MGM. Buster viene quindi cacciato dagli studi e Sally subisce una dura reprimenda dal direttore per aver comunicato la soffiata al ragazzo e non agli operatori del cinegiornale.\nIl cameraman tuttavia non si arrende: si reca a una famosa regata newyorkese per riprendere tutto il possibile. Proprio in quel frangente si accorge di aver sempre avuto con s\u00e9 la pellicola che la scimmietta aveva tolto dalla macchina a Chinatown. Durante le riprese, sopraggiunge un motoscafo che vira bruscamente e sbalza fuoribordo i due conducenti: sono Sally e uno degli operatori del cinegiornale, rivale in amore di Buster. Sally rischia di essere colpita dal motoscafo impazzito, mentre l'uomo si porta a riva noncurante delle difficolt\u00e0 della donna nel mettersi in salvo. Buster non esita a buttarsi in acqua e porta a riva la donna, salvandola, ma mentre va a cercare delle medicine in una farmacia vicina per farla riprendere dallo shock, lei si risveglia tra le braccia del rivale in amore di Buster. La ragazza crede che sia stato il rivale di Buster a salvarla e l'uomo approfitta della situazione per entrare nelle sue grazie. Buster, di ritorno dalla farmacia, vede Sally andar via abbracciata all'uomo e decide quindi di arrendersi, tornando al suo vecchio lavoro: riscatta la sua macchina fotografica e spedisce la pellicola alla MGM.\nRicevuta cos\u00ec la pellicola, gli operatori e il direttore del cinegiornale MGM, per farsi due risate a spese di Buster, decidono di guardarla. Scoprono ben presto, con stupore, di avere il filmato della sparatoria a Chinatown. Nel finale vedono anche le immagini della regata e il salvataggio di Sally da parte di Buster che era stato ripreso fortunatamente dalla scimmietta. Sally, presente alla proiezione, scopre quindi la verit\u00e0 riguardo al suo salvataggio e si dimostra furiosa nei riguardi del rivale di Buster. Il direttore della MGM \u00e8 entusiasta delle riprese e manda subito Sally a cercare Buster, per offrirgli un posto da cameraman. La donna rintraccia subito Buster, lo ringrazia per ci\u00f2 che ha fatto per lei e gli comunica che alla MGM non vedono l'ora di accoglierlo con tutti gli onori.\nColonna sonora.\nNei primi anni 2000 il compositore statunitense Arthur Barrow ha composto una nuova colonna sonora per il film.\nEdizioni Home Video.\nDal 2019 \u00e8 disponibile sul mercato italiano un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, due corti dove appare Buster Keaton: \u201cLA FIESTA DI SANTA BARBARA\u201d (1935), un rarissimo technicolor di 20 minuti, in versione originale e \u201cTHE VOICE OF HOLLYWOOD\", sempre in versione originale.\nNel 2020 una versione restaurata in 4K dalla Cineteca di Bologna, in collaborazione con Warner Bros, \u00e8 stata distribuita negli USA e in Regno Unito in Blu-Ray Disc e DVD dalla Criterion Collection."}
{"id": "1406066", "revid": "1728", "url": "https://it.wikipedia.org/wiki?curid=1406066", "title": "Myscanthus", "text": ""}
{"id": "1406070", "revid": "834", "url": "https://it.wikipedia.org/wiki?curid=1406070", "title": "Terje Haakonsen", "text": ""}
{"id": "1406071", "revid": "337866", "url": "https://it.wikipedia.org/wiki?curid=1406071", "title": "Assessment", "text": ""}
{"id": "1406074", "revid": "75435", "url": "https://it.wikipedia.org/wiki?curid=1406074", "title": "Storie della Bibbia", "text": ""}
{"id": "1406089", "revid": "32658", "url": "https://it.wikipedia.org/wiki?curid=1406089", "title": "Odeon di Reggio Calabria", "text": ""}
{"id": "1406106", "revid": "1243", "url": "https://it.wikipedia.org/wiki?curid=1406106", "title": "Ferrovia Napoli - Roma", "text": ""}
{"id": "1406111", "revid": "228587", "url": "https://it.wikipedia.org/wiki?curid=1406111", "title": "Alexander Hanchett Smith", "text": "Fu insegnante all'Universit\u00e0 del Michigan, dove dal 1934 al 1979 ricopr\u00ec anche la carica di direttore dell'annesso erbario.\nSua moglie, Helen Vendler Smith, e sua figlia, Nancy Smith Weber, sono anch'esse micologhe."}
{"id": "1406125", "revid": "1573940", "url": "https://it.wikipedia.org/wiki?curid=1406125", "title": "Rhaebo guttatus", "text": "Rhaebo guttatus () \u00e8 un anfibio anuro della famiglia Bufonidae.\nSi trova in Brasile. I suoi habitat sono le foreste umide e degradate subtropicali o tropicali, fiumi, acquitrini, giardini rurali.\n\u00c8 minacciato dalla riduzione dell'habitat."}
{"id": "1406129", "revid": "590", "url": "https://it.wikipedia.org/wiki?curid=1406129", "title": "Atomo di Idrogeno", "text": ""}
{"id": "1406136", "revid": "729019", "url": "https://it.wikipedia.org/wiki?curid=1406136", "title": "Stazione di Napoli Galileo Ferraris", "text": "La stazione di Napoli Galileo Ferraris \u00e8 una fermata ferroviaria mai attivata che sorger\u00e0 su un tratto dedicato esclusivamente al traffico metropolitano tra le stazioni di Napoli Gianturco e Napoli San Giovanni-Barra.\nStrutture e impianti.\nLa fermata si presenta con due binari passanti e banchina ad isola, dove si trovano due accessi per il sottopassaggio che conducono all'uscita."}
{"id": "1406146", "revid": "125271321", "url": "https://it.wikipedia.org/wiki?curid=1406146", "title": "Michael Townley", "text": "Coinvolto in attivit\u00e0 terroristiche, membro della CIA e della DINA come agente di collegamento, \u00e8 stato condannato per il tentato omicidio di Bernardo Leighton e per l'omicidio di Orlando Letelier, oltre che essere sospettato anche del presunto omicidio del poeta e politico Pablo Neruda, gi\u00e0 malato di tumore, di cui avrebbe accelerato la morte su ordine di Augusto Pinochet. Ha inoltre rivelato che l'ex Presidente Eduardo Frei Montalva fu avvelenato con una tossina per ordine del dittatore.\nNegli ultimi anni ha vissuto in una localit\u00e0 segreta negli Stati Uniti, sotto falso nome, poich\u00e9 incluso nel \"programma federale di protezione testimoni\".\nBiografia.\nNato a Waterloo, nell'Iowa, quando era ancora in giovane et\u00e0, suo padre, Vernon Townley, fu nominato direttore della Ford in Cile, e di conseguenza la famiglia dovette trasferirsi nel paese sudamericano. Suo padre ebbe rapporti con la CIA mentre lavorava nelle Filippine, e nel 1958 sostenne finanziariamente la campagna elettorale del presidente conservatore cileno Jorge Alessandri. Nel 1961 Townley spos\u00f2 Mariana Callejas, infiltrata nel Partito Socialista Cileno per conto dei servizi segreti di quel paese. Presto Michael Townley entr\u00f2 nel libro paga della CIA, collaborando con i servizi segreti cileni e con un'organizzazione anticastrista chiamata \"Chicago Junta\".\nNell'Operazione Condor.\nNegli anni settanta partecip\u00f2 attivamente all'Operazione Condor, come agente della CIA, e fu, secondo molti, la chiave di volta di tutte le operazioni in America Latina. Collabor\u00f2 con Manuel Contreras, capo della DINA (i servizi segreti di Pinochet), soprattutto per quanto riguarda gli attentati ai dissidenti rifugiati all'estero, come Bernardo Leighton, Orlando Letelier e Carlos Prats. Secondo alcune fonti prese parte all'attentato anche il neofascista Stefano Delle Chiaie, ma, sottoposto a processo nel 1987 in Italia, Delle Chiaie fu assolto. Il giudice cileno Mario Carroza ha spiccato un ordine di comparizione, per rintracciare ed identificare Townley, sospettato della morte di Pablo Neruda, secondo la testimonianza dell'autista del poeta, Manuel Araya.\nRiferimenti nella cultura di massa.\nL'omonimo protagonista del videogioco \"Grand Theft Auto V\" \u00e8 molto ispirato a Townley, per il nome, per l'aspetto e anche per alcune vicende che coinvolgono il personaggio, come il fatto che vive sotto falso nome nel programma di protezione dei testimoni dell'FBI."}
{"id": "1406148", "revid": "15756", "url": "https://it.wikipedia.org/wiki?curid=1406148", "title": "Armilustrium", "text": "L'Armilustrium era una festivit\u00e0 dell'antica Roma in onore di Marte, dio della guerra, celebrata il 19 ottobre.\nDescrizione.\nIn questo giorno le armi dei soldati subivano una purificazione rituale e riposte per l'inverno. La cerimonia della \"lustratio\" si svolgeva sul colle Aventino, luogo dove si presume fosse stato sepolto il re, coreggente con Romolo, Tito Tazio. Oggi vi sorge piazza dei Cavalieri di Malta, ornata da Giovanni Battista Piranesi con rilievi secondo il tema dell'\"Armilustrium\". L'ordine sacerdotale danzante dei \"Salii\", dedicato a Marte, aveva parte rilevante nel cerimoniale.\nI cittadini-soldati svolgevano poi il rituale di ripresa delle armi in primavera, ma l'oggetto principale della festivit\u00e0 erano le trombe, di qui il nome \"Tubilustrium\" da \"tubae\"."}
{"id": "1406149", "revid": "287204", "url": "https://it.wikipedia.org/wiki?curid=1406149", "title": "Le nozze", "text": ""}
{"id": "1406155", "revid": "124197977", "url": "https://it.wikipedia.org/wiki?curid=1406155", "title": "Cilindro (serratura)", "text": "Un cilindro \u00e8 un dispositivo, collegato direttamente alla serratura, che permette l'apertura o la chiusura di un serramento ove ne \u00e8 previsto l'utilizzo.\nEsistono molti tipi diversi, ma il sistema base \u00e8 costituito da un sistema a molle e pistoncini che vengono mossi da una chiave, che permette lo sblocco della serratura. Il dispositivo venne originariamente brevettato da Linus Yale nel 1865.\nFunzionamento.\nL'apertura \u00e8 resa possibile da un movimento circolatorio a 360 gradi con una chiave apposita che fa ruotare dei pistoncini azionati da un sistema a molle contenuto nella stessa serratura; le fasi di azionamento e il funzionamento pu\u00f2 essere rappresentato graficamente come segue:\nLe problematiche antiscasso.\nLa semplice chiusura senza il \"giro di chiave\" \u00e8 estremamente vulnerabile; l'azione che permette l'apertura non autorizzata e soprattutto senza effrazione \u00e8 chiamato key bumping. Il \"bumping\" \u00e8 quel fenomeno che grazie al salto rapido dei pistoncini permette, con una chiave a cifrature profonde, l'allineamento dei pistoncini e la conseguente apertura del cilindro. Questa tecnica \u00e8 usata soprattutto per l'apertura di locali sequestrati e per aperture di porte ove la chiave \u00e8 andata persa o rubata, tuttavia vi sono in commercio anche serrature con pistoncini detti \"a T\" o \"a fungo\" che hanno una piccola calotta nella parte superiore che rende pi\u00f9 difficile la manipolazione con grimaldelli\nPrassi di tutela.\nIl mercato offre dei cilindri con sistemi che rendono pi\u00f9 difficile l'apertura non autorizzata; in commercio sono altres\u00ec presenti dei cilindri che al loro interno hanno un sistema a dischi, che rende praticamente impossibile l'apertura senza effrazione.\n\u00c8 buona norma prestare attenzione anche alla scelta del serramento, \u00e8 ovvio che su una porta blindata \u00e8 controproducente installare un cilindro a basso costo e viceversa. Buona norma \u00e8 tenere le estremit\u00e0 del cilindro il pi\u00f9 possibile a filo con la porta per evitare che il malintenzionato possa avere un aggrappo sul cilindro, non a caso capita spesso che l'intrusione avvenga grazie allo strappamento/rottura del cilindro sulla porta.\nOppure occorre dotarsi di \"defender\", che \u00e8 un dispositivo corazzato antitrapano, che copre interamente il cilindro, tenendo scoperta solo la zona di inserimento della chiave, anche se con le ultime innovazioni di mercato esistono defender che coprono anche quest'ultima."}
{"id": "1406156", "revid": "287204", "url": "https://it.wikipedia.org/wiki?curid=1406156", "title": "Emma M\u00e6rsk", "text": "La Emma M\u00e6rsk \u00e8 una nave portacontainer, la prima nata della classe di navi denominata classe E che comprende 8 navi gemelle di dimensioni pressoch\u00e9 identiche (lunghezza 397 metri per 56 di larghezza - capacit\u00e0 iniziale di carico stabilita in 11.000 TEU calcolati in base al peso poi 14.770 superati dalla nave gemella \"Ebba M\u00e6rsk\" nel porto di Tangeri Med con 15.011 container trasportati nel maggio 2010) con pescaggio di circa 11/13 metri.\nAl momento del varo era seconda per dimensioni solo alla superpetroliera \"Knock Nevis\" (smantellata in India nel 2010) ed \u00e8 stata la nave capoclasse tra quelle pi\u00f9 grandi del mondo in servizio prima di essere superata dalla \"M\u00e6rsk Mc-Kinney M\u00f8ller\" della classe tripla E.\nServizio.\nLa \"Emma Maersk\" opera sulla linea collegante Ningbo, Xiamen, Hong Kong, Yantian, Tanjung Pelepas, Algeciras, Rotterdam e Bremerhaven.\nIl 1\u00ba febbraio 2013, mentre si accingeva a transitare nel Canale di Suez diretta in Asia, la nave - con a bordo 13.537 container, di cui 6.425 pieni - dovette interrompere il viaggio a causa di una falla in sala macchine, determinato da una \"via d'acqua\" generatasi nella galleria dell\"asse portaelica\". Giunta a Porto Said, dove venne sbarcato il carico, la portacontainer fu rimorchiata, con partenza il 17 febbraio dal porto egiziano, verso il cantiere navale presso il porto di Palermo dal rimorchiatore \"Fairmount Alpine\".\nLe necessarie riparazione vennero compiute presso la Fincantieri del porto del capoluogo siciliano.\nCollegamenti esterni.\n Sito ufficiale."}
{"id": "1406158", "revid": "113591", "url": "https://it.wikipedia.org/wiki?curid=1406158", "title": "Isontino", "text": ""}
{"id": "1406165", "revid": "26751", "url": "https://it.wikipedia.org/wiki?curid=1406165", "title": "Globicephalus melas", "text": ""}
{"id": "1406166", "revid": "73125", "url": "https://it.wikipedia.org/wiki?curid=1406166", "title": "Menkar", "text": ""}
{"id": "1406168", "revid": "2074952", "url": "https://it.wikipedia.org/wiki?curid=1406168", "title": "Robert Pollard", "text": "Biografia.\nPollard era un insegnante di quarta elementare, sposato con la moglie Kim, dalla quale ebbe i due figli Bryan e Erika.\nNel 1983 fond\u00f2 a Dayton in Ohio un gruppo musicale, i Guided by Voices; il gruppo esord\u00ec con una serie di album autoprodotti nel 1987, ciascuno di quali venne stampato in proprio da Pollard stesso in poche centinaia di copie che vennero distribuite ai membri della sua famiglia e agli amici; tutti questi album rientrano gi\u00e0 nel genere lo-fi, cosa ne ne fece dei precursori del genere che avrebbe caratterizzato famosi gruppi del decennio successivo come Pavement e Sebadoh. Per tutto questo primo periodo, Pollard, unico fulcro e anima creativa del gruppo, lavorava durante la settimana come insegnante elementare a Dayton e, nei fine settimana, si dedicava nel suo garage alla composizione e alla registrazione su un impianto a quattro tracce insieme ad alcuni amici. Tutti gli album vennero registrati con formazioni diverse di cui facevano per\u00f2 sempre parte Pollard e il chitarrista Tobin Sprout; constatato per\u00f2 lo scarso successo riscontrato sia di pubblico che di critica, Pollard decise di porre fine all'esperienza pubblicando nel 1992 un ultimo album, \"Propeller\", che avrebbe dovuto essere l'ultimo del gruppo, nel quale raccolse materiale scartato dagli album precedenti; l'album venne stampato in 500 copie, ciascuna delle quali con una copertina realizzata appositamente a mano da amici e familiari; la critica di settore accolse a sorpresa positivamente questo ultimo lavoro e Pollard decise cos\u00ec di continuare la carriera di musicista. I Guided By Voices firmarono un contratto con la Matador Records che produsse e distribu\u00ec i nuovi album.\nPollard comincia a registrare e pubblicare con la Matador Records album anche come solista nel 1996, parallelamente ai Guided By Voices e ad altri progetti musicali paralleli. Questi dischi vennero incisi grazie alle collaborazioni di musicisti che in seguito entrarono a far parte della sua formazione, permettendo cos\u00ec l'esecuzione dal vivo di parte del materiale solista.\nDalla met\u00e0 degli anni novanta, parallelamente all'impegno solista e con i Guided By Voices, incide innumerevoli EP, singoli, compilation e si dedica ad altri progetti sotto una sua etichetta che chiam\u00f2 \"Fading Captain Series\". Inoltre, sotto vari pseudonimi propone a vari musicisti di comporre, registrare e spedirgli delle basi musicali sulle quali incidere la sua voce. Tra questi figurano progetti come Airport 5, Circus Devils e Go Back Snowball.\nDurante l'esistenza dei Guided by Voices, i cui album venivano pubblicati da noe etichette come la Matador o la Merge Records, le sue pubblicazioni da solista o in collaborazione con altri artisti, avvenivano attraverso alcune delle piccole etichette personali come la Rockathon, la Fading Captain o la Prom Is Coming. I Circus Devils vennero fondati nel 2001 insieme a ex membri dei GBV, Todd e Tim Tobias e si protrasse negli anni in parallelo ad altri progetti di Pollard, pubblicando una dozzina di album. Il progetto \u00e8 caratterizzato da un approccio pi\u00f9 sperimentale nella composizione della musica.\nNel 2004 decise di sciogliere i Guided By Voices per dedicarsi alla carriera solista e a numerosi progetti paralleli con altri musicisti oltre a fondare una nuova etichetta, la Guided by Voices Inc. Nel febbraio 2006 pubblica il disco \"From a Compound Eye\". I successivi lavori in studio lo vedono affiancato dal polistrumentista Todd Tobias, che in passato si occup\u00f2 della produzione di parecchi dischi dei Guided by Voices. Nel 2006, forma i \"The Ascended Masters\", con Tommy Keene alla chitarra solista e tastiere, Dave Phillips alla chitarra, Jon Wurster alla batteria e Jason Narducy al basso, con lo scopo di dar vita ad un tour, ma per via della cancellazione di alcune date, il progetto viene accantonato.\nPollard chiude la \"Fading Captain Series\" per dare vita alla \"Prom is Coming\", che chiam\u00f2 inizialmente \"Record Company Records\" e che produsse un solo album, \"Silverfish Trivia\" del 2007; successivamente ne fond\u00f2 un'altra, la \"Happy Jack Rock Records\", con la quale produsse sia i suoi album da solista che quelli dei suoi progetti paralleli con altri artisti come Circus Devils, Boston Spaceships. Nel 2008, insieme a Chris Slusarenko e John Moen, fond\u00f2 una nuova band, i Boston Spaceships, e lo stesso anno venne pubblicato il primo album, \"Brown Submarin\"e, seguito fino al 2001 da altri quattro; alla registrazione dell'ultimo album, \"Let It Beard\", partecip\u00f2 anche Colin Newman dei Wire, J Mascis dei Dinosaur Jr., Steve Wynn (musicista) dei The Dream Syndicate e Mick Collins dei Dirtbombs; poi Pollard decise di sciogliere la band. In parallelo ai progetti principali e pi\u00f9 prolifici e duraturo come quello dei Circus Devils, Boston Spaceships, prosegue l'attivit\u00e0 solita che lo port\u00f2 a produrre una ventina di album in circa un ventennio e altri album frutto di collaborazioni di pi\u00f9 breve durata, come Cosmos, Mars Classroom, The Takeovers.\nNel 2010 riforma i Guided by Voices inizialmente per una serie di concerti e successivamente, dal 2012, per una nuova serie di album. Nel 2014 Pollard decise di interrompere nuovamente la vita del gruppo, interrompendo anche una serie di concerti che era gi\u00e0 stata programmata. Pollard si dedic\u00f2 quindi a una intensa attivit\u00e0 di collaborazione con altri musicisti, producendo e pubblicando decine di album a suo nome o insieme ad altri musicisti in progetti paralleli come i Circus Devils. Sotto il nome di Teenage Guitar ha pubblicato due album che sono sostanzialmente lavori solisti. \nNel 2015, insieme a Kevin Fennell, Kevin March, Mitch Mitchell, Nick Mitchell, Paul Comstock, Peyton Eric e a Todd Tobias, fondo i Ricked Wicky con i quali pubblico tre album e sette singoli nello stesso anno.\nNel 2016 riport\u00f2 in vita i GBV iniziando a pubblicare anche una nuova serie di album con il quale Pollard raggiunse - considerati anche quelli pubblicati come solista e alcuni progetti paralleli con altri musicisti - la quota di cento album pubblicati. Contemporaneamente, nel 2016 insieme a Doug Gillard, Mark Shue e Travis Harrison, fonda gli ESP Ohio che pubblicarono un album e due singoli sempre con la Guided By Voices Inc..\nDiscografia.\nStudio album.\nExtended playing\nTeenage Guitar.\nProgetto solista sotto pseudonimo\nCollaborazioni.\nNumerose iniziative musicali intraprese sotto l'etichetta musicale \"Fading Captain Series\".\nAcid Ranch.\nTracce d'archivio con Kevin Fennell e Mitch Mitchell\nGo Back Snowball.\nFormazione di Pollard con Mac McCaughan\nHazzard Hotrods.\nRegistrazioni del 1990 suonate con Tobin Sprout, Mitch Mitchell, e Kevin Fennell)\nHowling Wolf Orchestra.\nRegistrazioni con vari membri dei Guided By Voices\nKeene Brothers.\nFormazione di Pollard con Tommy Keene\nLexo and the Leapers.\nFormazione di Pollard con i The Tasties\nLifeguards.\nFormazione con Doug Gillard\nThe Moping Swans.\nFormazione di Pollard con Greg Demos, Jim MacPherson e Tony Conley\nNightwalker.\nPseudonimo utilizzato per vecchie incisioni dei Guided by Voices\nPsycho and the Birds.\nTodd Tobias accompagna le demo da solista di Pollard\nThe Takeovers.\nFormazione di Pollard con Chris Slusarenko"}
{"id": "1406169", "revid": "30274", "url": "https://it.wikipedia.org/wiki?curid=1406169", "title": "Chiesa di Sant'Antonio Abate in Qualquonia", "text": ""}
{"id": "1406171", "revid": "174925", "url": "https://it.wikipedia.org/wiki?curid=1406171", "title": "Colle Aventino", "text": ""}
{"id": "1406177", "revid": "1833487", "url": "https://it.wikipedia.org/wiki?curid=1406177", "title": "MOVE", "text": "MOVE \u00e8 un'organizzazione politica radicale afroamericana creata nel 1972 a Filadelfia, nello stato di Pennsylvania.\nStoria.\nI suoi fondatori John Africa (nato con il nome di Vincent Leaphart) e Donald Glassey predicavano uno stile di vita anticonsumistico, separato dalla \u00absociet\u00e0 capitalistica dei bianchi\u00bb, ispirato al ritorno alla natura.\nCrearono una comunit\u00e0 nella zona di Powelton Village, a Filadelfia, che fu sgomberata con la forza nel 1978 per decisione del sindaco dell'epoca, Frank Rizzo; nove leader della comunit\u00e0 vennero condannati per diversi reati a pene dai trenta ai cento anni. Gli altri membri fondarono una seconda comunit\u00e0, a Osage Avenue, che resistette fino al 1985, quando la polizia attacc\u00f2 con un elicottero che sganci\u00f2 una bomba sull'edificio: morirono 11 persone tra cui cinque bambini. Per l'incendio che ne segu\u00ec furono distrutte 62 case, tutte del sottoproletariato di colore che abitava in zona.\nIl movimento oggi.\nIl movimento oggi sopravvive come gruppo di pressione legale per i diritti dei neri e per la liberazione di Mumia Abu-Jamal.\nLa vicenda dei MOVE \u00e8 al centro del film documentario \"In Prison My Whole Life\" (2007)."}
{"id": "1406193", "revid": "729019", "url": "https://it.wikipedia.org/wiki?curid=1406193", "title": "Girtab", "text": "Girtab (\u03ba Sco / \u03ba Scorpii / Kappa Scorpii) \u00e8 una stella binaria spettroscopica visibile nella costellazione dello Scorpione. La principale \u00e8 una variabile Beta Cephei.\nOsservazione.\nGirtab \u00e8 posta nella parte sud-orientale dello Scorpione, in corrispondenza della sua coda. \u00c8 individuabile circa 3\u00b0 a sud-est della brillante coppia formata da Shaula e Lesath, in corrispondenza di uno dei tratti pi\u00f9 luminosi della Via Lattea. Appare come un astro di colore azzurro e di magnitudine apparente di +2,37, il che ne fa la quinta stella in ordine di luminosit\u00e0 all'interno della costellazione. Poich\u00e9 giace alla declinazione di 39\u00b0S, Girtab \u00e8 una stella dell'emisfero australe. Nell'emisfero boreale essa non pu\u00f2 essere osservata a nord del 51\u00ba parallelo, il che esclude buona parte del Canada e della Russia e l'Europa settentrionale. Diventa circumpolare solo alle latitudini pi\u00f9 meridionali del 51\u00b0S, cio\u00e8 solo nelle estreme regioni meridionali del Sudamerica e nel continente antartico. I mesi pi\u00f9 propizi per la sua osservazione sono quelli corrispondenti all'estate boreale, da maggio ad agosto.\nAmbiente galattico.\nLa parallasse misurata dal telescopio spaziale Hipparcos \u00e8 6,75 \u00b1 0,17 mas. Ci\u00f2 significa che la distanza presunta \u00e8 1/0,00675 = 148 \u00b1 4 parsec, corrispondenti a 482 \u00b1 13 anni luce. La distanza e la porzione del cielo in cui Girtab giace fanno avanzare l'ipotesi che essa possa appartenere all'associazione Scorpius-Centaurus, l'associazione OB pi\u00f9 vicina a noi, comprendente centinaia di stelle di grande massa. Tuttavia l'appartenenza all'associazione non \u00e8 certa e potr\u00e0 essere confermata solo sulla base di misure pi\u00f9 precise della distanza e dei moti delle varie componenti.\nCaratteristiche fisiche.\nIl sistema.\nGirtab \u00e8 una binaria spettroscopica riconosciuta come tale nel 1975. Nel 1997 si \u00e8 misurato per la prima volta il periodo orbitale che \u00e8 risultato essere 195,8 giorni. Harmenec e colleghi (2004) hanno studiato lo spettro di Girtab mediante i telescopi dell'osservatorio astronomico di La Silla. In particolare essi hanno preso in analisi le linee spettrali del silicio ionizzato una e due volte, dalle quali hanno potuto dedurre le variazioni della velocit\u00e0 radiale della stella principale del sistema. Queste osservazioni, pi\u00f9 precise delle precedenti, hanno permesso di correggere leggermente il periodo orbitale in 195,712 \u00b1 0,041 giorni. Inoltre si \u00e8 potuto stabilire che la primaria percorre un'orbita molto eccentrica (\"e\"=0,488 \u00b1 0,005) e che l'argomento del pericentro di tale orbita \u00e8 93,6\u00b0 \u00b1 0,89\u00b0. La distanza media fra le due componenti \u00e8 pari a 1,7 UA (distanza leggermente superiore a quella che separa il Sole da Marte), ma l'alta eccentricit\u00e0 le avvicina al periastro fino a 0,87\u00a0UA e le allontana all'afastro fino a 2,5 UA.\nLa primaria \u00e8 stata classificata come una stella di classe B1,5III. Si tratta, cio\u00e8, di una gigante azzurra, dall'elevata temperatura superficiale. Essa pu\u00f2 essere stimata mediante gli indici di colore della stella: sulla base di tali indici, Harmenec e colleghi (2004) deducono che essa sia 24.500 K. Dalla temperatura superficiale, dalla distanza e dalla luminosit\u00e0 apparente si pu\u00f2 dedurre la luminosit\u00e0 assoluta dell'astro: essa risulta essere 11.700 L\u2609. Dalla temperatura superficiale e dalla luminosit\u00e0 assoluta si pu\u00f2 dedurre il raggio, che \u00e8 stimato essere 8,1 \u00b1 0,8 R\u2609. Assumendo una inclinazione orbitale di 40\u00b0, la massa della primaria risulta essere 11,3 \u00b1 0,6 M\u2609. La velocit\u00e0 di rotazione all'equatore dell'astro moltiplicato per il seno dell'inclinazione dell'asse di rotazione rispetto alla nostra visuale (\"v\"eq \u00d7 \"sin\" \"i\") \u00e8 stimata essere 100\u00a0km/s. Supponendo che l'asse di rotazione sia perpendicolare al piano orbitale (cio\u00e8 l'inclinazione dell'asse sia pari a 40\u00b0), ci\u00f2 significa che la principale compie una rotazione su s\u00e9 stessa ogni 3,62 \u00b1 0,06 giorni.\nMeno conosciute sono le caratteristiche fisiche della secondaria. Probabilmente essa \u00e8 una stella azzurra di sequenza principale appartenente alle sottoclassi intermedie della classe B. Il suo raggio dovrebbe aggirarsi intorno a 5,8 R\u2609, la sua luminosit\u00e0 assoluta intorno a 3.550 L\u2609, mentre la sua massa dovrebbe essere circa 10 volte quella del Sole. Il valore di \"v\"eq \u00d7 \"sin\" \"i\" \u00e8 calcolato essere 170\u00a0km/s.\nLa principale sembra essere abbastanza massiccia per esplodere in una supernova al termine del suo ciclo vitale, mentre probabilmente il destino della secondaria \u00e8 diventare una massiccia nana bianca. L'esplosione della principale potrebbe espellere la secondaria dal sistema facendola diventare una stella fuggitiva.\nUna variabile Beta Cephei.\nLa principale di Girtab \u00e8 una variabile Beta Cephei. Le Beta Cephei sono un tipo di variabili pulsanti: le loro variazioni di luminosit\u00e0 sono causate da pulsazioni della superficie della stella. Di solito sono di tipo spettrale B0-B3, hanno masse comprese tra le 9 e le 17\u00a0M\u2299 e nel diagramma di Hertzsprung-Russell si collocano leggermente al di sopra della sequenza principale, con magnitudine assoluta tra -3 e -5. Si suppone che siano stelle che stanno abbandonando la sequenza principale e che subiscono per questo una lenta espansione e una diminuzione di densit\u00e0, che causa un aumento nel periodo di pulsazione.\nLa principale di Girtab \u00e8 stata studiata da Uytterhoeven e colleghi (2005). Essi hanno potuto stabilire che il ciclo dominante delle variazioni della velocit\u00e0 radiale ha una durata di 4,80074 ore. Questo dato \u00e8 in buon accordo con le variazioni rilevate mediante osservazioni fotometriche: il satellite WIRE ha potuto rilevare variazioni nella luce visibile emessa da Girtab aventi una periodicit\u00e0 di 4,79568 ore. La frequenza dominante \u00e8 interpretata come causata dalle pulsazioni non radiali a cui la stella va soggetta.\nOltre al ciclo dominante le osservazioni spettroscopiche hanno permesso di individuare altri due cicli che si sovrappongono al primo, della durata di 4,9303 e 4,214 ore. Tuttavia in questo caso i cicli spettroscopici non trovano un analogo fotometrico. Secondo Uytterhoeven e colleghi (2005) essi non vanno interpretati come dovuti a pulsazioni della stella, ma piuttosto a irregolarit\u00e0 sulla sua superficie. Tali irregolarit\u00e0 potrebbero essere dovute a una non omogenea distribuzione degli elementi chimici sulla superficie stellare. Alternativamente, le oscillazioni secondarie potrebbero dipendere dalla presenza di strutture di materiale che ruotano insieme alla stella. Uytterhoeven e colleghi (2005) concludono che i dati da loro analizzati sono compatibili con l'ipotesi che le oscillazioni a cui le variabili Beta Cephei vanno incontro sono monoperiodiche e che eventuali oscillazioni secondarie devono essere fatte risalire ad altre cause.\nEtimologia.\nIl nome \"Girtab\" deriva probabilmente dall'accadico, dove significava \"il pungiglione\" o \"il luogo ove ci si prostra\", sembrando in tal modo indicare una creatura pericolosa. Originariamente il nome era applicato all'asterismo che comprende oltre a \u03ba Scorpii, , e ."}
{"id": "1406199", "revid": "123624563", "url": "https://it.wikipedia.org/wiki?curid=1406199", "title": "Referendum istituzionale in Spagna del 1976", "text": "Il referendum istituzionale in Spagna del 1976 si tenne il 15 dicembre e aveva ad oggetto la Legge sulla Riforma Politica approvata dalle Corti.\nIl quesito era cos\u00ec formulato: \"\"Approva il Progetto di Legge per la Riforma Politica\"?\".\nIl risultato finale fu l'approvazione del progetto, con l'appoggio del 94,45% dei votanti. Al referendum partecip\u00f2 il 77,8% degli elettori."}
{"id": "1406203", "revid": "1543377", "url": "https://it.wikipedia.org/wiki?curid=1406203", "title": "Foolad Mobarekeh Sepahan Football Club", "text": "Il Foolad Mobarekeh Sepahan Football Club, meglio noto come Sepahan, \u00e8 una societ\u00e0 calcistica iraniana con sede nella citt\u00e0 di Esfahan. Milita nella Lega professionistica del Golfo persico, la massima serie del campionato iraniano di calcio.\nHa vinto 5 campionati, di cui 3 consecutivamente dal 2009-2010 al 2011-2012.\nDisputa le gare casalinghe allo stadio Naghsh-e Jahan, impianto da 75 000 posti inaugurato nel 2016. In precedenza era di scena allo stadio Foolad Shahr, impianto inaugurato nel 1998 e avente una capienza di 15 000 spettatori.\nStoria.\nEpoca pre-rivoluzione iraniana.\nNel 1953, con l'aiuto di Mahmoud Hariri, giocatore della nazionale iraniana, fu fondato lo Shahin Esfahan, affiliato allo Shahin di Teheran. Nel 1963 lo Shanin Esfahan, rappresentante della provincia di Esfahan, divenne campione d'Iran pareggiando per 1-1 contro una rappresentativa della capitale, il Teheran XI. Nel 1967, a causa di problemi organizzativi sorti in seno allo Shanin di Teheran, il ramo calcistico di Esfahan dovette cessare le attivit\u00e0. Il club cambi\u00f2 nome in Sepahan e partecip\u00f2 alla Coppa del Trono di Jamshid del 1974-1975, giungendo decimo, dietro ai concittadini dello . Il Sepahan continu\u00f2 a disputare la competizione sino alla sua ultima edizione, tenutasi nel 1977-1978.\nImmediato post-rivoluzione.\nNegli anni successivi alla rivoluzione iraniana del 1979, le attivit\u00e0 calcistiche furono limitate in tutto il paese. Il club continu\u00f2 a militare nel campionato provinciale di Esfahan sino al 1993, anno in cui fu acquistato dalla Siman-e-Sepahan (\"Sepahan Cementi\"), un'azienda di Esfahan. La squadra seguit\u00f2 a giocare nella Lega Azadegan, la massima serie, fino al 2000, anno in cui fu rilevata dalla Foolad Mobarekeh (\"Acciaieria di Mobarekeh\"), compagnia di Esfahan che acquist\u00f2 il club dalla Siman-e-Sepahan. Con il nome di \"Foolad Mobarekeh Sepahan\", la squadra riusc\u00ec a guadagnare una solida base di tifosi in citt\u00e0 e nel circondario.\nAnni duemila.\nCon l'avvento del professionismo nel calcio Iraniano, nel 2001, il Sepahan si dimostr\u00f2 da subito una delle squadre pi\u00f9 valide della nazione. Nella stagione 2002-2003 il Sepahan, allenato da Farhad Kazemi, vinse per la prima volta il titolo nazionale, qualificandosi all'AFC Champions League. Nel 2004 vinse per la prima volta anche la Coppa d'Iran e riusc\u00ec a qualificarsi nuovamente all'AFC Champions League, come pure nel 2005, ma non ebbe successo in nessuna delle due occasioni nel massimo torneo continentale.\nSotto la guida del tecnico Luka Bona\u010di\u0107, nel 2005-2006 il Sepahan rivinse la Coppa d'Iran, qualificandosi all'AFC Champions League 2007. Nel 2006-007 fu vinta un'altra Coppa d'Iran, ma fu in ambito continentale che furono raccolte le maggiori soddisfazioni: nel massimo torneo asiatico il club super\u00f2 il girone in modo autorevole, vincendolo, e poi elimin\u00f2 varie squadre, approdando alla finale, persa contro i giapponesi dell'Urawa Red Diamonds. Malgrado la sconfitta, divenne il primo club iraniano a qualificarsi alla Coppa del mondo per club FIFA in qualit\u00e0 di finalista dell'AFC Champions League, dato che i nipponici vi si erano gi\u00e0 qualificati in quanto campioni del paese ospitante la manifestazione.\nNell'edizione del 2007 della Coppa del mondo per club, il Sepahan, dopo aver sconfitto nel turno preliminare i neozelandesi del Waitakere United (3-1), fu eliminato ai quarti di finale a causa della sconfitta (1-3) contro l'Urawa Red Diamonds,che batt\u00e9 gli iraniani per la seconda volta nel giro di un mese. Nel 2007-2008 il Sepahan del subentrato tecnico brasiliano Jorvan Viera giunse secondo in campionato, perdendo il titolo a causa della sconfitta per 2-1 (gol decisivo segnato al sesto minuto di recupero del secondo tempo) subita all'ultima giornata contro il , che scavalc\u00f2 i rivali, aggiudicandosi il campionato per un solo punto. Il Sepahan si qualific\u00f2 cos\u00ec nuovamente all'AFC Champions League, ma nell'annata 2008-2009 visse un'annata pi\u00f9 difficile, segnata da tre cambi tecnici. Passato a Engin F\u0131rat, tecnico turco con cittadinanza tedesca, il club cambi\u00f2 ben presto allenatore, affidandosi a Hossein Charkhabi, che malgrado i buoni risultati conseguiti fu rimpiazzato dal rientrante Farhad Kazemi, di nuovo al timone della squadra dopo i successi raccolti dal 2002 al 2005. Quarta classificata nel 2008-2009, la squadra si qualific\u00f2 all'AFC Champions League 2010.\nAnni duemiladieci.\nNel 2009-2010 il Sepahan fu affidato ad Amir Ghalenoei, che port\u00f2 il club alla vittoria del titolo con una giornata di anticipo rispetto alla fine del torneo, per poi ripetersi nel 2010-2011.\nNel 2011-2012, sotto la guida del croato Zlatko Kranj\u010dar, il Sepahan vinse il campionato per la terza volta consecutiva, la quarta in totale, mentre l'anno dopo si aggiudic\u00f2 la Coppa d'Iran. Il quarto titolo fu vinto, con un punto di margine sul , nella stagione 2014-2015, un'annata caratterizzata, nel settembre 2014, dal passaggio di consegne dal dimissionario Kranj\u010dar a Hossein Faraki, che si sarebbe dimesso nel novembre 2015 per fare spazio a un altro croato, Igor \u0160timac.\nNegli anni a venire il Sepahan fu pi\u00f9 volte semifinalista di Coppa d'Iran, ma non ottenne risultati di rilievo. A \u0160timac, dimessosi nell'aprile 2016, subentr\u00f2 ad interim Ghasem Zaghinejad, poi rimpiazzato, per la stagione 2016-2017, da Abdollah Veisi. Neanche il ritorno, nel 2017-2018, di Zlatko Kranj\u010dar, sort\u00ec gli effetti sperati (il croato fu rimpiazzato nel 2018 da Mansour Ebrahimzadeh). Bisogn\u00f2 attendere il 2018-2019 per rivedere il Sepahan competitivo sul fronte nazionale, con il secondo posto centrato dal rientrante Amir Ghalenoei.\nAnni duemilaventi.\nGhalenoei fu sostituito ad interim nel 2020 dal portoghese Miguel Teixeira, succeduto da Moharram Navidkia.\nOrganico.\nRosa 2020-2021.\n "}
{"id": "1406205", "revid": "287204", "url": "https://it.wikipedia.org/wiki?curid=1406205", "title": "Oratorio di Sant'Antonio Abate", "text": ""}
{"id": "1406208", "revid": "188323", "url": "https://it.wikipedia.org/wiki?curid=1406208", "title": "Honda NR 500", "text": ""}
{"id": "1406211", "revid": "188323", "url": "https://it.wikipedia.org/wiki?curid=1406211", "title": "Honda NR 750", "text": ""}
{"id": "1406225", "revid": "78273", "url": "https://it.wikipedia.org/wiki?curid=1406225", "title": "Oratorio di Sant'Antonio abate", "text": ""}
{"id": "1406236", "revid": "486946", "url": "https://it.wikipedia.org/wiki?curid=1406236", "title": "1650 a.C.", "text": ""}
{"id": "1406237", "revid": "188116", "url": "https://it.wikipedia.org/wiki?curid=1406237", "title": "Referendum costituzionale in Spagna del 1978", "text": "Il referendum costituzionale in Spagna del 1978 si tenne il 6 dicembre 1978 e aveva ad oggetto la Costituzione spagnola del 1978 approvata dalle Cortes Generales.\nIl quesito era cos\u00ec formulato: \"\"Approva il Progetto di Costituzione\"?\".\nIl risultato finale fu l'approvazione del progetto costituente, con l'appoggio dell'88,54% dei votanti.\nAl referendum vot\u00f2 il 67,11% dell'elettorato, l'appoggio totale del censo al progetto costituzionale fu del 58,97%."}
{"id": "1406240", "revid": "767487", "url": "https://it.wikipedia.org/wiki?curid=1406240", "title": "New York (Lou Reed)", "text": "New York \u00e8 il quindicesimo album in studio di Lou Reed, pubblicato dalla Sire Records nel 1989.\nDescrizione.\n\"New York\" \u00e8 stato accolto caldamente come un ritorno allo stile dei Velvet Underground, il gruppo che Reed fond\u00f2 negli anni '60 e la cui eredit\u00e0 era cresciuta in importanza negli anni '80, come si evince dai numerosi episodi di alternative rock prodotti.\nLa semplicit\u00e0, la schiettezza e il suono rock and roll di questo album erano insoliti per il periodo e, assieme ad altre pubblicazioni come \"The Mona Lisa's Sister\" di Graham Parker, facevano presagire un ritorno alle origini nella corrente della musica rock. D'altra parte i testi delle 14 canzoni sono attentamente intrecciati tra loro e fanno di \"New York\" l'album di Lou Reed pi\u00f9 apertamente concept dagli anni '70. Fonte di ispirazione \u00e8 proprio La Grande Mela, vista e analizzata in tutte le sue sfaccettature; quello che ne esce \u00e8 un ritratto della metropoli sincero e appassionato, che alterna momenti rabbiosi ad episodi pi\u00f9 trattenuti e commossi. Nelle note interne del disco Lou Reed invita l'ascoltatore a sentire i 57 minuti del disco in un'unica seduta, come se fosse un libro o un film (\"as though it were a book or a movie\").\nCopertina.\nL'immagine di copertina del disco mostra una fotografia in bianco e nero con cinque differenti pose di Lou Reed sovraimposte sullo stesso scenario urbano. La foto del retro \u00e8 la stessa ma senza Reed. La foto \u00e8 accreditata a Waring Abbott. La grafica dell'album \u00e8 opera di Spencer Drate, Judith Salavetz e Sylvia Reed.\nAccoglienza.\n\"New York\" si classific\u00f2 al terzo posto nel sondaggio annuale del \"The Village Voice\" riservato al miglior album del 1989. \"Che vi convinca o meno l'affermazione di Reed sul fatto che \"New York\" sia un'esperienza unica integrata \"come un libro o un film\", osserv\u00f2 la rivista \"Q\" nel suo resoconto di fine anno, \"questo \u00e8 indiscutibilmente uno degli album di riferimento in una carriera discontinua e brillante\".\nMark Deming recensendo l'album per AllMusic scrisse che \"\"New York\" \u00e8 un capolavoro di colto, adulto rock &amp; roll, e il miglior album della carriera solista di Lou Reed\".\nNel 1989 la rivista \"Rolling Stone\" inser\u00ec \"New York\" al 19\u00ba posto nella classifica dei migliori album degli anni ottanta. Nel 2006, \"Q\" inser\u00ec \"New York\" alla posizione numero 26 nella sua classifica \"40 Best Albums of the '80s\". Nel 2012 \"Slant Magazine\" lo ha inserito alla posizione numero 70 nella lista \"100 Best Albums of the 1980s\".\nLa canzone \"Dirty Blvd.\" \u00e8 stata in prima posizione nella classifica \"Billboard\" Modern Rock Tracks per quattro settimane.\nTracce.\nTutte le canzoni sono state scritte da Lou Reed eccetto dove indicato:"}
{"id": "1406241", "revid": "124496485", "url": "https://it.wikipedia.org/wiki?curid=1406241", "title": "Nicholas D. Wolfwood", "text": " \u00e8 uno dei personaggi della serie \"Trigun\" (presente sia nel manga sia nell'anime). \u00c8 presente anche nel film \"\" del 2010.\nApparizioni.\nAnime.\nAppare nell'episodio n. 9 (\"Murder Machine\") all'inizio dello stesso, e l'incontro con Vash the Stampede avverr\u00e0 casualmente nel deserto, quando viene soccorso dai passeggeri di un bus all'interno del quale viaggia Vash insieme con Meryl Stryfe e Milly Thompson. Sin dal primo momento sembra essere in sintonia con Vash almeno per quanto riguarda il lato goliardico e divertente, ma con l'avanzare della serie si scorgono differenze tra i due personaggi: Vash \u00e8 un idealista, Wolfwood invece \u00e8 un disilluso, arresosi fin dalla tenera et\u00e0 ad un mondo di atrocit\u00e0 e che preferisce nei momenti drammatici uccidere invece che farsi uccidere; eppure il suo atteggiamento risulta in certi casi contrastante dal momento che Wolfwood \u00e8 un reverendo errante ed \u00e8 particolarmente generoso: infatti invia ogni singolo $$ (Doppio Dollaro, la valuta presente nell'anime) al suo orfanotrofio.\nIl reverendo porta sempre con s\u00e9 una croce di metallo gigante avvolta in dei panni bianchi e delle cinture. Tale croce, chiamata Punisher, \u00e8 in realt\u00e0 una temibile arma da fuoco e nell'anime se ne possono identificare due versioni: la prima ha 12 colt M1911A1 stainless all'interno dei bracci della croce; la seconda versione invece ha una mitragliatrice nell'estremit\u00e0 inferiore, mentre all'estremit\u00e0 superiore ha invece un lanciarazzi. Sempre in questa seconda versione, al centro della croce, che viene usato come impugnatura, vi \u00e8 inciso un teschio con gli occhi cavi.\nTale versione \u00e8 forse la pi\u00f9 amata dagli appassionati del genere ed \u00e8 cos\u00ec pesante che nell'anime solo Wolfwood, Vash e Milly riescono a maneggiarla senza problemi particolari. Wolfwood afferma che essa peserebbe quanto la \"misericordia di Dio\".\nManga.\nNel manga il personaggio di Wolfwood ha una caratterizzazione pi\u00f9 profonda e un ruolo molto particolare. Infatti egli \u00e8 uno dei Gung ho Guns \"Chapel The Punisher\", che viene inviato da Knives per guidare e proteggere il fratello. Tuttavia col passare del tempo si convince che Vash \u00e8 veramente l'uomo che pu\u00f2 salvare il mondo e di fatto non lo tradisce. Ma come nell'anime, anche nel manga i rapporti sono tesi quando si tratta di uccidere per necessit\u00e0 delle persone, cosa a cui Vash \u00e8 da sempre contrario. Nello scontro coi Gung-Ho Guns presta al Tifone Umanoide un valido sostegno: Uccide Rai-Dei the Blade, che voleva eliminare il biondo pistolero alle spalle; sconfigge Ninelives e affronta pure Midvalley the Hornfreak fino a quando questo non si rivolta contro Legato.\nSi scopre inoltre la sua infanzia. Nicholas \u00e8 un orfano che vive per un breve periodo in orfanotrofio ma che egli ricorder\u00e0 come il pi\u00f9 bello della sua vita. Sar\u00e0 l\u00ec che conoscer\u00e0 Livio, un ragazzo che aiuter\u00e0 e a cui ridar\u00e0 fiducia in se stesso.\nDopo poco tempo viene notato da Master C che lo porta con s\u00e9 nell'Eye of St. Michael, una setta di assassini, e l\u00ec lo istruisce per potenziare il suo corpo e renderlo pi\u00f9 resistente, processo che per\u00f2 velocizza anche il suo metabolismo tanto da farlo invecchiare pi\u00f9 velocemente. Alla fine dell'addestramento riceve uno dei 10 Punisher esistenti. Una volta che scopre la minaccia che rappresenta Master C per l'orfanotrofio decide di ammazzarlo, tuttavia egli sopravvive ma perde l'uso delle gambe.\nNel presente della storia, Master C \u00e8 al soldo di Legato e vuole uccidere Wolfwood per vendicarsi. Come allievo ha per\u00f2 preso Livio, il suo vecchio amico. Quando Master C e Livio vanno all'orfanotrofio e prendono i bambini come ostaggi Nicholas si precipita a combatterli. Lo scontro \u00e8 furioso, tanto che Livio libera la sua personalit\u00e0 malvagia \"Razlo The Tri Punisher of Death\". Grazie all'aiuto di Vash il reverendo uccide Master C e fa tornare buono Livio. Chiede alla direttrice dell'orfanotrofio di non svelare la sua identit\u00e0 ai bambini e consegna la mezza moneta a Vash, poco dopo, a causa delle ferite e delle troppe fiale rigeneranti, Nicholas muore sulla panchina vicino al suo vecchio amico.\nUna volta morto, Livio prende il posto del reverendo come spalla di Vash."}
{"id": "1406245", "revid": "287204", "url": "https://it.wikipedia.org/wiki?curid=1406245", "title": "C\u00e9sar Alierta", "text": "\u00c8 laureato in diritto all'Universit\u00e0 di Saragozza e ha conseguito un Master alla Columbia University.\n\u00c8 stato anche dirigente dell'azienda di tabacchi franco-spagnola Altadis.\nDal 2014, attraverso una fondazione, \u00e8 proprietario di maggioranza del ."}
{"id": "1406248", "revid": "1799663", "url": "https://it.wikipedia.org/wiki?curid=1406248", "title": "Struttura fine", "text": "In meccanica quantistica e fisica atomica la struttura fine si riferisce agli effetti sui livelli energetici degli atomi prodotti dalle correzioni all'hamiltoniana. Tali effetti sono le correzioni relativistiche, che nella meccanica quantistica relativistica sono derivate esplicitamente nell'equazione di Dirac, l'introduzione dello spin elettronico, che introduce un quarto grado di libert\u00e0 interno dell'atomo e la sua interazione con il momento angolare orbitale, e la correzione dovuta al \"termine di Darwin\".\nIntroduzione.\nUn atomo idrogenoide \u00e8 un atomo con un solo elettrone, come l'atomo di idrogeno. Esso ha un nucleo di massa \"M\" e carica formula_1 con \"Z\" numero atomico ed \"e\" carica dell'elettrone, intorno al quale ruota un solo elettrone di massa \"m\" e carica \"e\". L'elettrone si muove quindi in un campo coulombiano attrattivo, e il problema si studia come un problema dei due corpi, dove le particelle effettuano un moto in un campo centrale.&lt;br&gt;\nL'hamiltoniana del sistema \u00e8 data da:\ndove abbiamo usato il pedice \"cm\" per il moto del centro di massa e il pedice \"rel\" per il moto relativo. Il primo termine dell'hamiltoniano rappresenta l'energia cinetica dell'atomo inteso come moto del centro di massa, il secondo termine invece rappresenta l'energia cinetica della massa ridotta formula_3 e il terzo termine l'energia potenziale coulombiana cui \u00e8 soggetta la massa ridotta. La soluzione dell'equazione di Schr\u00f6dinger si fattorizza in una funzione d'onda del centro di massa, che \u00e8 descritto come particella libera, e una funzione d'onda della massa ridotta:\ndove formula_5 rappresenta la soluzione della parte angolare della funzione d'onda in forma di armoniche sferiche e legato al momento angolare orbitale dell'atomo. La soluzione formula_6 della parte radiale dell'equazione:\ndove\n\u00e8 il potenziale efficace. La soluzione dell'equazione radiale \u00e8:\ndove\n\u00e8 il raggio di Bohr modificato rispetto ad formula_11, modificato perch\u00e9 si sta considerando la massa ridotta e non la massa effettiva dell'elettrone; \"n\" \u00e8 il numero quantico principale, formula_12 sono i polinomi di Laguerre ed formula_13 \u00e8 una costante di normalizzazione. Gli autovalori dell'energia sono:\ndove abbiamo esplicitato la costante di struttura fine formula_15.&lt;br&gt;\nLa funzione d'onda non \u00e8 completa, in quanto non contiene lo spin, che non influisce sull'hamiltoniana e pertanto pu\u00f2 essere trattato separatamente, rendendo possibile la fattorizzazione:\ndove formula_17 \u00e8 il termine di spin. L'introduzione della dipendenza da \"q\" \u00e8 dovuta al fatto che la funzione d'onda totale dipende, oltre che dalle coordinate spaziali, anche da quelle di spin. Per l'elettrone lo spin \u00e8 formula_18 mentre la sua proiezione sull'asse formula_19 \u00e8 formula_20, a seconda che sia parallela o antiparallela alla direzione dell'asse formula_19: quest'ultima introduce un quarto numero quantico, il numero quantico di spin formula_22.\nCorrezioni all'equazione di Schr\u00f6dinger per gli idrogenoidi.\nNella trattazione della struttura fine dei livelli energetici, l'operatore hamiltoniano \u00e8 influenzato dagli effetti relativistici e dallo spin. In particolare per gli idrogenoidi tali correzioni possono essere trattate con metodi approssimati (perturbativi o variazionali), data la relativa facilit\u00e0 di trattazione del comportamento di un singolo elettrone.\nData l'hamiltoniana per l'elettrone (dove ritorniamo alla massa formula_23 che volendo si pu\u00f2 ricondurre alla massa ridotta con una semplice sostituzione)"}
{"id": "1406249", "revid": "110157", "url": "https://it.wikipedia.org/wiki?curid=1406249", "title": "Valea lui Mihai", "text": "Valea lui Mihai, in passato \"Mihaifal\u0103u\" (in ungherese \"\u00c9rmih\u00e1lyfalva\", in tedesco \"Michaelsdorf\") \u00e8 una citt\u00e0 della Romania di 10.627 abitanti, ubicata nel distretto di Bihor, nella regione storica della Transilvania. \u00c8 al confine con l'Ungheria."}
{"id": "1406259", "revid": "125998804", "url": "https://it.wikipedia.org/wiki?curid=1406259", "title": "Pompa di calore", "text": "La pompa di calore (o termopompa) \u00e8 una macchina termica in grado di estrarre e trasferire energia termica utilizzando differenti forme di energia, generalmente meccanica.\nDescrizione.\nEsempi comuni di macchine di questo tipo sono:\nSi noti che, nel campo di condizionamento dell'aria, il termine pompa di calore \u00e8 specificamente riferito a un condizionatore d'aria con valvola reversibile, che cambia la direzione di scorrimento del fluido refrigerante e permette cos\u00ec sia di immettere sia di estrarre calore da un locale di un edificio.\nFunzionamento.\nLe pompe di calore funzionano grazie a diversi principi fisici, ma sono classificate in base alla loro applicazione (trasmissione di calore, fonte di calore, dispersore di calore o macchina refrigeratrice).\nIl compressore di una pompa di calore crea la differenza di pressione che permette al ciclo termodinamico di funzionare: esso aspira il fluido refrigerante liquido attraverso l'evaporatore, dove il fluido stesso assorbe calore ed evapora a bassa pressione, lo comprime e lo spinge all'interno del condensatore, dove il fluido rilascia calore e condensa ad alta pressione. Dopo il condensatore, il fluido attraversa la valvola di laminazione che lo riporta allo stato liquido, successivamente rientra nell'evaporatore ricominciando il ciclo. Il fluido refrigerante cambia di stato all'interno dei due scambiatori: passa nell'evaporatore da liquido a gassoso, nel condensatore da gassoso a liquido. L'ambiente dove \u00e8 collocato l'evaporatore viene quindi raffreddato, mentre quello in cui si trova il condensatore viene riscaldato.\nRendimento.\nQuando si confrontano le prestazioni di pompe di calore, si evita di parlare di \"rendimento\", poich\u00e9 per definizione esso \u00e8 sempre inferiore a 1. \u00c8 preferibile l'utilizzo del termine \"resa\", che \u00e8 espressa dal coefficiente di prestazione, \"COP\", rapporto tra energia resa (calore fornito) ed energia consumata (di solito elettrica, richiesta dal compressore), usualmente indicato in fisica tecnica come coefficiente di effetto utile. Un valore del COP (coefficient of performance) pari a 3 indica che per ogni kWh di energia elettrica consumata, la pompa di calore movimenta 3 kWh di energia termica da o verso la sorgente di interesse.\nIn funzione dell'effetto utile che interessa, \u00e8 possibile definire un COP di riscaldamento e uno di raffreddamento:\ndove formula_3 \u00e8 la quantit\u00e0 di calore estratta da un serbatoio freddo alla temperatura formula_4 e formula_5 \u00e8 la quantit\u00e0 di calore distribuita a un serbatoio caldo alla temperatura formula_6.\nIn fase di raffreddamento la prestazione di una pompa di calore \u00e8 descritta dall'\"EER\" (\"Energy Efficiency Ratio\"); la pompa di calore \u00e8 solitamente pi\u00f9 efficiente nel riscaldamento che nel raffreddamento, dato che la macchina dissipa sempre una parte di energia in calore, calore che pu\u00f2 essere usato per il riscaldamento. Nel caso ideale di macchina di Carnot a senso inverso (le si fornisce lavoro e si ottiene calore), tra sorgenti rispettivamente a 0\u00a0\u00b0C e 20\u00a0\u00b0C, il COP \u00e8 pari a 15 (rapporto 1:15 tra il lavoro delle resistenze elettriche e il calore ottenuto). Macchine simili sono efficienti, ma il loro costo d'impianto \u00e8 elevato.\nIn un caso reale, con un clima mite, una pompa di calore ha un COP che va da 3 a 4 (mediamente con una temperatura esterna di 10\u00a0\u00b0C raggiunge 3,3 ed a \u22128,3\u00a0\u00b0C \u00e8 circa 2,3). Per fornire un termine di paragone, una classica stufetta elettrica ha un COP teorico pari a 1, ovvero 1 joule di energia elettrica dato alla stufetta si trasforma in 1 joule di calore, mentre 1 joule di energia elettrica dato alla pompa di calore corrisponde a pi\u00f9 di 1 joule di energia termica spostata da un luogo freddo a uno caldo.\nPer le pompe di calore che sfruttano l'aria il COP \u00e8 limitato quando operano in climi molto freddi, dove c'\u00e8 meno calore da trasferire all'interno di un edificio. Tipicamente il COP crolla drasticamente quando la temperatura dell'aria esterna scende sotto a \u22125\u00a0\u00b0C/\u221210\u00a0\u00b0C. Quando si compra una pompa di calore \u00e8 importante prestare attenzione al COP, a quale intervallo di temperatura tale COP si riferisce, al costo di installazione della pompa, a quanto calore pu\u00f2 trasferire, al rumore generato.\nIl COP di una pompa di calore che sfrutta il sottosuolo (di solito l'acqua sotterranea) \u00e8 maggiore di quello di una pompa che sfrutta l'aria, poich\u00e9 il terreno presenta una temperatura abbastanza costante durante tutto l'anno; in compenso la sua installazione \u00e8 pi\u00f9 difficoltosa e costosa.\nApplicazioni tipiche delle pompe di calore sono per riscaldare le piscine e l'acqua per usi domestici.\nPompa di calore ad aria per condizionamento.\nCi sono due tipi di pompe di calore ad aria; la pi\u00f9 comune \u00e8 quella aria-aria, che estrae calore dall'aria e lo riversa all'interno o all'esterno di un edificio, a seconda della stagione; segue poi quella aria-acqua, che \u00e8 utilizzata in ambienti con la distribuzione idrica del calore (questa seconda soluzione \u00e8 pi\u00f9 rara).\nLe pompe di calore ad aria possono essere:\nLa fase di riscaldamento.\nNei mesi invernali, il calore \u00e8 prelevato dall'aria esterna e portato all'interno dell'edificio.\nQuando l'ambiente esterno \u00e8 alla \"temperatura esterna di equilibrio\" la capacit\u00e0 di riscaldamento della pompa pareggia le dispersioni termiche dell'edificio, mentre quando l'esterno \u00e8 pi\u00f9 freddo \u00e8 necessario l'apporto di una caldaia tradizionale.\nSi sottolinea che la pompa di calore produce aria in grandi quantit\u00e0 (50-60 L/s per kW) a temperature tra i 25\u00a0\u00b0C e i 45\u00a0\u00b0C, tendendo a operare per periodi pi\u00f9 lunghi rispetto a una normale caldaia, che rilascia aria tra i 55\u00a0\u00b0C e i 60\u00a0\u00b0C.\nLa fase di raffreddamento.\nD'estate si inverte il ciclo appena descritto in modo da cambiare direzione al flusso di calore: il liquido refrigerante evapora nel radiatore interno e condensa nel radiatore esterno.\nLa fase di sbrinamento.\nQuando il radiatore esterno opera come evaporatore, ossia nella fase di riscaldamento invernale, si trova a funzionare in un ambiente freddo e la sua superficie assume temperature ancora minori di quelle ambientali. Questo comporta la formazione di ghiaccio su di esso, dovuta alla presenza di umidit\u00e0 nell'aria esterna, e di conseguenza una riduzione del rendimento dello scambio termico (il ghiaccio \u00e8 isolante).\nPer disciogliere lo strato di ghiaccio, periodicamente, la valvola reversibile inverte il ciclo e la ventola dell'evaporatore esterno si ferma, in modo da ridurre l'energia termica necessaria per lo sbrinamento; in questo modo la macchina funziona in raffreddamento per il tempo necessario a far riscaldare il radiatore esterno sciogliendo il ghiaccio, per poi riprendere il normale funzionamento in riscaldamento. Ovviamente, mentre la macchina \u00e8 in questa fase, il radiatore interno emette aria non riscaldata dal sistema della pompa di calore, che deve quindi essere riscaldata utilizzando metodi diversi (ad esempio con resistenze) prima di venire immessa in circolo.\nVi sono due metodi per stabilire quando effettuare lo sbrinamento:\nIl secondo metodo, seppur pi\u00f9 costoso, \u00e8 preferibile in quanto evita sbrinamenti non necessari e quindi migliora le prestazioni stagionali della macchina.\nDimensionamento.\nAnche se la pompa di calore pu\u00f2 fornire tutto il calore necessario a un edificio, non \u00e8 conveniente quando i carichi per il riscaldamento sono molto maggiori di quelli per il raffreddamento: la pompa, dimensionata per la stagione invernale, d'estate opererebbe in maniera intermittente, con minore COP e minore capacit\u00e0 di deumidificazione.\nUn buon compromesso tra costi e prestazioni stagionali comporta che la pompa di calore fornisca non pi\u00f9 del 125% del carico estivo e non pi\u00f9 del 90% del carico invernale. Cos\u00ec facendo, la temperatura di equilibrio (quella a cui la pompa fornisce tutto e solo il calore che l'edificio disperde) risulta compresa tra 0\u00a0\u00b0C e \u22125\u00a0\u00b0C.\nPompa di calore geotermica per condizionamento.\nLa pompa di calore geotermica utilizza il terreno o l'acqua che si trova nel terreno come fonte o come dispersore di calore. \nIl trasporto dell'energia termica \u00e8 effettuato mediante la stessa acqua o mediante un liquido antigelo, eccetto nelle pompe di calore a espansione diretta, in cui si usa un fluido refrigerante che circola nello scambiatore posto nel terreno.\nA differenza delle pompe di calore ad aria, quelle geotermiche possono funzionare in raffreddamento anche in modalit\u00e0 passiva: esse estraggono calore dall'edificio pompando nel sistema l'acqua fredda o il liquido antigelo, senza l'azione della pompa di calore vera e propria.\nIl sistema di tubazioni che percorre il terreno pu\u00f2 essere aperto o chiuso. Nel sistema aperto si estrae l'acqua da una falda sotterranea, la si porta fino allo scambiatore di calore e quindi la si scarica in un corso d'acqua, di nuovo nella medesima falda o in un bacino appositamente costruito (e che permetta la rifiltrazione verso il terreno). Nel sistema chiuso il calore \u00e8 intercettato dal terreno per mezzo di una tubazione continua sotterrata, con al suo interno un fluido refrigerante (per le pompe a espansione diretta) o liquido antigelo mantenuto a bassa temperatura e pressurizzato.\nIl ciclo di riscaldamento.\nNelle pompe di calore a espansione diretta il fluido refrigerante raccoglie il calore dal sottosuolo e quindi entra direttamente nel compressore. Nelle pompe di calore che usano l'acqua o un liquido antigelo si ha una cessione di calore intermedia (dai liquidi detti prima al fluido refrigerante) in un primo scambiatore di calore.\nIn seguito il ciclo prosegue come nelle pompe di calore ad aria.\nIl ciclo di raffreddamento.\nA differenza delle pompe di calore ad aria, non \u00e8 necessaria l'operazione di sbrinamento, in quanto la temperatura nel sottosuolo \u00e8 molto pi\u00f9 stabile e il compressore \u00e8 sistemato all'interno dell'edificio.\nRendimento.\nLe pompe di calore geotermiche funzionanti con acqua sotterranea o a sistema aperto hanno un COP variabile da 3,6 a 5,2 e un EER tra 3,4 e 5,0; quelle con circuito chiuso hanno un COP tra 3,1 e 4,9, mentre EER tra 2,9 e 4,5.\nDimensionamento.\nCome per le pompe di calore ad aria, non \u00e8 conveniente dimensionare la pompa geotermica per soddisfare tutte le richieste di energia termica di un edificio; conviene dimensionarla per il 60-70% del massimo carico (somma dell'energia termica per riscaldare l'intero edificio e l'acqua calda richiesta dalle utenze), lasciando a un sistema supplementare le richieste occasionali. Cos\u00ec facendo, la pompa viene a fornire il 95% della totale energia termica utilizzata.\nLa necessit\u00e0 di acqua dal terreno per una pompa di 10\u00a0kW \u00e8 tra 0,45 L/s e 0,75 L/s.\nSistema a circuito chiuso.\nQuando gli spazi sono ristretti, la tubazione \u00e8 posta verticalmente, in fori di 150\u00a0mm (pi\u00f9 stretti invece per il sistema a espansione diretta), a una profondit\u00e0 tra i 18 e i 60\u00a0m. Di solito sono necessari tra gli 80 e i 110\u00a0m di tubazione ogni 3,5\u00a0kW di capacit\u00e0 della pompa.\nQuando gli spazi sono maggiori, la tubazione \u00e8 posta orizzontalmente a una profondit\u00e0 compresa tra 1 e 1,8\u00a0m. Di solito sono necessari tra i 120 e i 180\u00a0m di tubazione ogni 3,5\u00a0kW di capacit\u00e0 della pompa.\nLa tubazione, a parte nel caso dell'espansione diretta in cui \u00e8 di rame, conviene sia di polietilene o polibutilene serie 100, con i giunti saldati termicamente, cos\u00ec che la durata possa essere tra i 25 e i 75 anni; sempre che il contatto col terreno sia accurato, questi materiali assicurano una buona conduzione termica.\nConsiderazioni sull'installazione.\nIl costo di installazione pu\u00f2 essere fino a due volte maggiore di quello di una caldaia tradizionale e, per essere economicamente conveniente, deve essere ammortizzato dai risparmi energetici in un tempo attorno ai 5 anni. Si tenga presente che le pompe geotermiche permettono mediamente un risparmio del 40% di energia rispetto a quelle ad aria e hanno un'aspettativa di vita di circa 20/25 anni (maggiore rispetto a quelle ad aria in quanto il compressore \u00e8 sottoposto a minori sollecitazioni meccaniche ed \u00e8 protetto dall'ambiente).\nPompa di calore elio-assistita.\nLa pompa di calore elio-assistita \u00e8 un sistema integrato che vede l'utilizzo di una pompa di calore e di pannelli solari termici; normalmente queste due tecnologie vengono impiegate separatamente (o al pi\u00f9 ponendole in parallelo) per produrre acqua calda sanitaria e riscaldamento. In questo sistema il pannello solare termico svolge la funzione di fonte di calore a bassa temperatura e il calore prodotto viene utilizzato per alimentare l'evaporatore della pompa di calore. L'obiettivo \u00e8 quello di ottenere COP elevati e produrre energia in modo pi\u00f9 efficiente e meno costoso."}
{"id": "1406262", "revid": "2730", "url": "https://it.wikipedia.org/wiki?curid=1406262", "title": "San Gallo (monaco)", "text": "Biografia.\nSan Gallo, che secondo alcune fonti nacque tra il 532 e il 560 e mor\u00ec nel 627 o fra il 646 e il 650, svolse principalmente la sua attivit\u00e0 di monaco \"colombaniano\" nei dintorni del lago di Costanza.\nAttivit\u00e0 missionaria.\nSan Gallo entr\u00f2 e si form\u00f2 nel monastero di Bangor diretto dal severo abate San Comgall accogliendo quindi la regola \"celtico-irlandese\" e verso il 590 venne sulla terraferma europea come uno dei 12 compagni del monaco abate missionario San Colombano.\nEgli segu\u00ec il suo maestro in Inghilterra e poi attraverso la Gallia e partecip\u00f2 alla fondazione del monastero di Luxeuil. Quando San Colombano dovette lasciare l'Austrasia, poich\u00e9 aveva accusato la regina Brunechilde di avere dei nipoti illegittimi e venendo arrestato dal re merovingio Teodorico II, San Gallo ed altri discepoli dopo varie peregrinazioni seguirono il loro padre spirituale oltre il Giura. \nEgli comp\u00ec il suo itinerario di missione da Metz risalendo il Reno ed attraverso Zurigo e Tuggen si stabil\u00ec infine nella zona di \"Brigantium\" (l'attuale Bregenz) sul \"Lacus Brigantinus\" (oggi Lago di Costanza ovvero \"Bodensee\" in lingua tedesca).\nIn Bregenz essi trovarono una comunit\u00e0 cristiana che su alcuni punti era ricaduta profondamente nel paganesimo. Anche nell\"'Arbor Felix\" (l'attuale Arbon) esisteva una comunit\u00e0 simile e l\u00ec vi fond\u00f2 un eremo diventandovi poi priore alla morte di San Colombano.\nDopo pochi anni Colombano part\u00ec per l'Italia con i suoi 11 rimanenti compagni, ma inaspettatamente Gallo non lo segu\u00ec perch\u00e9 ammalato, rompendo il giuramento di obbedienza dell'ordine. In Italia Colombano fond\u00f2 poi l'Abbazia di San Colombano di Bobbio nel 614 morendovi l'anno seguente.\nSan Gallo dovette rimanere in Arbon a causa di una grave malattia che lo aveva colpito e l\u00ec nacque effettivamente il primo grave disaccordo con Colombano, che aveva proibito al suo allievo di dire Messa e di predicare per aver infranto la regola dell'obbedienza e della \"peregrinatio pro Domine\", divieto che questi, per tutto il periodo in cui visse il suo maestro, non os\u00f2 infrangere.\nEgli una notte vide in sogno il suo maestro Colombano tramutarsi in colomba e volare nel cielo fino al sole scomparendovi in esso, intu\u00ec allora che egli era morto e celebr\u00f2 una messa di suffragio; successivamente giunse un monaco da Bobbio recando la notizia della morte di San Colombano e che egli lo aveva perdonato e come simbolo del perdono ne ebbe in regalo il suo bastone pastorale e la nomina a priore.\nDopo un lungo soggiorno in Arbon San Gallo decise nel 612 di risalire con il suo compagno Hiltibod il fiume Steinach. I due si spinsero fino alle insormontabili cascate delle gole del M\u00fchleggschlucht.\nEremitaggio e morte.\nSan Gallo ed altri suoi seguaci costruirono un eremo che fu dedicato alla Madonna ed ai santi e Maurizio. San Gallo visse come eremita ma raccolse attorno a s\u00e9 molti allievi e combatt\u00e9 le usanze pagane.\nNel 612 il duca tedesco Gunzo convoc\u00f2 un sinodo di tutti i capi clan e di tutti i chierici pi\u00f9 importanti, per occupare la sede vacante del vescovado di Costanza. Egli voleva fare San Gallo vescovo, forse anche perch\u00e9 una delle sue figlie era gravemente ammalata. San Gallo non voleva e giunse all'incontro con un altro monaco, Giovanni, per proporlo come vescovo. Il duca accett\u00f2 questa proposta, e dopo una triennale formazione, Giovanni divenne vescovo. San Gallo visse ritirato una vita ascetica. Egli mor\u00ec dopo una predica in Arbon: in quel giorno (16 ottobre) viene ancora oggi celebrato il suo nome. La sua tomba divenne luogo di pellegrinaggio ed egli \u00e8 venerato soprattutto nel sud della Germania, nell'Alsazia ed in Svizzera, luoghi ove svolse prevalentemente la sua attivit\u00e0.\nAgiografia.\nLa leggenda dell'orso.\nUna nota leggenda su san Gallo vuole che un fatto straordinario avesse avuto luogo presso queste cascate. Mentre il compagno di San Gallo, Hiltibod, dormiva, quegli era gi\u00e0 sveglio quando improvvisamente gli si par\u00f2 innanzi un grosso orso. San Gallo non si lasci\u00f2 intimidire da quell'apparizione: egli ordin\u00f2 all'orso, in nome del Signore, di gettare un pezzo di legno nel fuoco. L'orso ubbid\u00ec e gett\u00f2 il pezzo di legno nel fuoco. San Gallo deve aver infine dato all'orso una pagnotta, a condizione che non si facesse pi\u00f9 vedere. Hiltibod, che nel frattempo si era svegliato ed aveva visto ed udito tutto, disse a San Gallo: \"Ora so che il Signore \u00e8 con te, se persino gli animali della foresta ubbidiscono alla tua parola\". L'orso non si fece poi pi\u00f9 vedere.\nNell'interpretazione di questa leggenda l'incontro di San Gallo con l'orso fu un segno al missionario pellegrino di stabilirsi quel luogo e vincere le forze della natura.\nLa leggenda del mostro di Loch Ness.\nC'\u00e8 un'altra leggenda riguardo a san Gallo, descritta nei libri della tradizione scozzese.\nSi dice che San Colombano, che nel 565 con i suoi seguaci giunse nelle \"Highlands\" per convertire al cristianesimo gli scozzesi, abbia partecipato per puro caso ad una cerimonia funebre presso il Loch Ness. Il morto fu afferrato all'amo da un mostro sul lago. San Colombano mand\u00f2 un suo seguace (forse proprio San Gallo) sul luogo dell'incidente.\nImmediatamente il mostro emerse dai flutti. \"Non disturbare pi\u00f9 questa gente! Ritorna immediatamente gi\u00f9 di dove sei venuto!\" ordin\u00f2 il santo e fece il segno della croce. Il mostro obbed\u00ec e tutti i testimoni di questo miracolo si convertirono alla fede cristiana.\nCulto.\nNel 719, ben cent'anni dopo la morte di san Gallo, il monaco tedesco Otmar (successivamente sant'Otmaro, 689\u2013759) fond\u00f2 un'abbazia in suo onore sul luogo di pellegrinaggio e le diede il nome di abbazia di San Gallo.\nQuest'abbazia divenne un rifugio per gli studiosi e gli artisti irlandesi, che in patria come in Danimarca erano perseguitati dai vichinghi. Altri luoghi presero il nome di San Gallo.\nDagli inizi del IX secolo circolarono alcune fantasiose \"Vita di San Gallo\". Importante fu il racconto nel quale viene descritto come Gallo avrebbe liberato Fridiburga da un d\u00e9mone dalla quale era posseduta. Fridiburga era stata promessa in matrimonio a Sigeberto II, re dei Franchi, che aveva assegnato al santo una tenuta sita in Arbon ed appartenente alla corona, ove san Gallo pot\u00e9 fondare il suo monastero.\nLa \"Vita\" pi\u00f9 antica del santo, piuttosto frammentaria, fu rivista nel IX secolo da due monaci di Reichenau, arricchita fra l'816 e l'824 dal celebrato Wettinus, e verso l'833-834 da Walafredo Strabo, che rivide anche il libro dei miracoli del santo. Altre opere attribuite a Walafredo parlano di san Gallo sia in prosa che in versi.\nLa ricorrenza di san Gallo cade il 16 ottobre insieme a quella di santa Edvige.\nSan Gallo \u00e8 festeggiato in Italia come patrono di Urbana, piccolo comune nel padovano. A met\u00e0 ottobre si svolge infatti una sagra paesana di celebrazione."}
{"id": "1406267", "revid": "287204", "url": "https://it.wikipedia.org/wiki?curid=1406267", "title": "San Gallo (disambigua)", "text": ""}
{"id": "1406268", "revid": "110157", "url": "https://it.wikipedia.org/wiki?curid=1406268", "title": "Va\u0219c\u0103u", "text": "Va\u0219c\u0103u (in ungherese \"Vask\u00f3h\", in tedesco \"Eisenstein\") \u00e8 una citt\u00e0 della Romania di 2.768 abitanti, ubicata nel distretto di Bihor, nella regione storica della Transilvania.\nOltre al capoluogo, fanno parte dell'area amministrata le localit\u00e0 di C\u00e2mp, C\u00e2mp Mo\u021bi, Cole\u0219ti, V\u0103rzarii de Jos, V\u0103rzarii de Sus.\nVa\u0219c\u0103u ha dato i natali a Marius Sala, linguista e vicepresidente dell'Accademia rumena."}
{"id": "1406270", "revid": "287204", "url": "https://it.wikipedia.org/wiki?curid=1406270", "title": "Vascau", "text": ""}
{"id": "1406277", "revid": "842", "url": "https://it.wikipedia.org/wiki?curid=1406277", "title": "Linguaggio B", "text": ""}
{"id": "1406281", "revid": "1543377", "url": "https://it.wikipedia.org/wiki?curid=1406281", "title": "Arthur Casagrande", "text": "Si trasfer\u00ec negli Stati Uniti nel 1926 e fu conosciuto come la \"mano destra\" di Karl von Terzaghi.\nBiografia.\nFece ricerche che permisero sviluppi fondamentali nel campo della meccanica dei terreni, in particolare nello studio del moto di filtrazione all'interno delle dighe in materiali sciolti (il limite superiore della zona satura all'interno di queste dighe porta proprio il nome di Parabola di Casagrande). \nNel 1932, Casagrande ha lanciato il programma di meccanica dei terreni alla Universit\u00e0 di Harvard. La \"linea A\" nel diagramma di plasticit\u00e0 prende il nome da lui. Sua moglie si chiamava Erna e le sue due figlie furono chiamate Vivien e Sandra. Un certo numero di premi sono stati istituiti in suo onore incluso il premio \"Arthur Casagrande Professional Development Award\" (Premio per lo sviluppo professionale Arthur Casagrande). \n\u00c8 stato l'ideatore dello strumento usato in geotecnica che va sotto il nome di cucchiaio di Casagrande."}
{"id": "1406284", "revid": "729019", "url": "https://it.wikipedia.org/wiki?curid=1406284", "title": "Manuel Contreras", "text": "\u00c8 stato a capo della DINA, il servizio segreto di Augusto Pinochet, e per questo uno dei pi\u00f9 importanti e temuti personaggi nel Cile della dittatura militare. Partecip\u00f2 attivamente all'Operazione Condor, cooperando con la C.I.A. e con l'agente segreto statunitense Michael Townley.\nBiografia.\nNell'Operazione Condor.\nDal 1973 al 1977, diresse l'agenzia le coperture internazionali dei servizi segreti cileni, atte ad assassinare gli oppositori politici al regime. Sulla base del responso sulle attivit\u00e0 della C.I.A. in Cile, vengono attestati i continui contatti tra l'intelligence statunitense e Contreras, tra il 1974 ed il 1977, ed innumerevoli serie di violazioni dei diritti umani. Contreras si appoggi\u00f2 alla C.I.A. per organizzare l'assassinio di Orlando Letelier, avvenuto a Washington nel 1975, altrimenti impossibile da compiere in suolo americano. . Il dipartimento di intelligence cileno da lui diretto, la DINA, nel 1977 fu chiuso, per esser sostituito da un nuovo ente, parzialmente riformato. Nel 1979, Contreras fuoriusc\u00ec dall'esercito, dopo un breve periodo in cui ricopr\u00ec il ruolo di generale.\nProcessi e condanne.\nCome capo della DINA negli anni pi\u00f9 efferati del regime di Pinochet, Contreras \u00e8 sicuramente responsabile dello sterminio di centinaia, o forse migliaia, di persone. Ma le condanne a lui ascritte sono solo quelle inerenti agli omicidi che sono pi\u00f9 palesemente ed esemplificativamente dimostrabili, stabiliti sulla base di responsabilit\u00e0 provate, grazie alla declassificazione di documenti segreti e alle testimonianze di persone coinvolte.\nPer l'omicidio di Orlando Letelier.\nNel 1993 fu riconosciuto da una corte cilena come uno dei mandanti dell'omicidio di Orlando Letelier, e fu condannato a 7 anni di reclusione. Fugg\u00ec alla giustizia cilena nascondendosi nel sud del paese, presso un reggimento militare e poi in un ospedale. Fu catturato e imprigionato in un carcere militare, ove scont\u00f2 la sua pena fino al 2001. In quell'anno venne posto agli arresti domiciliari e poi rilasciato.\nPer l'omicidio di Victor Olea Alegria e di Carlos Prats.\nNel maggio 2002 fu riconosciuto colpevole per l'assassinio del leader socialista Victor Olea Alegria, e, da una corte argentina, per l'omicidio del generale Carlos Prats e di sua moglie, avvenuto a Buenos Aires nel 1974. L'Argentina ha chiesto a tal proposito un'estradizione, che non \u00e8 per\u00f2 stata concessa.\nPer l'assassinio dei desaparecidos.\nIl 13 maggio 2005 egli sottoscrisse un documento, davanti alla corte di giustizia cilena, in cui confessava la sua responsabilit\u00e0 nella sparizione e omicidio di almeno 580 persone. Asser\u00ec inoltre che tutti gli ordini di sequestro, tortura e assassinio venivano direttamente da Pinochet. Rifer\u00ec in seguito dei rapporti tra Pinochet, la C.I.A., la DINA, l'agente segreto Michael Townley e l'organizzazione di estrema destra cilena Patria y Libertad, tutti a vario titolo coinvolti nello sterminio dei desaparecidos, e negli attentati mirati all'estero."}
{"id": "1406286", "revid": "17654", "url": "https://it.wikipedia.org/wiki?curid=1406286", "title": "Serie (musica)", "text": ""}
{"id": "1406287", "revid": "17654", "url": "https://it.wikipedia.org/wiki?curid=1406287", "title": "Musica seriale", "text": ""}
{"id": "1406291", "revid": "106456", "url": "https://it.wikipedia.org/wiki?curid=1406291", "title": "Cattedrale di Notre-Dame (Rouen)", "text": "La cattedrale primaziale di Nostra Signora (in francese: \"primatiale Notre-Dame\") \u00e8 la cattedrale dell'arcidiocesi omonima \u00e8 il monumento pi\u00f9 insigne della citt\u00e0 di Rouen, nella regione della Normandia, in Francia.\n\"Notre-Dame de Rouen\" \u00e8 una delle pi\u00f9 grandi e sfarzose chiese gotiche della Francia; la sua \"Tour lanterne\" vanta il primato di avere la guglia (\"fl\u00e8che\") pi\u00f9 alta del paese e la terza d'Europa (151 metri dal suolo), che la rese l'edificio pi\u00f9 alto del mondo fra il 1876 e il 1880. Dal 1862 \u00e8 riconosciuta come monumento storico di Francia. Si trova nella citt\u00e0 vecchia, sulla riva destra della Senna, a poca distanza dalla piazza del Mercato Vecchio, dove Giovanna d'Arco fu arsa viva il 30 maggio 1431.\nStoria.\nRiguardo all'edificazione della cattedrale di Rouen, si identificano sostanzialmente tre fasi costruttive.\nCattedrale paleocristiana.\nLa prima cattedrale a Rouen venne edificata alla fine del IV secolo per volere dell'arcivescovo San Victricio. L'esistenza di questa primitiva cattedrale venne comprovata nel 1986 dagli studi condotti dall'archeologo Jacques Le Maho.\nLa prima cattedrale venne distrutta nell'841, in seguito all'incendio di Rouen da parte dei Vichinghi. Nel X secolo, divenuta Rouen capitale del ducato di Normandia, si procedette a importanti lavori nella cattedrale, luogo di sepoltura dei primi duchi di Normandia. Il primo duca, Rollone, vi fu battezzato nel 912.\nCattedrale romanica.\nNel 1030 l'arcivescovo Roberto il Danese fa ricostruire il coro e la sottostante cripta della cattedrale in stile romanico. Stando agli studi compiuti negli anni '30 del XX secolo dall'archeologo Georges Lanfry, il coro era dotato di deambulatorio nel quale si aprivano tre cappelle absidali, come in quella dell'abbazia di Bernay, che getteranno le fondamenta dell'architettura normanna, divenendo il prototipo dell'architettura religiosa in Normandia, prima, e in Inghilterra, poi. I lavori s'interrompono alla morte dell'arcivescovo nel 1037. Saranno ripresi solo con l'arcivescovo Maurille (1055-1067), che costruir\u00e0 il piedicroce e la torre nolare in pietra a forma piramidale, e consacrer\u00e0 la chiesa il 1\u00ba ottobre 1063 alla presenza di Guglielmo il Conquistatore e i vescovi suffraganti.\nIn quest'epoca vennero trasferiti nella cattedrale i corpi dei duchi Rollone e Guglielmo I Lungaspada figlio di Rollone.\nCattedrale gotica.\nNel 1144 l'arcivescovo Hugues d'Amiens assiste alla consacrazione della Basilica di Saint-Denis su invito del suo amico l'abate Sugerio. L'anno successivo inizia la costruzione della \"Tour neuve\", un beffroi a sei metri pi\u00f9 a nord della facciata della cattedrale romanica. Terminata nel 1164 e dedicata a San Romano, patrono della citt\u00e0, rappresenta l'introduzione dell'arte gotica nella cattedrale di Rouen. Si prosegue, infatti, col rifacimento dell'intera struttura della chiesa. Verso il 1170 la facciata principale \u00e8 rifatta, aperta da tre portali: quello centrale volto a San Romano (oggi scomparso) e i due laterali, ancora presenti, dedicati a san Giovanni e santo Stefano. Si prosegue con la demolizione del piedicroce romanico e nel 1185 con l'elevazione delle prime campate gotiche, mentre il coro e il transetto restano aperti al culto. \nLa notte di pasqua del 1200 un incendio distrugge il quartiere della cattedrale, risparmiando le nuove costruzioni. L'arcivescovo Gautier de Coutances, grazie ai fondi dati da Giovanni Senzaterra, lancia i lavori di ricostruzione affidandoli all'architetto Jean d'Andely che prevede anche l'allungamento del coro. Nel 1204 Filippo Augusto assiste a una celebrazione nel piedicroce, utilizzabile; nel 1206 viene consacrato nel nuovo coro il vescovo di Bayeux Robert des Abl\u00e8ges.\nDal 1214 l'architetto Enguerran, succeduto a Jean d'Andely, lavora sulla cappella assiale. La costruzione del coro \u00e8 in fase terminale nel 1220; il piedicroce viene completato fra il 1234 e il 1237 e con esso la cattedrale, che verr\u00e0 consacrata ufficialmente dall'arcivescovo Pietro da Collemezzo. Nel 1280 l'arcivescovo Guillaume de Flavacourt concede il terreno di fronte al transetto nord, che permetter\u00e0 a Jean Davy la costruzione della \"Corte dei Librai\" e, in seguito, l'elevazione della facciata sud. Le due torri inquadranti entrambi i fronti del transetto dovevano essere coperte da guglie, ma non vennero mai realizzate. \nIn questo periodo si d\u00e0 inizio alla costruzione del chiostro sulla \"Cour d'Albane\", tuttavia si eleveranno solo l'ala orientale, sormontata da vaste sale, e una parte di quella meridionale. Il nome deriva da un collegio fondatovi nel XIII secolo dall'arcivescovo Pietro da Collemezzo, nominato nel 1244 cardinale vescovo suburbicario di Albano.\nNel 1302 l'arcivescovo Flavacourt decide di realizzare una nuova e pi\u00f9 vasta cappella assiale dedicata alla vergine.\nI lavori riprendono nel 1370 quando si mette mano alla facciata principale, che sar\u00e0 completata solo verso il 1450. Allora viene costruita una serie di arcate riempite con pi\u00f9 di 60 statue, di probabile influenza inglese. \nVennero eseguite da Jean P\u00e9rier, e proseguite da Jean de Bayeux e Jenson Salvart. Quest'ultimo modificher\u00e0 anche le finestre del cleristorio della cattedrale, per apportavi pi\u00f9 luce, e le nuove vetrate saranno realizzate da Jehan de Senlis.\nGuillaume Pontifs divenuto il nuovo architetto della cattedrale nel 1462, prosegue i lavori alle finestre nel transetto nord e termina fra il 1468 e il 1478 la Tour Saint-Romain sopraelevandola di un piano e aggiungendovi lo spioventissimo tetto in ardesia. Nel 1477-79 riprende completamente la \"Librairie des Chanoines\", \"Libreria dei Canonici\" (Biblioteca del Capitolo)realizzata da Salvart, e vi costruisce la splendida \"Escalier des Libraires\", \"Scala dei Librai\", che immette l'accesso alla biblioteca direttamente dal transetto della cattedrale. Il portale anteriore della \"Cour des Libraires\", \"Corte dei Librai\",sar\u00e0 terminato nel 1484.\nLa facciata principale si trova tuttavia squilibrata, dominata dall'unica torre di Saint-Romain; cos\u00ec Guillaume Pontifs, per volere dell'arcivescovo Robert de Croismare, inizia alla fine del 1485 la costruzione della fiammeggiante \"Tour de Beurre\", cosiddetta perch\u00e9 finanziata con le elemosine versate dai fedeli per avere il diritto di consumare il burro durante la Quaresima.\nDal Rinascimento alla Rivoluzione.\nJacques Le Roux termina la tour du Beurre nel 1506, anche se il suo coronamento rester\u00e0 incompiuto. Tuttavia la realizzazione della torre scombussola la facciata: appaiono delle fessure e il rosone costruito da Jean P\u00e9rier verso il 1370 minaccia di spezzarsi. Si decide quindi di ricostruire il portale centrale, affidato a Roulland Le Roux che lo realizzer\u00e0 fra il 1508 e il 1511. La decorazione e il timpano si devono a Pierre des Aubeaux.\nLa guglia gotica originale della torre nolare, detta \"l'Ago\", risalente al XIII secolo, subisce un grave incendio il 5 ottobre 1514. L'anno seguente Roulland Le Roux consolida la torre e vi aggiunge un piano in previsione di una nuova guglia, ma il suo progetto per una struttura in pietra viene rifiutato. Sar\u00e0 il Darn\u00e9talese Robert Becquet che la realizzer\u00e0 in legno ricoperto di piombo dorato, a forma piramidale di stile rinascimentale. Iniziata nel 1538 sar\u00e0 terminata nel 1557 culminando ad un'altezza di 128 metri.\nDurante le Guerre di religione la cattedrale viene saccheggiata dagli Ugonotti nel 1562, le statue mancanti ne sono la testimonianza, le tombe del Duca di Bedford e del cardinale d'Estouteville sono distrutte; le statue dei \"Santi\" e degli \"Arcivescovi\" sulla facciata sono decapitate.\nUna tempesta nel 1683 colpisce gravemente la facciata principale, danneggia il rosone e abbatte tre delle quattro torrette di coronamento che cadono sulle volte e distruggono l'organo. Un dono del Re Sole permette di ripristinare i danni.\nNel XVIII secolo il Capitolo della cattedrale intraprende dei lavori di ammodernamento. Nel 1734-36 sopraelevano il coro alleggerendolo dalle numerose tombe che lo ingombravano, e lo dotano di un nuovo altar maggiore opera di Cartault. Il pilastro centrale del portale principale viene rimosso per facilitare il passaggio delle processioni; le cancellate in rame che racchiudevano il coro dal 1526 vennero rimpiazzate con altre in rame dorate e lo jub\u00e9 del XIII secolo spari nel 1772 per essere sostituito da uno classico in marmo eseguito nel 1775 da Guillaume-Martin Couture.\nEpoca moderna.\nDurante la Rivoluzione francese la cattedrale viene trasformata in Tempio della Ragione, la cappella della vergine diviene un fienile e il resto dell'edificio sala da concerti. Ritrover\u00e0 il suo status di cattedrale nel 1796.\nIl 15 settembre del 1822 un fulmine fa bruciare la guglia rinascimentale e l'architetto Jean-Antoine Alavoine propone la costruzione di una nuova, slanciatissima, guglia in ghisa in stile gotico. I lavori cominciano nel 1825 ( la guglia \u00e8 completata nel 1834 ) per finire per\u00f2 solo nel 1884 con la posa delle quattro guglie minori in rame opere di Ferdinand Marrou sui disegno di Jacques-Eug\u00e8ne Barth\u00e9l\u00e9my.\nEpoca contemporanea.\nDurante la Seconda guerra mondiale, il bombardamento di Rouen del 9 giugno del 1940 colpisce il quartiere fra la cattedrale e la Senna, l'incendio arriva fino alla navata laterale della cattedrale.\nNella notte fra il 18 e il 19 aprile 1944, durante il bombardamento da parte della Royal Air Force, la cattedrale \u00e8 sventrata da sette ordigni, di cui uno, caduto nel coro, non esploder\u00e0. Le navate laterali e le cappelle laterali sud sono distrutte, tranne quella di Sainte-Catherine i cui archi rampanti saranno i soli a reggere la navata centrale. Uno dei quattro pilastri della crociera, sostenenti la guglia, \u00e8 gravemente danneggiato; sar\u00e0 rapidamente rinforzato per impedire il crollo della guglia. Lo spostamento d'aria delle esplosioni fa saltare quasi tutte le vetrate. Nel successivo bombardamento della cosiddetta \"Semaine rouge\", portato a termine dall'aviazione statunitense tra il 30 maggio e il 5 giugno 1944, il 1\u00ba giugno la torre Saint-Romain s'incendia causando la caduta delle campane; le fiamme si propagano alla navata laterale nord fino alla \"Cour des Libraires\".\nI lavori di restauro sono diretti da Albert Chauvel, architetto capo per il monumenti storici, e la cattedrale \u00e8 riaperta al culto il 17 giugno 1956 in presenza del presidente Ren\u00e9 Coty.\nIl 26 dicembre 1999 la tempesta Lothar provoca la caduta di una delle quattro guglie minori della torre nolare che precipitando sul tetto del coro, sfondandolo, determina il danneggiamento degli stalli lignei all'interno. Seguono subito lavori di ripristino che continuano con una grande campagna di restauro terminata nel maggio del 2015.\nDescrizione.\nEsterno.\nLa cattedrale di Rouen domina tutta la citt\u00e0. Con la sua grande massa irta di torri e pinnacoli \u00e8 una delle pi\u00f9 belle chiese di Francia. \nLa sua architettura gotica tocca tutti gli stili concernenti il suo sviluppo, dal gotico primitivo a quello fiorito fino a quello fiammeggiante; in un lasso di tempo che va dal XIII al XVI secolo. Senza escludere la guglia in stile Neogotico della torre nolare.\nSar\u00e0 il massimo edificio, e prototipo, per tutte le chiese gotiche della regione.\nLe torri.\nLa cattedrale \u00e8 dotata di tre torri principali e di altre quattro, incompiute, che inquadrano le facciate laterali del transetto. Sulla facciata principale svettano due campanili, mentre dalla crociera si staglia la torre nolare.\nFacciata principale.\nLa facciata principale, occidentale, \u00e8 ritmata verticalmente in tre parti da quattro torrette terminanti in ricche guglie traforate. Nella zona inferiore si aprono i portali, i quali due laterali, pi\u00f9 antichi, si presentano in uno stile gotico primitivo, ancora di sapore romanico. Realizzati fra il 1170 e il 1180 risalgono all'epoca dell'erezione della torre di San Romano, e rappresentano le opere pi\u00f9 antiche della cattedrale, anche se i loro timpani vennero aggiunti nella prima met\u00e0 del XIII secolo. Il portale centrale \u00e8 l'ultimo elemento gotico aggiunto alla cattedrale. Dedicato alla Vergine, sostituisce quello precedente duecentesco dedicato a San Romano. Venne realizzato per rinforzare la facciata dopo l'erezione della Torre di Burro che ne scombussol\u00f2 la stabilit\u00e0.\nTutta la parte superiore della facciata, il rosone e le paraste gotiche traforate laterali con la moltitudine di statue venne realizzata fra il 1370 e il 1420. Questa tipologia di decorazione \u00e8 unica in Francia, ma assai comune in Inghilterra, da cui se ne deduce una certa influenza. La facciata \u00e8 coronata da una serie di ghimberghe gotiche-fiorite alternativamente piene e traforate, eseguite nel 1386-87 da Jean P\u00e9rier.\nFianchi e Transetto.\nI lati rivolti a nord e a sud sono ritmati dalla sequenza delle campate, aperte da quadrifore nella parte alta corrispondente al cleristorio e dalle grandi polifore delle cappelle laterali coronate da ghimberghe traforate. Scandiscono l'insieme i caratteristici archi rampanti, elemento tipico delle chiese gotiche, da cui sporgono i doccioni con \"gargouilles\". Tutta la visuale converge sulla torre nolare che domina, svettando dalla crociera, tutta la massa architettonica della cattedrale.\nNel lato settentrionale si apre chiostro, o \"Cour d'Albane\", duecentesco, incompiuto. Si eleverono solo l'ala orientale, sormontata da vaste sale, e una parte di quella meridionale. Il nome deriva da un collegio fondatovi nel XIII secolo dall'arcivescovo Pietro da Collemezzo, nominato nel 1244 cardinale vescovo suburbicario di Albano.\nI due prospetti dei bracci del transetto sono aperti ciascuno da un ricco portale ogivale a ghimberga sormontato da un grande rosone con timpano e ghimberga. Entrambi i fronti sono inquadrati da due agili pinnacoli e ancora da due torri gemelle, costruite nel XIII secolo, che dovevano reggere delle guglie in pietra mai realizzate.\nParte absidale.\nOltre il transetto meridionale, lungo il fianco del coro della cattedrale, in rue des Bonnetiers, s'innestano diversi edifici duecenteschi utilizzati dal Capitolo come \"Sacrestia dei Canonici\", \"Vestiario\" e \"Archivio\".\nAll'estremit\u00e0 della cattedrale sporge la \"Cappella della vergine\", dalle alte finestre ogivali coronate da ghimberghe e inquadrate da contrafforti sormontati da pinnacoli. Sulla punta di colmo del tetto si erge una statua dorata della \"Vergine\", realizzata nel 1541 da Nicolas Quesnel; mentre il colmo del tetto del coro accoglieva fino al XVIII secolo una statua equestre in piombo dorato di \"San Giorgio che uccide il Drago\".\nDietro la cattedrale si apre il Palazzo Arcivescovile, il quale giardino interno ingloba la parte absidale con la cappella assiale.\nInterno.\nLa cattedrale di Rouen ha pianta a croce latina divisa in tre navate, con transetto, crociera sormontata da tiburio, profondo coro a deambulatorio e cappella assiale.\nPiedicroce.\nIl piedicroce \u00e8 diviso in tre navate e dieci campate da possenti pilastri a fascio che reggono volte a crociera. L'alzato si sviluppa su quattro livelli: in basso le grandi arcate ogivali, che sono riproposte in versione ribassata nei sovrastanti matronei che, mai realizzati, si aprono direttamente sulle navate laterali. Il terzo livello, quello del triforio, presenta arcate ribassate che inquadrano una galleria di archetti trilobati; infine si apre il cleristorio, costituito dalle quadrifore realizzate nel 1370 in sostituzione delle precedenti trifore di cui ne resta una superstite nella prima campata nord.\nNel fronte interno delle navate laterali, fra un'arcata e l'atra, \u00e8 proposto un rivestimento di esili colonnine, contornati i pilastri, atte a reggere mensoloni per supportate le mai realizzate tribune. Creano, tuttavia, un notevole effetto di chiaro-scuri.\nTransetto.\nI bracci del transetto sono anch'essi divisi in tre navate voltate a crociera. Corre tutt'intorno alla base delle navate laterali uno zoccolo costituito da un banco continuo in pietra sormontato da una serie di arcature ogivali cieche su esili colonne. Le finestre hanno conservato la loro forma originale duecentesca.\nNella zona est di ciascun braccio si apre una cappella: quella del braccio sud, dedicata a san Romano, \u00e8 abbellita da vetrate, di epoca rinascimentale, mentre la cappella a nord, dedicata a santa Giovanna d'Arco, ospita vetrate di epoca moderna.\nCoro.\nIl coro, leggermente disassato verso nord, venne innalzato a partire dagli inizi del XIII secolo. Conta cinque campate e un'abside semicircolare composta da cinque spicchi. A differenza della navata centrale, il coro si alza su tre livelli, senza i matronei. Le arcate, ogivali, si presentano pi\u00f9 strette e acute e i pilastri a fascio sono sostituiti da colonne dai capitelli a fogliami e ornati con teste. Al di sopra corre il triforio composto da una galleria cieca di arcatelle ogivali su agili colonnine, poggiante su un cornicione ornato di trilobi. Il cleristorio \u00e8 aperto da grandi finestroni rifatti nel 1430 di sapore gotico-fiammeggiante.\nUno jub\u00e9 medievale chiudeva il coro a livello della crociera. Nel 1772 venne sostituito da uno barocco realizzato su progetto dell'architetto Mathieu Le Carpentier. Si componeva di un portico ionico sostenuto da sei colonne in marmo bianco che inquadrava anche due altari; era sormontato da un gruppo in piombo dorato di \"Cristo fra la Madonna e San Giovanni\". Anche questo tramezzo scomparve, smontato nel 1884, se ne conserva qualche elemento.\nL'altar maggiore, posto nell'abside, \u00e8 stato ricomposto con elementi provenienti da diversi altari cittadini. Infatti l'altar maggiore, realizzato nel 1890 da Sauvageot, a sua volta in sostituzione di quello settecentesco di Cartault, and\u00f2 distrutto dai bombardamenti del 1944. L'altare odierno si compone di una tavola in serpentino verde della Valle d'Aosta poggiante sui simboli dei quattro evangelisti in piombo dorato, scolpiti nel 1955 da Andr\u00e9 Bizette-Lindet e sormontato dal grande crocifisso in piombo dorato di Clodion. I due angeli in bronzo dorato vennero eseguiti da Philippe Caffieri nel 1766 per la chiesa di Chartreux. Ai piedi dei gradini \u00e8 un'iscrizione che indica il luogo di sepoltura del cuore di Carlo V di Francia.\nDavanti l'altar maggiore si trovano gli stalli lignei del coro dotati di misericordie scolpite illustranti \"Scene della Bibbia\" e soggetti profani. Vennero commissionati dall'arcivescovo d'Estouteville nel 1441 quando ordin\u00f2 la realizzazione di 96 scranni. I lavori durarono dal 1457 al 1471 sotto la direzione di Philippot Viard (1457-1468), poi di Pierre R\u00e9mond (1468-1471) con aiuti di maestranze fiamminghe e francesi. Con la Rivoluzione francese scomparvero tutti i dossali con baldacchini e il trono episcopale venne bruciato. Gli stalli vennero in seguito restaurati dallo scultore Deschamps. Ma la Tempesta Lothar del 1999 colp\u00ec una delle guglie minori in rame della torre nolare, e il suo crollo buc\u00f2 le volte del coro distruggendo otto seggi. Oggi, con gli stalli conservati dentro il Palazzo Arcivescovile, ne restano in tutto 66.\nDeambulatorio.\nIntorno al coro si trova il deambulatorio che, come il transetto, presenta l'alto zoccolo di arcature cieche di fronte alle quali sono poste alcune delle statue originali della facciata. Lungo il deambulatorio sono conservate, alle finestre, belle vetrate duecentesche. Facendo il giro da sud a nord si aprono tre cappelle radiali separate da una grande finestra: \"Cappella dei Santi Andrea e Bartolomeo\", chiusa da una bella parasta gotico-fiammeggiante in pietra traforata, leggermente incurvata, opera del 1479 eseguita da Guillaume Pontifs per volere dell'arcidiacono Philippe de La Rose; la \"Cappella della Vergine\" e \"Cappella dei Santi Pietro e Paolo\".\nNel deambulatorio trovano ancora posto le tombe di quattro duchi di Normandia, con belle statue giacenti marmoree:\nIl deambulatorio accoglie anche la tomba dell'arcivescovo Huges d'Amiens; l'effigie del vescovo giacente, risalente al XII secolo, \u00e8 la pi\u00f9 antica di questo genere in Francia.\nCappella della Vergine.\nLa \"Chapelle de la Vierge\", dedicata alla patrona della cattedrale, \u00e8 la maggiore delle tre cappelle radiali che si aprono nel deambulatorio. Questa sorge lungo l'asse centrale della chiesa, aprendosi dietro l'altra maggiore. Venne edificata in stile gotico fiorito da Jean Davi fra il 1305 e il 1311, per volere dell'arcivescovo Guillaume de Flavacourt. Si sviluppa su tre campate e termina in un'abside pentapartita. Tutte le pareti sono aperte da grandi polifore su cui sono poste vetrate istoriate del XIV e XV secolo. Quelle dell'abside raffiguravano la \"Nativit\u00e0\" e L' \"Incoronazione della Vergine\", ma disperse nel XIX secolo le attuali provengono dalla cittadina chiesa di San Vincenzo, andata distrutta nei bombardamenti del 1944. Le altre vetrate raffigurano \"Santi e Vescovi di Rouen\".\nIl sontuoso altare ligneo barocco venne scolpito tra il 1643 e il 1645 da Jean Racine e ospita la tela raffigurante \"L'Adoration des Bergers\" (L'Adorazione dei pastori), opera del pittore Philippe de Champaigne risalente al 1629.\nLa cappella ospita anche alcune tombe. Due particolarmente rilevanti, risalenti al XVI secolo, sono poste a sinistra e a destra dell'altare:\nOrgani a canne.\nOrgano maggiore.\nL'organo a canne della cattedrale, che ne sostituisce uno del 1683, \u00e8 stato costruito nel 1956 da Jacquot-Lavergne e inaugurato lo stesso anno da Marcel Dupr\u00e9. Lo strumento, che riutilizza la cassa di quello precedente, ha quattro tastiere di 61 note ciascuna ed una pedaliera di 32. La sua trasmissione \u00e8 mista.a:\nNei pressi del presbiterio, si trova un secondo organo a canne, costruito da Aristide Cavaill\u00e9-Coll nel 1896 e destinato originariamente all'abitazione di Marcel Dupr\u00e9. Lo strumento, a trasmissione meccanica, ha due tastiere di 56 note ciascuna e pedaliera di 30 note."}
{"id": "1406292", "revid": "339392", "url": "https://it.wikipedia.org/wiki?curid=1406292", "title": "H.P. Lovecraft's Dreams in the Witch-House (Masters of Horror episode)", "text": ""}
{"id": "1406294", "revid": "767487", "url": "https://it.wikipedia.org/wiki?curid=1406294", "title": "Abram (Romania)", "text": "Abram (in ungherese \"\u00c9r\u00e1br\u00e1ny\") \u00e8 un comune della Romania di 3.252 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di otto villaggi: Abram, Cohani, Dijir, Iteu, Iteul Nou, Margine, Satu-Barb\u0103, \u0218uiug.\nStoria.\nAppare nei documenti ufficiali la prima volta nel 1291 come Villa Abram, cambia pi\u00f9 volte nome (anche in ungherese quando faceva parte dell'impero austro-ungarico), fino alla denominazione attuale, assunta nel 1913.\nSociet\u00e0.\nEvoluzione demografica.\nAl censimento del 2002 risultano 3354 abitanti cos\u00ec suddivisi:\nDal punto di vista religioso, la maggioranza (79,8%) \u00e8 Ortodossa."}
{"id": "1406299", "revid": "1993636", "url": "https://it.wikipedia.org/wiki?curid=1406299", "title": "Bulgaria nella prima guerra mondiale", "text": "La storia della Bulgaria nella prima guerra mondiale riguarda il periodo del coinvolgimento del Regno di Bulgaria nel primo conflitto mondiale, e le conseguenze del conflitto sulla storia politica e sociale del paese durante la guerra e nel dopoguerra.\nCoinvolgimento e conflitto.\nIn seguito alle guerre balcaniche, l'opinione pubblica bulgara si schier\u00f2 contro la Russia e le potenze occidentali, non ravvisando un loro intervento in aiuto della Bulgaria. Il governo di Vasil Radoslavov alline\u00f2 la nazione con l'Impero tedesco e l'Austria-Ungheria, anche se ci\u00f2 significava diventare un alleato degli ottomani, i tradizionali nemici della Bulgaria. ll primo ministro ottenne maggiori risultati con la firma di un trattato segreto difensivo tra la Bulgaria e l'Impero ottomano nell'agosto 1914. In quel momento non c'era nessuna rivendicazione contro l'Impero ottomano mentre la Serbia, la Grecia e la Romania (alleate di Francia e Gran Bretagna) controllavano delle terre percepite ancora come bulgare.\nLa Bulgaria si tenne fuori dal conflitto durante il primo anno della prima guerra mondiale, mentre recuperava forze dalle guerre balcaniche. Ma quando la Germania promise di restaurare i confini del trattato di Santo Stefano, la Bulgaria, che possedeva l'esercito pi\u00f9 grande dei Balcani, dichiar\u00f2 guerra alla Serbia nell'ottobre 1915, si apriva cos\u00ec il Fronte macedone. La Gran Bretagna, la Francia e l'Italia dichiararono quindi guerra alla Bulgaria. Alleata della Germania, dell'Austria-Ungheria e dell'Impero ottomano, la Bulgaria ebbe la meglio sulla Serbia e la Romania, occupando la maggior parte della Macedonia (prendendo Skopje in ottobre), avanzando nella Macedonia greca e sottraendo la Dobrugia alla Romania nel settembre del 1916.\nMa la guerra divenne presto impopolare tra la maggior parte dei bulgari, che soffrivano grandi ristrettezze economiche ed inoltre non gradivano combattere altri cristiani ortodossi ed essere alleati degli ottomani musulmani. Il leader del Partito Agrario, Aleksand\u0103r Stambolijski, venne imprigionato per la sua opposizione alla guerra. La rivoluzione russa del febbraio del 1917 ebbe un grande effetto in Bulgaria, diffondendo sentimenti antibellici e antimonarchici tra le truppe e nelle citt\u00e0. A giugno il governo di Radoslavov si dimise. Si ebbero molti ammutinamenti nell'esercito, Stambolijski venne rilasciato e venne proclamata una repubblica.\nLa Bulgaria entra in guerra.\nIl 6 settembre 1915, il Regno di Bulgaria formalizz\u00f2 la sua affiliazioni agli Imperi centrali firmando tre separate intese di natura politica e militare:\nIl dopoguerra.\nNel settembre 1918 i serbi, i britannici, i francesi, i greci e gli italiani ruppero il fronte macedone (Offensiva del Vardar) e lo zar Ferdinando si trov\u00f2 costretto a intavolare le trattative di pace. Stambolijski favor\u00ec le riforme democratiche, ma non una rivoluzione. Per sopire le attivit\u00e0 rivoluzionarie, persuase Ferdinando ad abdicare in favore del figlio Boris III. I rivoluzionari vennero arrestati e l'esercito and\u00f2 allo sbando. Con il trattato di Neuilly (novembre 1919), la Bulgaria perse la sua costa egea a favore della Grecia e quasi tutto il suo territorio in Macedonia a favore del nuovo stato, il Regno dei Serbi, dei Croati e degli Sloveni, in seguito Jugoslavia, e dovette rendere la Dobrugia meridionale ai rumeni. Le elezioni del marzo 1920 videro la vittoria su larga scala del Partito Agrario, e Stambolijski form\u00f2 il primo governo eletto democraticamente.\nStambolijski si trov\u00f2 ad affrontare enormi problemi sociali in quello che era ancora un povero paese abitato soprattutto da piccoli proprietari terrieri. La nazione doveva pagare le riparazioni di guerra alla Jugoslavia ed alla Romania, e affrontare anche il problema dei rifugiati, dato che i macedoni pro-bulgari avevano dovuto abbandonare la Macedonia jugoslava. Stambolijski non fu capace di attuare tutte le riforme necessarie, a causa dell'opposizione dello zar, dei proprietari terrieri e degli ufficiali dell'esercito, ancora influente nonostante la sconfitta. Un altro nemico era l'Organizzazione Rivoluzionaria Interna Macedone (VMRO), che istigava una guerra per riportare la Macedonia sotto l'autorit\u00e0 bulgara. Avendo di fronte a s\u00e9 questa schiera di nemici, Stambolijski si alle\u00f2 col partito comunista bulgaro e apr\u00ec le relazioni diplomatiche con l'Unione Sovietica.\nNel marzo 1923 Stambolijski firm\u00f2 un accordo con la Jugoslavia, in cui riconosceva i nuovi confini e acconsentiva alla soppressione del VMRO. Ci\u00f2 port\u00f2 ad una reazione nazionalistica ed il 9 giugno ci fu un colpo di Stato, nel quale Stambolijkski venne assassinato (decapitato). Prese il potere un governo di destra sotto Aleksand\u0103r Cankov, supportato dallo zar, dall'esercito e dal VMRO, e cominci\u00f2 la persecuzione degli agrari e dei comunisti. Il leader comunista Georgi Dimitrov scapp\u00f2 nell'Unione Sovietica. Nel 1925 ci fu una repressione selvaggia dopo il secondo tentato attentato alla vita dello zar nell'attentato di Sveta Nedelja (il primo attentato avvenne al passo montano di Arabakonak). Ma nel 1926 lo zar persuase Cankov a dimettersi e prese il potere un nuovo governo pi\u00f9 moderato sotto Andrej Ljap\u010dev. Venne proclamata un'amnistia, anche se i comunisti rimasero fuorilegge. Gli agrari si riorganizzarono e vinsero le elezioni del 1931 sotto la guida di Nikola Mu\u0161anov.\nNon appena si raggiunse la stabilit\u00e0 politica, gli effetti della Grande depressione colpirono la Bulgaria e le tensioni sociali si riaprirono. Nel maggio 1934 ci fu un altro colpo di Stato, il partito agrario venne soppresso di nuovo e venne istituito un regime autoritario guidato da Kimon Georgiev, con il supporto dello zar Boris. Nell'aprile del 1935 Boris stesso prese il potere, governando per mano di un primo ministro fantoccio, Georgi Kjoseivanov (1935-40) e Bogdan Filov (1940-43). Il regime zarista mise al bando tutti i partiti dell'opposizione e port\u00f2 la Bulgaria ad allearsi con la Germania nazista e l'Italia fascista. Anche se la firma dell'intesa balcanica, aveva risanato le relazioni con la Jugoslavia e la Grecia, le questioni territoriali continuavano a ribollire."}
{"id": "1406300", "revid": "339392", "url": "https://it.wikipedia.org/wiki?curid=1406300", "title": "Natalia Linichuk", "text": ""}
{"id": "1406306", "revid": "1543377", "url": "https://it.wikipedia.org/wiki?curid=1406306", "title": "Federazione calcistica dell'Ucraina", "text": "La Federazione calcistica dell'Ucraina in ucraino \u0423\u043a\u0440\u0430\u0457\u043d\u0441\u044c\u043a\u0430 \u0430\u0441\u043e\u0446\u0456\u0430\u0446\u0456\u044f \u0444\u0443\u0442\u0431\u043e\u043b\u0443, in inglese Ukrainian Assotiation of Football, acronimo UAF (fino al 2019 conosciuta come Federazione calcistica dell'Ucraina (FFU)), \u00e8 l'ente che governa il calcio in Ucraina.\nFondata nel 1991, ha sede nella capitale Kiev e controlla il campionato nazionale, la coppa nazionale e la Nazionale del paese."}
{"id": "1406307", "revid": "4711", "url": "https://it.wikipedia.org/wiki?curid=1406307", "title": "Federazione calcistica ucraina", "text": ""}
{"id": "1406313", "revid": "339392", "url": "https://it.wikipedia.org/wiki?curid=1406313", "title": "Natalja Linitschuk", "text": ""}
{"id": "1406315", "revid": "3115", "url": "https://it.wikipedia.org/wiki?curid=1406315", "title": "Derek Gardner", "text": "Il suo lavoro in Formula 1.\nL'arrivo di Derek Gardner in Formula 1 risale al 1969, quando venne chiamato a progettare sistemi di guida per la Matra. Nel 1970, l'incontro con Ken Tyrrell diede una svolta alla sua carriera: venne infatti scelto come progettista per la scuderia Tyrrell. La prima vettura fu costruita nel suo garage ed esord\u00ec nel Gran Premio del Canada 1970. Si trattava di una macchina veloce (infatti Jackie Stewart conquist\u00f2 la pole), ma non molto affidabile. Infatti al trentaquattresimo giro si ruppe l'asse. Fu comunque la base per lo sviluppo della Tyrrell 003, vincitrice del campionato 1971. Fino al 1977 fu il progettista di tutte le Tyrrell.\nGardner \u00e8 noto anche per l'avveniristico progetto della Tyrrell P34 a sei ruote, ma nel 1977 deluso per l'abbandono del progetto lasci\u00f2 la scuderia inglese e la Formula 1, per andare a lavorare alla Borg-Warner, azienda produttrice di trasmissioni.\n\u00c8 scomparso nel 2011 all'et\u00e0 di 79 anni."}
{"id": "1406320", "revid": "135224", "url": "https://it.wikipedia.org/wiki?curid=1406320", "title": "Proteina integrale", "text": "Le proteine transmembrana o integrali di membrana sono una tipologia di proteine di membrana. Queste attraversano il doppio strato lipidico affacciandosi con le estremit\u00e0 dalle due facce della membrana; inoltre non possono essere rilasciate con procedimenti di estrazione, in quanto trattenute da un legame particolarmente forte.\nIn genere, le proteine di membrana non si estendono nell'interno idrofobico del doppio strato lipidico e sono invece attaccate ad una delle facce della membrana da interazioni non covalenti con altre proteine di membrana. Molte proteine di questo tipo possono essere rilasciate dalla membrana con procedimenti di estrazioni, come esposizioni a soluzioni a forza ionica molto alta o molto bassa o a pH estremo, che interferiscono con le interazioni proteina-proteina, ma lasciano intatto il doppio strato lipidico; queste proteine sono dette \"proteine periferiche di membrana\".\nIl modo in cui una proteina di membrana si associa con il doppio strato lipidico, riflette la funzione della proteina. Soltanto le proteine transmembrana possono funzionare su entrambi i lati del doppio strato lipidico o trasportare molecole attraverso di essa.\nL'alterazione genetica nella sintesi di queste particolari proteine pu\u00f2 determinare una serie di patologie ereditarie del metabolismo, che sono classificate tra l'eterogeneo gruppo delle malattie da accumulo lisosomiale."}
{"id": "1406325", "revid": "599013", "url": "https://it.wikipedia.org/wiki?curid=1406325", "title": "Bob Meusel", "text": "Ha giocato per dieci stagioni consecutive, dal 1920 al 1929, con i New York Yankees e concluse la sua carriera nel 1930 con i Cincinnati Reds della National League. \u00c8 anche conosciuto per essere stato uno dei membri della \"Murderers' Row\" (Striscia degli assassini), formazione storica dei New York Yankees della fine degli anni venti, che stabil\u00ec numerosi record. \nSuo fratello maggiore Emil \"Irish\" Meusel gioc\u00f2 nella MLB prima e durante la carriera di Bob, ottenendo risultati analoghi.\nCarriera.\nMajor League Baseball.\nBob Meusel frequent\u00f2 la Manual Arts High School di Los Angeles, citt\u00e0 in cui i genitori si trasferirono quando egli era bambino.\nMeusel firm\u00f2 con i New York Yankees il 20 agosto 1919 e debutt\u00f2 il 14 aprile 1920, allo Shibe Park di Philadelphia contro i Philadelphia Athletics. Chiuse la stagione d'esordio con una media battuta di .328, con 11 Home Run e 83 RBI in 119 partite giocate. Durante la stagione si altern\u00f2 come esterno e terza base, ruolo quest'ultimo che ricopr\u00ec anche per una parte minore della stagione 1925.\nNel 1922 Meusel, Bill Piercy e Babe Ruth firmarono per una serie di esibizioni in alcune cittadine. Questo era all'epoca una violazione delle regole, e Meusel e Ruth che furono avvertiti gi\u00e0 avvertiti in precedenza, vennero puniti dal commissario Kenesaw Mountain Landis, con una sospensione per le prime cinque settimane della stagione 1922 e con la cessione del loro onorario delle World Series pari a 3.362 dollari a persona, pari a circa 51.000 dollari odierni.\nNel 1923 con Yankees, Bob Meusel vinse le prime World Series nella sua carriera che fu anche la prima in assoluto degli Yankees. Nella squadra avversaria, i New York Giants, militava il fratello maggiore Irish Meusel, con cui si scontr\u00f2 anche nelle precedenti due edizione delle World Series, perse dagli Yankees.\nIl 15 febbraio 1924, prima dell'inizio della stagione, Meusel venne coinvolto in un incidente stradale mentre era a bordo dell'automobile guidata dall'amico e collega Tony Boeckel, interbase dei Boston Braves. L'auto si ribalt\u00f2 provocando la morte di Boeckel, che mor\u00ec il giorno dopo, mentre Meusel ne usc\u00ec illeso. L'incidente avvenne a San Diego.\nNel 1925, Meusel termin\u00f2 la stagione come capoclassifica dell'American League in fuoricampo e punti battuti a casa.\nNel 1927 e 1928, Meusel e gli Yankees vinsero le loro seconde e terze World Series.\nIl 17 ottobre 1929, gli Yankees scambiarono Meusel con i Cincinnati Reds in cambio di una somma in denaro. Gioc\u00f2 con Reds per l'intera stagione (come esterno sinistro e esterno centro) e al suo termine venne svincolato.\nMinor League e ritiro.\nGioc\u00f2 la stagione 1931 con i Minneapolis Millers nella American Association della Doppia-A (all'epoca la classe pi\u00f9 elevata della MiLB) e la stagione 1932 con gli Hollywood Stars della Pacific Coast League, sempre nella Doppia-A. Si ritir\u00f2 al termine della stagione.\nDopo il ritiro.\nDopo il ritiro dal baseball agonistico, Meusel lavor\u00f2 come guardia di sicurezza in una base della marina militare per 15 anni. Nel 1942 e nel 1948 partecip\u00f2 ai film \"L'idolo delle folle\" e \"L'ultima sfida\", interpretando in entrambe le occasioni se stesso in un cameo. Apparve anche nel commedia muta del 1928, \"a rotta di collo\" in una scena di repertorio.\nVisse a Downey in California fino a poco prima della morte, avvenuta il 28 novembre 1977 a Bellflower, all'et\u00e0 di 81 anni."}
{"id": "1406333", "revid": "174925", "url": "https://it.wikipedia.org/wiki?curid=1406333", "title": "Jeoroboam", "text": ""}
{"id": "1406337", "revid": "466539", "url": "https://it.wikipedia.org/wiki?curid=1406337", "title": "Piastra di Petri", "text": "La piastra o capsula di Petri (spesso definita semplicemente Petri) \u00e8 un recipiente piatto di vetro o plastica, solitamente di forma cilindrica; \u00e8 un importante strumento di lavoro in molti campi della biologia, per la crescita di colture cellulari e perch\u00e9 permette di osservare a occhio nudo colonie batteriche. Essa prende il nome dal batteriologo Julius Richard Petri, assistente di Robert Koch, che la invent\u00f2 nel 1877. Le piastre pi\u00f9 utilizzate hanno un diametro tra i 50 e i 100 mm e un'altezza di 15\u00a0mm.\nUtilizzo.\nLa piastra di Petri \u00e8 il pi\u00f9 diffuso contenitore per terreni di coltura solidi e semisolidi. La piastra, precedentemente sterilizzata, viene riempita da terreno di coltura e agar agar liquido. Grazie all'agar il terreno, raffreddandosi, solidifica e assume la forma cilindrica del recipiente. Su di esso possono poi essere coltivate colonie cellulari con diverse tecniche. Altri usi delle piastre di Petri non coinvolgono l'agar, per esempio le colture cellulari. Oltre che essere utili per fare piatti con agar, le piastre di Petri vuote possono essere utilizzate per osservare la germinazione di piante o il comportamento di batteri oppure, nella pratica giornaliera di laboratorio, possono funzionare anche come portacampioni.\nLa piastra \u00e8 provvista di un coperchio che permette il passaggio di aria, necessaria nella maggior parte dei casi per la crescita batterica, e impedisce il passaggio di altri microorganismi che potrebbero contaminare il terreno. Subito dopo l'inserimento del terreno bollente, si pu\u00f2 isolare la capsula rivestendo la porzione laterale con della pellicola detta parafilm. Le capsule con il terreno che sta solidificando vengono poi conservate a bassa temperatura, solitamente in frigorifero, e rovesciate: il rovesciamento \u00e8 importante perch\u00e9 impedisce che la \"condensa\", che si forma dal vapore del terreno in raffreddamento, si aggreghi in goccioline che potrebbero cadere sul terreno alterandolo o alterando eventuali colonie fatte crescere su di esso.\nAlcuni modelli di piastre possiedono un anello alla base o sul coperchio. Questo anello permette di incastrarle fra loro, impedendo lo scivolamento quando vengono impilate le une sulle altre. Piatti multipli possono essere uniti in un contenitore di plastica per creare quello che viene chiamato \"multi-well plate\". Le capsule in vetro, dopo essere state svuotate, possono essere riutilizzate in seguito a sterilizzazione (per esempio, riscaldamento a 160\u00a0\u00b0C per un'ora); quelle in plastica, al contrario, devono essere smaltite come rifiuti speciali dopo un singolo utilizzo."}
{"id": "1406349", "revid": "115307600", "url": "https://it.wikipedia.org/wiki?curid=1406349", "title": "Parco Trentani", "text": "Il Parco Trentani \u00e8 una riserva regionale, situata al chilometro 21 della Nomentana, in provincia di Roma. Fa parte della Riserva Naturale di Nomentum, questa suddivisione si trova tra Mentana e Fonte Nuova ed \u00e8 composto da colline alternati a valloni a profonda scarpata, alcuni dei quali sono percorsi da limitati corsi d'acqua affluenti, diretti o indiretti del Tevere (la Nomentana si trova sulla sinclinale che funge da spartiacque fra il Tevere e l'Aniene).\nDescrizione.\nSono stati effettuati degli scavi che hanno portato alla luce reperti del IV a.C. riconducibili al centro latino-sabino di Nomentum (l'odierna Casali), tra cui ville rustiche di epoca romana raggiungibili da traverse della Nomentana (ma erano collegate anche con Vallericca, zona di Monterotondo), ville site perlopi\u00f9 nel fosso eponimo del parco e nella collina SE (Villa delle Pianelle). Sono presenti anche tracce di occupazione che datano del Bronzo antico (2300 a.C.).\nDavanti all'ingresso principale vi sono una casa (forse del custode del parco) ed un ex mattatoio, sorto verosimilmente su dei ruderi di una basilica sorta a sua volta su delle tombe riconducibili a Primo e Feliciano, martirizzati nell'epoca di Diocleziano e Massimiano. In epoca posteriore i corpi furono traslati a Roma. La flora e la fauna sono le medesime della Riserva Naturale di Nomentum."}
{"id": "1406353", "revid": "729019", "url": "https://it.wikipedia.org/wiki?curid=1406353", "title": "Compagnia di intervento operativo", "text": "Le compagnie di intervento operativo dell'Arma dei carabinieri, meglio note con l'acronimo di \"CIO\" sono compagnie formate in alcuni battaglioni dei carabinieri al fine di disporre di adeguati contingenti di rinforzo per consentire ai comandi territoriali di attuare servizi di controllo straordinario del territorio, al fine di risolvere criticit\u00e0 emergenti della situazione dell'ordine e della sicurezza pubblica in specifiche aree del territorio nazionale, di volta in volta individuate. Le Compagnie d'intervento operativo, per il periodo delle operazioni e per il compito attribuito, sono collocate alle dipendenze del comandante della legione carabinieri competente sulle aree d'intervento.\nDislocazione delle sedi CIO.\nLe CIO, istituite formalmente dal 1\u00ba novembre 2000, sono operative presso i seguenti battaglioni o reggimenti della 1\u00aa Brigata Mobile:\nPossibili configurazioni.\nLe Compagnie d'Intervento Operativo, unitamente ad Aliquote di Personale del 1\u00ba Reggimento Carabinieri Paracadutisti \"Tuscania\", dello Squadrone Cacciatori, del 7\u00ba e 13\u00ba Reggimento, formano una Unit\u00e0 di rinforzo con configurazione e composizione differenziata in ragione delle caratteristiche prevalenti dell'area d'impiego (urbane, extraurbane, rurali), che costituisce una sorta di pacchetto di forza impiegabile per dati periodi di tempo e previo minimo preavviso (24-48 ore).\nFunzioni e capacit\u00e0 operative.\nLe CIO possono intervenire, nel numero di volta in volta ritenuto necessario, per lo svolgimento dell'operazione di controllo straordinario del territorio, a supporto dei reparti stanziali di una o pi\u00f9 province al fine di prevenire, attraverso una pi\u00f9 intensa e visibile attivit\u00e0 di controllo del territorio, la \"recrudescenza di specifici fenomeni criminosi\" quali:\noppure il \"verificarsi di episodi delittuosi di particolare gravit\u00e0\" quali:\nAddestramento.\nIl personale CIO \u00e8 interamente costituito da militari selezionati attraverso un addestramento svolto presso la Scuola marescialli di Velletri, improntato alla difesa personale e alle tecniche di disarmo, al tiro operativo e di emergenza, nonch\u00e9 alle tecniche antisommossa.\nEquipaggiamento.\nOltre all'armamento individuale e di reparto in dotazione alle normali unit\u00e0, le squadre CIO sono equipaggiate anche con:\nEssendo integrate in battaglioni (che svolgono principalmente operazioni di ) le CIO dispongono \u2014 all'occorrenza \u2014 anche dell'equipaggiamento tipico delle unit\u00e0 antisommossa: bastone retrattile \"Tonfa\" (sfollagente) e casco da O.P.\nCome veicoli le CIO dispongono di mezzi specificatamente modificati per l'impiego da ordine pubblico (O.P.), ovvero con griglie mobili capaci di proteggere i vetri e griglie fisse per fari e lampeggianti; tra di essi le CIO usano i Land Rover Discovery fin dalla seconda versione, gli Iveco C-17 e C-18 e gli RG-12, sempre della Iveco.\nInfine, poich\u00e9 le CIO sono utilizzate anche per formare posti di controllo e di blocco, nonch\u00e9 come rafforzamento alle unit\u00e0 territoriali in particolari occasioni diverse dall'O.P., le Compagnie usano anche veicoli non antisommossa, come le Fiat Stilo - in dismissione - le Renault Clio IV e le Alfa Romeo Giulietta in versione 1.6 da 120 CV.\nUniforme del personale CIO.\nLe squadre CIO non utilizzano le normali uniformi in uso all'Arma territoriale ma adoperano una particolare uniforme operativa identica per foggia e colore (blu scuro) a quella dei battaglioni.\nSi tratta di una tuta ignifuga. Il copricapo usato \u00e8 il basco blu con la fiamma argentea dei carabinieri."}
{"id": "1406367", "revid": "124808", "url": "https://it.wikipedia.org/wiki?curid=1406367", "title": "Panico sulla montagna", "text": ""}
{"id": "1406368", "revid": "300067", "url": "https://it.wikipedia.org/wiki?curid=1406368", "title": "Campionato europeo maschile di pallacanestro 1955", "text": "Il 9\u00ba Campionato Europeo Maschile di Pallacanestro FIBA (noto anche come FIBA EuroBasket 1955) si \u00e8 tenuto dal 7 al 19 giugno 1955 a Budapest in Ungheria.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano diciotto nazionali divise in quattro gruppi: due da quattro e due da cinque squadre.\nPrima fase.\nLa vincente di ogni gara si aggiudica due punti, la perdente uno. Le prime due di ogni gruppo accedono fase finale, le rimanenti giocheranno per le posizioni dalla nona alla diciottesima.\nGironi 9\u00b0 18\u00ba posto.\nLe squadre non classificatesi per la fase finale, vengono divise in due gironi da cinque squadre, le prime due di ogni girone si affrontano in un torneo ad eliminazione diretta per le posizioni dalla nona alla dodicesima, la terza e la quarta di ogni girone si affrontano con la stessa formula per le posizioni dalla tredicesima alla sedicesima, le quinte classificate disputano la finale per il diciassettesimo posto.\nFase finale.\nLe otto squadre qualificate alla fase finale si affrontano in un girone unico con partite di sola andata. La vittoria vale due punti, la sconfitta uno."}
{"id": "1406371", "revid": "174925", "url": "https://it.wikipedia.org/wiki?curid=1406371", "title": "Idrofobe", "text": ""}
{"id": "1406374", "revid": "126238", "url": "https://it.wikipedia.org/wiki?curid=1406374", "title": "Freehand technique", "text": ""}
{"id": "1406375", "revid": "767487", "url": "https://it.wikipedia.org/wiki?curid=1406375", "title": "Danza degli spiriti", "text": "La danza degli spiriti fu un culto sincretico a cui aderirono una buona parte degli indiani d'america attorno al 1890. Il profeta di questo culto fu Wovoca, un indiano Paiute che mescol\u00f2 la spiritualit\u00e0 originaria con elementi di cristianesimo. Il culto ruotava attorno a una promessa di restituzione delle terre americane agli abitatori originari."}
{"id": "1406395", "revid": "6923", "url": "https://it.wikipedia.org/wiki?curid=1406395", "title": "COINTELPRO", "text": "COINTELPRO (acronimo di Counter Intelligence Program) era un programma di infiltrazione e controspionaggio interno dell'FBI, in parte illegale, attivo formalmente tra il 1956 e il 1971. Il programma prevedeva azioni di sorveglianza, infiltrazione, discredito e smantellamento nei confronti di organizzazioni politiche attive negli Stati Uniti.\nGli archivi dell'FBI confermano che obiettivi del programma erano sia gruppi che singole persone considerate \"sovversive\", tra i quali organizzazioni femministe, il Partito Comunista degli Stati Uniti d'America, gli oppositori alla guerra del Vietnam, attivisti dei movimenti per i diritti civili e del \"Black power\" (come per esempio Martin Luther King Jr., la Nation of Islam e il Black Panther Party), gruppi ambientalisti e animalisti, l'American Indian Movement (AIM) e altri movimenti indipendentisti (come il movimento portoricano degli Young Lords) e tutta una serie di organizzazioni facenti capo in genere alla New Left. Nel 1964 nel programma venne incluso anche il Ku Klux Klan.\nStoria.\nL'FBI ha sempre svolto operazioni segrete contro gruppi politici interni fin dalla sua fondazione; le operazioni nell'ambito del COINTELPRO si svolsero ufficialmente tra il 1956 e il 1971. Il programma COINTELPRO inizi\u00f2 nell'agosto 1956 su iniziativa di J. Edgar Hoover con un obiettivo mirato a \"incrementare la faziosit\u00e0, provocare rotture e ottenere defezioni\" all'interno del Partito Comunista degli Stati Uniti (CPUSA). Le tattiche prevedevano il ricorso a telefonate anonime, ispezioni da parte dell'Internal Revenue Service (IRS) e la creazione di documenti per dividere dall'interno il partito. Un \"memorandum\" di Hoover dell'ottobre 1956 incluse nel COINTELPRO anche la sorveglianza dei leader afro-americani, peraltro gi\u00e0 attiva, usando come giustificazione presunte infiltrazioni comuniste. Nello stesso anno, Hoover scrisse una lettera aperta in cui denunciava T.R.M. Howard, chirurgo e facoltoso imprenditore del Mississippi leader per i diritti civili che aveva criticato l'inerzia dell'FBI nelle indagini sui recenti omicidi di George W. Lee, Emmett Till e altri cittadini afroamericani negli stati del Sud. Quando nel 1957 venne fondata la Southern Christian Leadership Conference, l'FBI inizi\u00f2 quasi immediatamente a sorvegliarne le attivit\u00e0 ponendo particolare attenzione a Bayard Rustin, a Stanley Levison e infine a Martin Luther King Jr.\nDopo la marcia su Washington per il lavoro e la libert\u00e0 del 1963, Hoover evidenzi\u00f2 proprio King tra gli obiettivi principali del COINTELPRO. Su pressioni di Hoover, William C. Sullivan, capo del COINTELPRO, scrisse:\nPoco dopo, l'FBI inizi\u00f2 a piazzare in modo sistematico microfoni spia nell'abitazione e nelle stanze di albergo dove soggiornava King, in consapevolezza della sua crescente statura come leader principale del movimento per i diritti civili.\nA met\u00e0 degli anni sessanta, King cominci\u00f2 a criticare pubblicamente l'FBI per l'attenzione insufficiente nei confronti dell'impiego del terrorismo da parte dei suprematisti bianchi. Hoover replic\u00f2 definendo pubblicamente King come un \"il pi\u00f9 famigerato bugiardo degli Stati Uniti\". Il giornalista del \"Washington Post\" Carl Rowan nel 1991 afferm\u00f2 nelle sue memorie che l'FBI invi\u00f2 almeno una lettera anonima a King per indurlo a suicidarsi. Anche lo storico Taylor Branch documenta un anonimo \"pacco suicidio\" spedito dall'FBI il 21 novembre 1964, contenente registrazioni audio ottenute intercettando il telefono di King e dai microfoni spia posizionati nelle stanze dell'albergo nei due anni precedenti e creato due giorni dopo l'annuncio del Premio Nobel per la pace a Martin Luther King. Il nastro, realizzato dal tecnico audio John Matter documentava una serie di indiscrezioni a sfondo sessuale unite a una lettera che recitava \"C'\u00e8 un'unica via di uscita per te. Faresti meglio a imboccarla prima che venga rivelato alla nazione quanto sei schifoso, anormale e fraudolento\". In seguito venne fatto sapere a King che il nastro sarebbe stato consegnato ai mezzi di comunicazione se non avesse provveduto a suicidarsi prima di accettare il premio Nobel. Al rifiuto di King, il Direttore Associato dell'FBI Cartha D. DeLoach avvi\u00f2 una campagna mediatica distribuendo le registrazioni a diversi organi di informazione, tra cui \"Newsweek\" e \"Newsday\", e ancora nel 1969 \"gli sforzi [dell'FBI] per 'presentare negativamente' Martin Luther King Jr. non erano diminuiti nonostante fosse morto gi\u00e0 da un anno. [L'FBI] forn\u00ec argomenti agli oppositori per attaccare il ricordo di King e (...) tent\u00f2 di bloccare ogni sforzo di onorare il leader assassinato.\"\nNello stesso periodo il programma prese di mira anche Malcolm X. Sebbene un portavoce dell'FBI abbia negato qualsiasi coinvolgimento \"diretto\" nell'assassinio di Malcolm X nel 1965, \u00e8 documentato che il Bureau si diede da fare per \"allargare il solco\" tra Malcolm X ed Elijah Muhammad tramite infiltrazioni e la \"diffusione di dibattiti acrimoniosi all'interno dell'organizzazione\", l'invenzione di voci e dicerie e altre tattiche mirate a inasprire le dispute interne che portarono alla fine all'omicidio di Malcolm X. L'FBI si era pesantemente infiltrato nell'Organization of Afro-American Unity di Malcolm X durante i suoi ultimi mesi di vita. Secondo la biografia \"Malcolm X: A Life of Reinvention\" di Manning Marable, vincitrice di un premio Pulitzer, la maggior parte degli uomini che progettarono l'uccisione di Malcolm X non vennero mai catturati e l'effettiva portata del coinvolgimento dell'FBI nella sua morte non \u00e8 nota.\nA fronte dei disordini urbani del luglio-agosto 1967, l'FBI diede vita all'operazione \"COINTELPRO-BLACK HATE\", focalizzata su Martin Luther King e sulla Southern Christian Leadership Conference nonch\u00e9 sullo Student Nonviolent Coordinating Committee (SNCC), il Revolutionary Action Movement (RAM), i Deacons for Defense and Justice, il Congress of Racial Equality (CORE) e la Nation of Islam. BLACK HATE organizz\u00f2 il Ghetto Informant Program e diede mandato a 23 uffici dell'FBI di \"distruggere, sviare, screditare o altrimenti neutralizzare le attivit\u00e0 delle organizzazioni nere di odio nazionalista\".\nUn memorandum del marzo 1968 stabiliva che lo scopo del programma era \"impedire la coalizione tra i gruppi nazionalisti neri militanti\" e \"l'avvento di un 'Messia' in grado di unificare (...) il movimento nazionalista nero\", \"identificare i possibili soggetti pericolosi e neutralizzarli prima che possano esercitare il loro potenziale di violenza [contro le autorit\u00e0]\", \"impedire ai gruppi nazionalisti neri militanti e ai loro leader di guadagnare rispettabilit\u00e0, gettando discredito su di essi (...) agli occhi sia della parte responsabile della comunit\u00e0 che dei progressisti simpatizzanti per loro\" e \"impedire nel lungo periodo la crescita delle organizzazioni nere militanti, specialmente tra i giovani\". A Martin Luther King veniva attribuito il potenziale per diventare il \"messia\" se avesse rinunciato alla non-violenza e alla politica di integrazione, mentre a Stokely Carmichael veniva riconosciuto \"il carisma necessario per essere una minaccia concreta in questo senso\" venendo ritratto come una persona che aveva abbracciato una visione molto pi\u00f9 militante del \"black power\". L'FBI, pur essendo particolarmente concentrato sui leader e sugli organizzatori, non limit\u00f2 il suo ambito solo a questo livello: anche singoli individui come gli autori di articoli erano elencati tra i destinatari dell'operazione.\nQuesto programma coincideva con un pi\u00f9 vasto sforzo federale per preparare risposte militari in caso di guerriglia urbana ed ebbe quindi inizio una collaborazione crescente tra FBI, CIA, National Security Agency (NSA) e il Dipartimento della difesa. Nel 1967 la CIA avvi\u00f2 il proprio progetto di spionaggio interno denominato \"Operazione Chaos\". Un obiettivo speciale era la \"Poor People's Campaign\", un tentativo organizzato a livello nazionale da Martin Luther King a dalla Southern Christian Leadership Conference per occupare pacificamente la capitale Washington. L'FBI sorvegli\u00f2 e tent\u00f2 di far fallire la campagna a livello nazionale, ricorrendo al contempo a livello locale a tattiche di tipo diffamatorio per indebolire il sostegno alla marcia. Anche le Pantere Nere erano tra gli obiettivi; in questo caso l'FBI oper\u00f2 per distruggere il movimento dal suo interno.\nNel complesso, COINTELPRO indirizz\u00f2 tentativi di sabotaggio e di smembramento del Partito Socialista dei Lavoratori (1961), del Ku Klux Klan (1964), della Nation of Islam, delle Pantere Nere (1967) e dell'intero movimento politico-sociale della New Left, che comprendeva gruppi pacifisti e religiosi e varie comunit\u00e0 (1968). Un'indagine successiva condotta dalla Commissione Church del Senato stabil\u00ec che \"il progetto COINTELPRO ebbe inizio nel 1956, in parte per la frustrazione nei confronti delle sentenze della Corte Suprema che limitavano i poteri governativi nel procedere apertamente contro i gruppi dissidenti\" Commissioni ufficiali del Congresso e diverse sentenze giudiziarie hanno concluso che le operazioni di COINTELPRO contro i gruppi socialisti e comunisti hanno superato i limiti statutari delle attivit\u00e0 dell'FBI e violato le garanzie costituzionali di libert\u00e0 di espressione e di libert\u00e0 di associazione.\nLa rivelazione del programma all'opinione pubblica.\nL'operato del COINTELPRO rimase segreto fino al 1971, quando un'incursione di un gruppo autoproclamatosi \"Citizens Committee to Investigate the FBI\" (\"Comitato di cittadini per investigare sull'FBI\") in un ufficio dell'FBI stessa fece s\u00ec che numerosi documenti riservati arrivassero agli organi di stampa. L'incontro di pugilato del marzo 1971 tra Muhammad Ali e Joe Frazier, noto come \"Fight of the Century\", forn\u00ec la copertura necessaria al gruppo per portare a termine la loro operazione; lo stesso Muhammad Ali era tenuto sotto sorveglianza dal COINTELPRO per i suoi legami con la Nation of Islam e il movimento pacifista. Inizialmente molti organi giornalistici rifiutarono di pubblicare tali informazioni. Prima della fine dell'anno, Hoover dichiar\u00f2 la fine del COINTELPRO come organizzazione centralizzata, stabilendo che successive azioni di controspionaggio sarebbero state organizzate caso per caso.\nUlteriori documenti vennero alla luce nel corso di azioni giudiziarie separate contro l'FBI intentate dal corrispondente dell'NBC Carl Stern, dal Partito Socialista dei Lavoratori e da diversi altri gruppi. Nel 1976, la Commissione Selezionata di studio delle operazioni governative rispetto alle attivit\u00e0 di spionaggio del Senato degli Stati Uniti, pi\u00f9 comunemente nota come Commissione Church dal nome del suo presidente, il senatore dell'Idaho Frank Church, diede corso a un'indagine approfondita sull'FBI e sul COINTELPRO. Molti dei documenti pubblicati sono stati, in parte o del tutto, oscurati.\nIl rapporto finale della Commissione condann\u00f2 senza mezzi termini la condotta dei servizi segreti (COINTELPRO compreso) riguardo alle attivit\u00e0 interne agli Stati Uniti:\nLa Commissione Church ha documentato la storia di una repressione politica esercitata dall'FBI fin dalla prima guerra mondiale e attraverso gli anni venti, quando gli agenti erano incaricati di scovare \"anarchici, comunisti, socialisti, riformisti e rivoluzionari\" per deportarli. Le operazioni interne contro gruppi politici e pacifisti aumentarono tra il 1936 e il 1976.\nFinalit\u00e0.\nLe finalit\u00e0 del programma COINTELPRO erano \"screditare, smantellare, fuorviare o altrimenti neutralizzare\" i gruppi ritenuti \"sovversivi\" dagli agenti dell'FBI addestrando gli agenti operativi per:\nGruppi e movimenti obiettivo del programma.\nAll'atto della sua istituzione, l'obiettivo principale del programma era il Partito Comunista. Secondo la Commissione Church il programma risult\u00f2 molto pi\u00f9 esteso:\nIl rapporto della Commissione Church elenca una serie di esempi di richieste di sorveglianza, legale e non, da parte di tutti i presidenti da Franklin Delano Roosevelt a Richard Nixon:\nFra i gruppi riconosciuti come obiettivo di sorveglianza del COINTELPRO vi sono:\nLe azioni del COINTELPRO indirizzavano diversi gruppi insieme, operando dall'interno per creare spaccature. Tramite l'invio di lettere false a nome dei membri dei partiti, l'FBI faceva in modo che i gruppi rimanessero divisi. Ad esempio, venne organizzata una campagna specifica per allontanare le Pantere Nere dai Mau Maus, dagli Young Lords, dagli Young Patriots e dagli Students for a Democratic Society. Questi gruppi avevano costituito una serie di alleanze, in parte grazie a leader carismatici come Fred Hampton con i suoi tentavi di dar vita a una \"Coalizione arcobaleno\" (\"Rainbow Coalition\"). Era cura dell'FBI assicurarsi che tali gruppi non aumentassero i consensi tramite l'azione unitaria, soprattutto di tipo inter-razziale; uno dei metodi usati a tale scopo consisteva nel creare sospetti reciproci, secondo l'approccio \"divide et impera\".\nDai documenti del COINTELPRO emergono numerosi casi dell'intenzione dell'FBI di impedire e far cessare le proteste contro la guerra del Vietnam, ricorrendo a diverse tecniche, che comprendevano \"le spinte a dividere le forze pacifiste, incoraggiando le accuse di simpatie comuniste e sostenendo il ricorso al confronto violento come alternativa alle pacifiche dimostrazioni di massa\". Un'operazione COINTELPRO del 1966 tent\u00f2 di spingere il Partito Socialista dei Lavoratori a ritirare il suo sostegno ai movimenti contrari alla guerra.\nL'FBI ha dichiarato di non intraprendere pi\u00f9 operazioni COINTELPRO o di tipo analogo. Tuttavia, vi sono state critiche secondo le quali alcuni programmi dell'FBI contro gruppi come il Comitato di solidariet\u00e0 con il popolo di El Salvador, l'American Indian Movement, Earth First!, e il movimento anti-globalizzazione seguono lo spirito del COINTELPRO.\nMetodologie.\nSecondo quanto riporta il procuratore Brian Glick nel suo libro \"War at Home\", durante il COINTELPRO l'FBI utilizz\u00f2 principalmente cinque tecniche:"}
{"id": "1406397", "revid": "2179435", "url": "https://it.wikipedia.org/wiki?curid=1406397", "title": "Stazione di Bagnoli-Agnano Terme", "text": "La stazione di Bagnoli-Agnano Terme \u00e8 una fermata ferroviaria napoletana ubicata lungo il passante ferroviario. Prende il nome dall'omonimo quartiere di Bagnoli, famoso in passato per le industrie dell'Italsider. Porta anche il nome di \"Agnano Terme\", vista la vicinanza con la zona di Agnano Terme.\nStrutture e impianti.\nLa stazione si trova su una sorta di viadotto: il fabbricato viaggiatori si trova a livello della sede ferroviaria ma non ospita alcun servizio per i viaggiatori.\nVi sono due binari passanti, serviti da due banchine ed uniti tra loro tramite sottopassaggio. La stazione manca di scalo merci.\nMovimento.\nIl movimento passeggeri della stazione \u00e8 su buoni livelli e soprattutto pendolare. In passato ha svolto un ruolo fondamentale in quanto era utilizzata da numerosi operai che avevano la sede del loro lavoro nelle vicine industrie.\nNella stazione fermano tutti i treni metropolitani per Pozzuoli Solfatara e Napoli San Giovanni-Barra oltre a treni regionali per Villa Literno.\nServizi.\nLa stazione dispone di:"}
{"id": "1406398", "revid": "247222", "url": "https://it.wikipedia.org/wiki?curid=1406398", "title": "Pi\u00f9 (album)", "text": "Pi\u00f9 \u00e8 un album di Ornella Vanoni, uscito nel 1976.\nDisco.\nL'album \u00e8 caratterizzato dalla collaborazione totale con Sergepy (noto come cantante Gepy &amp; Gepy) che, oltre a produrre l'intero progetto, firma 5 pezzi del disco, e con il quale Ornella duetta nel brano omonimo.\nL'anno successivo viene distribuita nel mercato sudamericano una versione del disco cantata in lingua spagnola, intitolata \"M\u00e1s\", che non contiene il brano \"Uno solo di noi due\".\nUscito anche per il mercato giapponese nel 1979, con la stessa grafica di copertina e successione dei brani.\nDistribuzione CGD, che cur\u00f2 anche le ristampe del disco.\nStampato per la prima volta su supporto CD nel 1989 per la collana MusicA della CGD (CDLSM 100030) senza codice a barre sul retro copertina."}
{"id": "1406399", "revid": "320578", "url": "https://it.wikipedia.org/wiki?curid=1406399", "title": "FK Neftchy Farg'ona", "text": ""}
{"id": "1406401", "revid": "124808", "url": "https://it.wikipedia.org/wiki?curid=1406401", "title": "La danza dei morti (episodio Masters of Horror)", "text": ""}
{"id": "1406402", "revid": "180338", "url": "https://it.wikipedia.org/wiki?curid=1406402", "title": "Cointelpro", "text": ""}
{"id": "1406406", "revid": "767487", "url": "https://it.wikipedia.org/wiki?curid=1406406", "title": "Pasquale Meomartini (1859-1934)", "text": "Biografia.\nDi nobile famiglia del Sannio, nacque a Colle Sannita da Gennaro, Consigliere provinciale, e da Ridolfina Capilongo e venne battezzato con il nome dell'avo paterno, nonch\u00e9 dello zio materno, Pasquale Capilongo (Benevento 1836-1923), che fu tra i pi\u00f9 ardenti liberali in epoca garibaldina, sindaco di Benevento, deputato al Parlamento e promotore di importanti opere pubbliche, tra cui linee ferroviarie ed un istituto di credito.\nCompiuti gli studi al Liceo Giannone di Benevento, si iscrisse poi alla facolt\u00e0 di Ingegneria e, richiamato alle armi, fu allievo della Scuola Militare di Modena (15 settembre 1879) dalla quale usc\u00ec con il grado di sottotenente (24 aprile 1881) prestando servizio presso il 49\u00ba Reggimento di Fanteria. Promosso Tenente (19 luglio 1883), fu poi allievo della Scuola di Guerra, come Capitano del 10\u00ba Reggimento di Fanteria (14 ottobre 1888), dedicandosi quindi alla formazione di giovani soldati in veste di docente di Arti Militari alla Scuola Sottufficiali.\nNegli stessi anni si dedic\u00f2 altres\u00ec a un'accurata opera di traduzione degli scritti di teoria e tecnica militare pubblicati in Germania dal generale barone Colmar von der Goltz, e la sua opera - per il carattere divulgativo in Italia al cui contesto venne adeguata con note al testo tradotto - riscosse vastissimi successi in ambito militare, tanto da essere stampata dapprima a Benevento (1894) e poi in seconda edizione dall'editore Enrico Voghera di Roma nel 1898. \nTornato alle armi come aiutante di campo della Brigata Bormio, fu inviato a Berlino dal Governo a capo di una missione ottenendo la promozione al grado di Maggiore (2 luglio 1902) poi di Tenente Colonnello (21 dicembre 1907) e quindi di Colonnello del I Reggimento Fanteria (29 febbraio 1913). \nIl 25 agosto del 1913 venne destinato in Cirenaica al comando del 43\u00ba Reggimento di Fanteria meritando un encomio per il valore dimostrato nella battaglia del 10 marzo 1914 a El Scleidima dove guid\u00f2 la colonna del 16\u00ba Fucilieri, nonch\u00e9 nel corso dei combattimenti che si conclusero con la presa della citt\u00e0 di Agedabia, mentre, rientrato in Italia e promosso Maggiore Generale (15 aprile 1915), partecip\u00f2 alla Grande Guerra al comando della Brigata Ancona in Trentino e della Brigata Catanzaro sul Carso ove merit\u00f2 la Medaglia d'Argento al Valor Militare per la battaglia di Castelnuovo (21-30 luglio 1915) nei pressi Sagrado, fin quando il 3 agosto 1915, gravemente ferito al polpaccio sinistro, dovette allontanarsi dal fronte.\nPochi mesi pi\u00f9 tardi, il 23 dicembre 1915, venne nominato Direttore Generale del Personale Ufficiale e, per i suoi alti meriti, venne promosso Tenente Generale (1\u00ba agosto 1917) con successiva designazione, durante il governo di Vittorio Emanuele Orlando, alla carica di Sottosegretario alla Guerra (29 marzo 1918-18 gennaio 1919) ottenendo altres\u00ec la Croce al merito di guerra (18 luglio 1918).\nGrazie alle profonde conoscenze della tecnica militare, Pasquale Meomartini provvide a riorganizzare l'esercito decimato e disorientato dopo il triste periodo bellico e, nel frattempo nominato Generale, torn\u00f2 ancora agli onori della cronaca nazionale nel gennaio del 1920, quando su designazione del Capo del Governo Francesco Saverio Nitti fu inviato a Vienna per fare luce sull'operato della missione italiana, condotta dal generale Roberto Segre ed inviata dal Governo nazionale al termine del primo conflitto mondiale per ottenere le migliori condizioni previste dall'armistizio dopo la vittoria dell'Italia.\nGiunto nella capitale austriaca egli interrog\u00f2 tutti gli uomini di Segre, sottoponendoli a dei questionari scritti piuttosto generici e decise comunque sin dal primo momento di sciogliere la missione, la quale secondo lui non aveva pi\u00f9 ragion d'essere - non solo perch\u00e9 era arrivata in ritardo per ottenere condizioni favorevoli - ma soprattutto perch\u00e9 aveva ormai perso di credibilit\u00e0 a causa delle accuse di truffa e di illeciti guadagni sui cambi e sui viveri nonch\u00e9 per varie speculazioni. Rientrato in Italia Meomartini tuttavia auspic\u00f2 la pacificazione degli animi e non eccep\u00ec alcun elemento a carico del Segre, sebbene la vicenda fosse gi\u00e0 stata strumentalizzata politicamente dal giornale socialista \u00abAvanti!\u00bb.\nLa scelta di Meomartini fu dettata dalla volont\u00e0 di non discreditare ulteriormente il buon nome dell'Esercito Italiano, ma nonostante le buone intenzioni la vicenda fu strumentalizzata pi\u00f9 volte in campagna elettorale e, mentre si accusarono i socialisti di aver calunniato Segre ed il suo operato, il generale Meomartini fu criticato per aver sciolto la Missione Italiana in soli tre giorni dopo aver condotto un'indagine che giudicata troppo sbrigativa e superficiale.\nIl maggiore Gino Maffei, avvocato e nazionalista della prima ora che fu con il generale Segre nella Missione di Vienna, grid\u00f2 invece allo scandalo, sostenendo che quelle polemiche erano state scatenate per impedirgli di candidarsi al Parlamento, ma le rinfocol\u00f2 egli stesso in un memoriale intitolato \"La Missione Italiana a Vienna \u2013 Con un'appendice sullo scandalo Meomartini e compagni \"edito nel giugno 1922 per Taddei di Ferrara e dove si schier\u00f2 contro i denigratori del Segre e contro lo stesso Meomartini, secondo lui colpevole di aver affrontato la questione troppo superficialmente. Riport\u00f2 inoltre nello stesso testo tutti gli articoli e gli interventi fatti sull'argomento dalle diverse ed opposte autorit\u00e0 politiche, tra cui l'onorevole Ivanoe Bonomi che fu tra i sostenitori dell'inchiesta condotta dal generale di Colle Sannita.\nDopo lo scandalo di sapore decisamente politico in cui si trov\u00f2 suo malgrado coinvolto, il generale Meomartini continu\u00f2 la propria attivit\u00e0 militare ricoprendo il prestigioso incarico di Presidente del Tribunale Militare supremo, e concluse la carriera come Generale di Corpo d'Armata.\nNel 1923 fu ancora una volta impegnato nell'attivit\u00e0 di studioso e di traduttore curando la versione italiana delle \"Memorie della guerra e della rivoluzione\" del generale zarista Basilio Gurko.\nFissata la propria residenza in Roma con la moglie Adelaide Annoni, da cui non ebbe figli, mor\u00ec nella capitale il 3 aprile del 1934. Il generale Meomartini \u00e8 seppellito a Benevento ove negli anni Trenta, in sua memoria, venne istituito presso il Liceo Classico Giannone un premio per studenti meritevoli. A Colle Sannita gli \u00e8 stato intitolato un viale, mentre una lapide lo ricorda sulla facciata della casa ove nacque. Il suo nome venne imposto al nipote Pasquale Meomartini che fu sindaco di Benevento."}
{"id": "1406411", "revid": "1906976", "url": "https://it.wikipedia.org/wiki?curid=1406411", "title": "Seicentesco", "text": ""}
{"id": "1406414", "revid": "1728", "url": "https://it.wikipedia.org/wiki?curid=1406414", "title": "San Giuseppe Moscati", "text": ""}
{"id": "1406419", "revid": "287204", "url": "https://it.wikipedia.org/wiki?curid=1406419", "title": "Douglas Slocombe", "text": "Carriera.\nIntraprese la carriera di direttore della fotografia nel 1940, concludendola nel 1989, con la realizzazione di \"Indiana Jones e l'ultima crociata\" di Steven Spielberg, per cui cur\u00f2 l'intera trilogia.\nMuore il 22 febbraio 2016 all'et\u00e0 di 103 anni.\nRiconoscimenti.\nNominato tre volte al Premio Oscar, ottenne come riconoscimenti a livello internazionale:"}
{"id": "1406429", "revid": "1982", "url": "https://it.wikipedia.org/wiki?curid=1406429", "title": "Reattore a fusione nucleare", "text": ""}
{"id": "1406431", "revid": "1889177", "url": "https://it.wikipedia.org/wiki?curid=1406431", "title": "Chakana", "text": "La Chakana, \"croce andina\" o \"croce quadrata\" \u00e8 un simbolo millenario originario delle Ande.\nSimbologia.\nRappresenta la costellazione della croce del Sud e simboleggia i tre livelli di vita Inca: il mondo basso, questo mondo e il mondo superiore.\nI tre livelli sono rappresentati anche da tre animali, rispettivamente il serpente, il puma e il condor.\nIl \"Chakana\" \u00e8 rappresentato nei luoghi sacri e nei templi, inoltre \u00e8 raffigurato spesso in artefatti e gioielli.\nAl centro della croce andina si trova un buco, esso rappresenta il cerchio della vita, \u00e8 l\"'ombelico Inca\", ovvero il Cusco.\nLa croce ha dodici angoli che rappresentano i dodici mesi dell'anno, mentre i quattro bracci rappresentano i quattro punti cardinali.\nI tre diversi livelli, che rappresentano i tre mondi: \"Hanan Pacha\", il mondo di sopra (che rappresenta la divinit\u00e0 del sole la luna e le stelle ed \u00e8 rappresentato dal Condor); \"Kay Pacha\" questo mondo (che rappresenta la vita ed \u00e8 raffigurato dal puma); e \"Uku Pacha\", il mondo di sotto (che rappresenta la morte ed ha come simbolo il serpente).\nEtimologia.\nLetteralmente, \"Chakana\" \u00e8 un vocabolo di origine quechua, deriva dall'unione delle parole \"chaka\" (ponte, unione) e \"hanan\" (alto, grande). \"Chakana\" sta a significare: unione con l\"'Hanan Pacha\", ovvero il mondo superiore, il mondo dei cieli dove vivono le divinit\u00e0.\nCosmovisione andina.\nNel mondo andino la cosmovisione \u00e8 legata principalmente alla cosmografia, cio\u00e8 alla descrizione del cosmo, in questo caso corrispondente al cielo australe. In questo contesto simbolico la costellazione della croce del Sud assume un significato simbolico particolare, questa costellazione \u00e8 stata denominata fin dell'antichit\u00e0 \"Chakana\".\nNell'universo andino esistono mondi paralleli, simultanei e comunicanti tra loro. La comunicazione tra questi mondo \u00e8 affidata alle entit\u00e0 naturali e spirituali. Proprio il \"Chakana\" rappresenta questa comunicazione."}
{"id": "1406437", "revid": "22475", "url": "https://it.wikipedia.org/wiki?curid=1406437", "title": "Stadio L\u00e9on Boll\u00e9e", "text": " \nLo stadio L\u00e9on Boll\u00e9e (fr. \"stade L\u00e9on-Boll\u00e9e\" ) \u00e8 il principale stadio di calcio della citt\u00e0 di Le Mans, in Francia.\nLo stadio \u00e8 stato utilizzato fino al 2011, anno in cui la squadra si \u00e8 trasferita alla MMArena, presso il circuito della citt\u00e0 dove si corre la famosa 24 ore di Le Mans.\nIl nome dello stadio \u00e8 in onore di L\u00e9on Boll\u00e9e, pioniere dell'automobilismo e inventore francese della fine XIX secolo inizio XX secolo. Lo stadio \u00e8 stato inaugurato nuovamente nel 1988 e ristrutturato nel 2004 per l'ingresso della squadra di Le Mans nella prima divisione francese."}
{"id": "1406441", "revid": "124808", "url": "https://it.wikipedia.org/wiki?curid=1406441", "title": "Il gusto dell'ossessione", "text": ""}
{"id": "1406448", "revid": "599013", "url": "https://it.wikipedia.org/wiki?curid=1406448", "title": "Jos\u00e9 Roberto Coelho Santana", "text": "Carriera.\nBeto ha iniziato la propria carriera nel Fortaleza Esporte Clube nel ruolo di portiere, \u00e8 poi passato al Sumov Atl\u00e9tico Clube che negli anni settanta e ottanta \u00e8 stato considerato il miglior club brasiliano e probabilmente mondiale, dato l'ancora scarso impatto del calcio a 5 fuori dal subcontinente sudamericano. Con la squadra di Fortaleza ha conquistato quattro Coppe del Brasile e due titoli di campione sudamericano, per citare solo i titoli pi\u00f9 prestigiosi. Ha poi cambiato maglia, rimanendo nello Stato di Cear\u00e1, passando al C\u00edrculo Militar.\nAssieme a Cac\u00e1 e De\u00f3 \u00e8 stato il primo cearense convocato in nazionale. Con i verdeoro ha partecipato a due campionati del mondo: quello inaugurale in Brasile nel 1982 rivestendo anche il ruolo di capitano della selezione brasiliana (diventando il primo giocatore in assoluto ad alzare la Coppa del Mondo di calcio a 5), e quello successivo in Spagna nel 1985, dove non fu titolare a favore del compagno Barata. In entrambi i casi la nazionale verdeoro vinse il titolo di campione del mondo.\nAi titoli mondiali, Beto aggiunge una lunga serie di vittorie nel Campeonato Sul-Americano: nel 1971, 1973, 1975, 1976, 1977, 1979, 1983. A questo aggiunge la presenza ai campionati Panamericani del 1980.\nCome allenatore fu parte del vittorioso progetto del Banfort vincitore nel 1991 della Coppa del Brasile. Alla morte si sono moltiplicati gli omaggi alla sua memoria, come l'utilizzo della maglia numero 19 da parte dei portieri Cicero del Fortaleza nella sua squadra di club, e Lavoisier in nazionale."}
{"id": "1406449", "revid": "11959", "url": "https://it.wikipedia.org/wiki?curid=1406449", "title": "Qalqiliya", "text": ""}
{"id": "1406454", "revid": "122426377", "url": "https://it.wikipedia.org/wiki?curid=1406454", "title": "ECG dinamico secondo Holter", "text": "L'ECG dinamico secondo Holter \u00e8 una metodica diagnostica usata per monitorare l'attivit\u00e0 elettrica del cuore durante un intervallo di tempo pi\u00f9 o meno ampio, solitamente corrispondente a 24-48 ore, e con i registratori di ultima generazione sino ad un massimo di sette giorni. La metodica fu ideata nel 1961 e prende il nome dal fisico statunitense Norman J. Holter, suo inventore.\nFunzionamento.\nL'attivit\u00e0 elettrica cardiaca viene registrata in maniera continua per 24 o pi\u00f9 ore utilizzando lo stesso principio dell'elettrocardiogramma tramite una serie di elettrodi collegati a uno strumento portatile.\nDescrizione.\nSul torace del paziente che deve essere sottoposto a \"elettrocardiogramma dinamico\", ossia a monitoraggio continuo dell'attivit\u00e0 cardiaca, vengono posizionati alcuni elettrodi. Per la posizione si scelgono piani ossei, al fine di minimizzare gli artefatti generati dall'attivit\u00e0 muscolare. Gli elettrodi possono essere da 1 a 8 ma solitamente sono 3, variano per posizione a seconda del modello utilizzato e sono connessi al registratore dei segnali che pu\u00f2 essere agganciato alla cintura o appeso al collo all'interno di un'apposita tasca.\nApplicazione e caratteristiche.\nIl paziente resta collegato all'apparecchio almeno 24 ore durante le quali pu\u00f2 continuare a svolgere le sue normali attivit\u00e0. Durante la giornata gli viene chiesto di annotare su un diario le varie attivit\u00e0 svolte (dormire, mangiare, assumere farmaci, lavorare, correre) e la comparsa di eventuali sintomi, in modo che ciascun evento registrato possa essere messo in relazione con una delle attivit\u00e0 descritte dal paziente. I dispositivi attualmente in uso prevedono inoltre la presenza di un pulsante che il paziente pu\u00f2 azionare in caso di insorgenza di dolore toracico o di altri sintomi rilevanti, registrando cos\u00ec un segnale che costituisce un punto di repere durante la lettura del tracciato da parte del medico.\nPer la registrazione dei segnali i primi modelli usavano bobine o audiocassette standard (C 90/120) che giravano a velocit\u00e0 ridotta, quindi la lettura dei tracciati era molto lenta; oggi la registrazione avviene su memorie digitali flash e i dati sono poi trasferiti su computer.\nSoftware di analisi.\nQuando la registrazione del segnale ECG \u00e8 terminata, solitamente dopo 24 o 48 ore, il medico pu\u00f2 effettuare l'analisi del segnale. Dal momento che il tempo richiesto per analizzare manualmente un tracciato cos\u00ec lungo sarebbe eccessivo, i software normalmente sono dotati di analisi automatica che rileva i diversi tipi di battiti cardiaci, ritmi, ecc. Tuttavia il successo della analisi automatica \u00e8 strettamente legato alla qualit\u00e0 del segnale. La stessa qualit\u00e0 dipende principalmente dal fissaggio degli elettrodi al corpo del paziente. Se questi non sono collegati correttamente, il segnale ECG che ne risulta pu\u00f2 essere alterato da artefatti. Se il paziente effettua movimenti rapidi, la distorsione sar\u00e0 ancora pi\u00f9 grande. Oltre al posizionamento e alla qualit\u00e0 degli elettrodi, ci sono altri fattori che influenzano la qualit\u00e0 del segnale come tremori muscolari, frequenza di campionamento e risoluzione del segnale digitalizzato.\nL'analisi automatica fornisce al medico informazioni sulla morfologia del battito cardiaco, l'intervallo RR, la variabilit\u00e0 della frequenza cardiaca, ritmo e panoramica diario del paziente (momenti in cui il paziente ha premuto il pulsante di paziente). Sistemi avanzati possono anche avere la registrazione vocale degli eventi, la rappresentazione grafica dell'attivit\u00e0 fisica (fermo, cammina, dorme) tramite accelerometri.\nVantaggi.\nL'ECG Holter permette di evidenziare occasionali aritmie non identificabili durante il breve tempo di un elettrocardiogramma standard. Per pazienti con sintomi ancora pi\u00f9 transitori l'ECG Holter pu\u00f2 essere usato anche per pi\u00f9 giorni, tramite i sistemi pi\u00f9 moderni uno specifico software effettua in automatico una prima analisi, conteggia i complessi QRS, indica la frequenza cardiaca media, massima e minima, ed evidenzia i periodi che meritano una pi\u00f9 attenta osservazione."}
{"id": "1406457", "revid": "767487", "url": "https://it.wikipedia.org/wiki?curid=1406457", "title": "Abr\u0103mu\u021b", "text": "Abr\u0103mu\u021b (in ungherese \"Vedres\u00e1br\u00e1ny\") \u00e8 un comune della Romania di 3.125 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: Abr\u0103mu\u021b, Crestur, F\u0103ncica, Petreu."}
{"id": "1406458", "revid": "287204", "url": "https://it.wikipedia.org/wiki?curid=1406458", "title": "Abramut", "text": ""}
{"id": "1406464", "revid": "32698", "url": "https://it.wikipedia.org/wiki?curid=1406464", "title": "Raffinamento (matematica)", "text": ""}
{"id": "1406466", "revid": "767487", "url": "https://it.wikipedia.org/wiki?curid=1406466", "title": "A\u0219tileu", "text": "A\u0219tileu () \u00e8 un comune della Romania di 3.814 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: A\u0219tileu, C\u0103l\u0103\u021bea, Chistag, Pe\u0219tere."}
{"id": "1406468", "revid": "287204", "url": "https://it.wikipedia.org/wiki?curid=1406468", "title": "Astileu", "text": ""}
{"id": "1406470", "revid": "6923", "url": "https://it.wikipedia.org/wiki?curid=1406470", "title": "Stazione di Napoli Piazza Leopardi", "text": "La stazione di Napoli Piazza Leopardi \u00e8 una fermata ferroviaria di Napoli che si trova lungo il passante ferroviario.\nStoria.\nLa fermata venne attivata il 26 settembre 1927 con il nome di \"Piazza Leopardi\", derivato da una vecchia piazza scomparsa nella met\u00e0 degli anni trenta del XX secolo.\nIn piazza Leopardi sorgeva la medioevale chiesa di San Vitale che per qualche anno custod\u00ec le spoglie del poeta recanatese a cui fu intitolata la piazza.\nLa stazione \u00e8 ubicata precisamente in Via Giulio Cesare all'altezza dell'incrocio con Via Attilio Regolo.\nStrutture e impianti.\nLa fermata non ha un vero e proprio fabbricato viaggiatori ma un piccolo edificio che risulta essere chiuso. Accanto a questo edificio una sorta di cavalcavia che supera la sede ferroviaria (che si trova sotto il livello stradale), porta alla stazione: questa conta due binari passanti, serviti da un'unica banchina ad isola.\nVi sono anche altri binari sia tronchi che passanti ma che fanno parte per\u00f2 della stazione di Napoli Campi Flegrei, la quale si trova nelle immediate vicinanze.\nMovimento.\nLa fermata \u00e8 servita dai treni svolti da Trenitalia nell'ambito della linea 2 del servizio ferroviario metropolitano di Napoli.\nInterscambi.\nFra il 1883 e la seconda guerra mondiale di fronte alla stazione era attiva la fermata Pilastri della tranvia Napoli-Bagnoli-Pozzuoli, in seguito sostituita da un'autolinea urbana.\nLa stazione dispone di:"}
{"id": "1406473", "revid": "253269", "url": "https://it.wikipedia.org/wiki?curid=1406473", "title": "Oswald Morris", "text": "Carriera.\nIntraprese la carriera di direttore della fotografia nel 1950, cessandola nel 1982.\nRiconoscimenti.\nCandidato tre volte al Premio Oscar, conquist\u00f2 il riconoscimento nel 1972, con \"Il violinista sul tetto\".\nCandidato sei volte al British Academy of Film and Television Arts, conquist\u00f2 il premio nel 1965 con \"Frenesia del piacere\", nel 1966 con \"La collina del disonore\", e nel 1967 con \"La spia che venne dal freddo\"."}
{"id": "1406476", "revid": "767487", "url": "https://it.wikipedia.org/wiki?curid=1406476", "title": "Au\u0219eu", "text": "Au\u0219eu () \u00e8 un comune della Romania di 3.073 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 6 villaggi: Au\u0219eu, Cacuciu Vechi, Codri\u0219oru, Gheghie, Gro\u0219i, Lunc\u0219oara."}
{"id": "1406477", "revid": "287204", "url": "https://it.wikipedia.org/wiki?curid=1406477", "title": "Auseu", "text": ""}
{"id": "1406481", "revid": "56818", "url": "https://it.wikipedia.org/wiki?curid=1406481", "title": "Conduzione cardiaca", "text": ""}
{"id": "1406484", "revid": "287204", "url": "https://it.wikipedia.org/wiki?curid=1406484", "title": "Anadyr' (fiume)", "text": "LAnadyr' (in lingua russa \u0410\u043d\u0430\u0301\u0434\u044b\u0440\u044c) \u00e8 un fiume artico della Russia nord-orientale.\nDescrizione.\nIl fiume nasce sull'Altopiano dell'Anadyr' da un piccolo lago di montagna (il lago V\"\u0117nyngytgyn) a un'altezza di 680\u00a0m e scorre nella parte centrale della \u010cukotka con direzione mediamente orientale, attraversando il vasto bassopiano omonimo; sfocia nel golfo dell'Anadyr', ampia insenatura del mare di Bering, dopo essere confluito nella baia Onemen (a poca distanza dalla foce della Velikaja, altro importante fiume della zona) e nel liman dell'Anadyr'. \nLa lunghezza del fiume \u00e8 di 1\u00a0150\u00a0km, l'area del suo bacino \u00e8 di 191\u00a0000\u00a0km\u00b2.\nFra i numerosi affluenti, i maggiori sono Jablon, Eropol e Majn da destra, \u010cinejveem, Belaja, Tanjurer da sinistra. Ci sono circa 200 000 laghi nel bacino; sono per lo pi\u00f9 termocarsici, con una superficie d'acqua inferiore a 1\u00a0km\u00b2. Il pi\u00f9 grande \u00e8 il lago Krasnoe.\nIl fiume soffre di lunghissimi periodi di gelo, mediamente a partire da met\u00e0 ottobre (anche settembre nell'alto corso) fino a fine maggio e primi di giugno. Questa rigidit\u00e0 climatica \u00e8 anche la causa del bassissimo popolamento dell'intero bacino: gli unici centri di qualche rilievo che vengono toccati, in pi\u00f9 di 1\u00a0150\u00a0km di corso sono Markovo, nel medio corso, il porto marittimo di Anadyr' presso la foce, e alcuni villaggi, tra cui Ust'-Belaja."}
{"id": "1406486", "revid": "36426", "url": "https://it.wikipedia.org/wiki?curid=1406486", "title": "Coop Reno", "text": "Coop Reno \u00e8 una delle 5 medie cooperative di consumatori del sistema Coop, e come tale aderisce all'ANCC della Lega Nazionale delle Cooperative e Mutue e al consorzio cooperativo Coop Italia.\nInsieme alla pi\u00f9 grande cooperativa italiana ed europea Coop Alleanza 3.0 e alla media cooperativa Coop Casarsa (nonch\u00e9 ad alcune piccole Coop in Emilia-Romagna, Triveneto, Marche ed Abruzzo) aderisce al Distretto Adriatico.\nStoria.\nCoop Reno nasce il 22 ottobre 1988 e diventa operativa l'anno successivo. Questa cooperativa nasce come scissione da Coop Emilia Veneto (l'attuale Coop Alleanza 3.0) della rete di piccole dimensioni operante nella pianura bolognese, per un totale di 6 punti vendita (Altedo, Baricella, Minerbio, Poggio Renatico, San Giorgio di Piano e San Pietro in Casale). L'obiettivo della scissione \u00e8 quello di assicurare una qualificata presenza di Coop nei centri compresi tra i 5.000 e i 15.000 abitanti dove non sono previste grandi strutture.\nLa nuova cooperativa si avvi\u00f2 ad un piano di sviluppo che, da un lato, prevedeva nuove aperture e, dall'altro, la fusione con le piccole cooperative rimaste nella zona. La prima fusione \u00e8 stata quella con \"La Popolare\" di Medicina, e, negli anni successivi, si aggiunsero anche nuove aperture: Osteria Grande e Sant'Agata Bolognese (1992), San Vincenzo di Galliera (1993) e Vergato (1994).\nNel 1992 venne incorporata la Coop Tre Valli, con punti vendita in diverse localit\u00e0 dell'Appennino bolognese, espandendosi cos\u00ec fuori dalla pianura. Un'altra fusione \u00e8 stata quella con Coop Delta, una cooperativa che gestiva diverse localit\u00e0 tra le province di Rovigo e di Ferrara. A questi si aggiunsero anche due punti vendita ex Coop Estense (Berra e Jolanda di Savoia) e venne incorporata la Coop Bosco Mesola. Tutti i punti vendita furono pi\u00f9 volte ampliati e ammodernati, e nel 1998 si arriv\u00f2 a 25 punti vendita.\nNel 2000 venne acquisito un punto vendita a Silla e si apr\u00ec un nuovo supermercato a Molinella. In pianura vennero inoltre acquisiti alcuni spacci gi\u00e0 gestiti da Consorzi Agrari. Nel 2003 \u00e8 stato acquisito da Coop Adriatica il negozio di Castenaso.\nNegli ultimi tre anni la cooperativa ha effettuato un forte sviluppo sia tramite acquisizioni (Monteveglio, San Giovanni in Persiceto, Porretta Terme), che attraverso nuove aperture (Casalfiumanese, Castel Guelfo). Il 3 luglio 2009 \u00e8 stato aperto un nuovo punto vendita a Padulle di Sala Bolognese.\nAltri punti vendita sono stati ristrutturati (San Pietro in Casale, Baricella, Poggio Renatico, Osteria Grande, Sant'Agata Bolognese) o rilocalizzati (Altedo di Malalbergo, San Giorgio di Piano e Galliera, da San Vincenzo a San Venanzio).\nDal 5 aprile 2011 l'InCoop di San Giovanni in Persiceto passa da Coop Reno a Coop Adriatica.\nIl 2 giugno 2011 la cooperativa \u00e8 sbarcata per la prima volta in provincia di Ravenna, aprendo il supermercato di Bagnara di Romagna. Questa presenza si \u00e8 ulteriormente rafforzata il 29 luglio, con l'apertura del supermercato di Riolo Terme.\nNel 2012 sono stati inaugurati i negozi di Minerbio (in una nuova posizione e ingrandito) e Rioveggio di Monzuno. Sono stati poi ristrutturati i negozi di San Pietro in Casale e quello di Molinella (il primo negozio Coop in Italia con il nuovo format Comunicazione) ed \u00e8 stato ingrandito quello di Castiglione dei Pepoli.\nIl 19 ottobre 2013 \u00e8 stato inaugurato il nuovo punto vendita di Monghidoro.\nContinuando il programma di ammodernamento della propria rete di vendita, nel corso del 2014 la Cooperativa ha ristrutturato il supermercato di Silla e quello di Vado (Monzuno), ha terminato i lavori di consolidamento sismico del fabbricato di Poggio Renatico e ha inaugurato due nuovi supermercati ad Argelato e Castello d'Argile.\nNel 2015 ha inaugurato Pieve di Cento (Bo)\nNel 2017 ha inaugurato Vigarano Mainarda (poi chiuso nel 2019)\nNel 2018 ha inaugurato San Benedetto val di Sambro (Bo)\nNel 2019 ha inaugurato Longara frazione di Calderara di Reno\nNel 2020 ha inaugurato Battaglia Terme, Camposanto, Castelmassa\nNel 2021 ha inaugurato Piumazzo, frazione del comune di Castelfranco Emilia\nI soci.\n\"Al 31 dicembre 2020 Coop Reno contava su 46 supermercati distribuiti nei territori dell'Emilia Romagna e Veneto, nelle provincie di Bologna (29) Ferrara (8) Modena (3) Ravenna (2) Rovigo (4) e Padova (1) con 86.925 soci, 857 dipendenti per un fatturato annuo di vendite di 197.759.122 euro della rete fisica a cui si aggiungono 399.950 euro on line, di questi oltre il 70% \u00e8 fatto dai soci della Cooperativa.\"\nA marzo 2021 \u00e8 stato inaugurato il 47 supermercato a Piumazzo, frazione del comune di Castelfranco Emilia\nCoop Reno \u00e8 l'unica tra le medie coop ad avere una sua edizione della rivista \"Consumatori\" (utilizzata, con edizioni locali, anche dalle 6 grandi coop dei distretti Adriatico e Nord-Ovest), che viene consegnata gratuitamente a tutti i soci.\nDa ottobre 2010 Coop Reno ha realizzato un suo portale sociale www.attivamentereno.it che prende il nome del suo house organ interno AttivamenteReno.\nLa rete di vendita.\nCoop Reno gestisce 47 punti vendita in 6 province, divisi tra minimercati e supermercati a insegna Coop.\nQuesto \u00e8 il dettaglio della rete di vendita:\nCoop Reno gestisce una rete di vendita complementare a quella di Coop Alleanza 3.0 (Precedentemente Coop Adriatica, Coop Consumatori Nordest e Coop Estense), coprendo alcune zone non raggiunte dalle grandi Coop."}
{"id": "1406490", "revid": "767487", "url": "https://it.wikipedia.org/wiki?curid=1406490", "title": "Marcelo Pazzini", "text": "Carriera.\nUtilizzato nel ruolo di portiere, Pan\u00e7a ha giocato a livello di club nel Gercan di San Paolo, vincendo tre titoli statali.\nCon la Nazionale brasiliana ha partecipato a tre campionati del mondo, quello inaugurale di Brasile 1982 dove vinse la coppa, quello successivo di Spagna 1985, dove conferm\u00f2 il titolo, e quello di Australia 1988, dove fu titolare dei pali brasiliani ma durante il quale la nazionale verdeoro perse la finale in favore del Paraguay."}
{"id": "1406491", "revid": "767487", "url": "https://it.wikipedia.org/wiki?curid=1406491", "title": "Avram Iancu (Bihor)", "text": "Avram Iancu () \u00e8 un comune della Romania di 3.373 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Ant, Avram Iancu, T\u0103ma\u0219da.\nIl comune prende nome da Avram Iancu, avvocato, uno dei capi della rivoluzione della Transilvania del 1848-49.\nTra i luoghi di interesse storico del comune si trovano la cosiddetta \"Chiesa vecchia\", del XIII-XIV secolo e l'insediamento di \"Simonta\", risalente all'et\u00e0 del bronzo."}
{"id": "1406497", "revid": "63756", "url": "https://it.wikipedia.org/wiki?curid=1406497", "title": "Aerobica", "text": ""}
{"id": "1406498", "revid": "124808", "url": "https://it.wikipedia.org/wiki?curid=1406498", "title": "Leggenda assassina", "text": ""}
{"id": "1406500", "revid": "125865297", "url": "https://it.wikipedia.org/wiki?curid=1406500", "title": "Stazione di Cavalleggeri Aosta", "text": "La stazione di Cavalleggeri Aosta \u00e8 una fermata ferroviaria posta sul passante ferroviario di Napoli. Si trova nel quartiere napoletano di Fuorigrotta, pi\u00f9 precisamente nel Rione Cavalleggeri d'Aosta.\nStoria.\nLa fermata venne attivata il 14 dicembre 1961 a causa del forte sviluppo urbanistico del Rione Cavalleggeri d'Aosta, zona di Fuorigrotta a Napoli.\nIl nome le deriva dalla Via Cavalleggeri Aosta sulla quale sono posti gli ingressi.\nStrutture e impianti.\nLa stazione non dispone di un fabbricato viaggiatori e l'accesso avviene tramite un corridoio che porta direttamente alla banchina: questa si trova pi\u00f9 in alto rispetto alla sede stradale.\nI binari sono due passanti e sono serviti da una banchina ad isola.\nMovimento.\nVi fermano tutti i treni metropolitani oltre ai regionali per Villa Literno e Pozzuoli.\nServizi.\nLa stazione dispone di:"}
{"id": "1406502", "revid": "767487", "url": "https://it.wikipedia.org/wiki?curid=1406502", "title": "Carlos Alberto Felippsen", "text": "Carriera.\nFratello di Branco, a cui deve il soprannome, Branquinho ha giocato a livello di club nel Sumov Atl\u00e9tico Clube. In nazionale ha partecipato al campionato del mondo inaugurale in Brasile nel 1982 dove vinse il titolo di campione del mondo."}
{"id": "1406525", "revid": "1543377", "url": "https://it.wikipedia.org/wiki?curid=1406525", "title": "Gary (nome)", "text": "Origine e diffusione.\nIl nome ha diverse origini: le sue attestazioni precedenti agli anni '20 sono probabilmente da considerare una ripresa di una raro cognome inglese, \"Gary\". Il cognome ha a sua volta due differenti etimologie: pu\u00f2 risalire in parte al termine medio inglese \"gery\" (\"frivolo\", \"volubile\"), oppure risalire a un nome normanno nato come ipocoristico di svariati nomi germanici comincianti con \"ger\" (\"lancia\"), ad esempio Gervasio, Gerardo e Giraldo, oppure come varianti di \"Geary\" (sempre da \"ger\", combinato con \"ric\", \"governare\", \"dominare\").\nA partire dal XIX secolo cominci\u00f2 ad essere usato per abbreviare il nome Garrett, Gareth e altri nomi cominciando per \"Gar-\", ma la sua popolarit\u00e0 esplose anni 1920 sostanzialmente solo grazie all'attore Gary Cooper; egli, che si chiamava in realt\u00e0 Frank James Cooper, lo scelse come nome d'arte ispirandosi alla citt\u00e0 di Gary, su suggerimento della direttrice del casting Nan Collins, originaria di l\u00ec, che gli disse che evocava la natura \"rude e dura\" del luogo (la citt\u00e0 prende a sua volta il nome da Elbert H. Gary, uno dei fondatori della U.S. Steel).\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico si pu\u00f2 festeggiare il giorno di Ognissanti, il 1\u00ba novembre."}
{"id": "1406531", "revid": "767487", "url": "https://it.wikipedia.org/wiki?curid=1406531", "title": "Balc", "text": "Balc (in ungherese \"B\u00e1lyok\") \u00e8 un comune della Romania di 3.571 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Alma\u0219u Mare, Alma\u0219u Mic, Balc, Ghida, S\u0103ld\u0103bagiu de Barc\u0103u.\nTra i principali monumenti del comune si trovano la chiesa protestante riformata del 1791 ed il Castello Deghenfeld-Schonburg del 1896."}
{"id": "1406534", "revid": "767487", "url": "https://it.wikipedia.org/wiki?curid=1406534", "title": "Paulo Ladislau Rosas", "text": "Carriera.\nUtilizzato nel ruolo di difensore, Paulinho ha giocato a livello di club nel Gercan di San Paolo. In nazionale ha partecipato al campionato mondiale inaugurale in Brasile nel 1982 dove il Brasile ha vinto il titolo di campione del mondo."}
{"id": "1406557", "revid": "767487", "url": "https://it.wikipedia.org/wiki?curid=1406557", "title": "Leon\u00e9l Pereira de Alencar Neto", "text": "Carriera.\nUtilizzato nel ruolo di esterno, Leonel ha giocato a livello di club nel Sumov Atl\u00e9tico Clube, formazione che ha costituito l'ossatura portante della nazionale brasiliana del 1982. In nazionale ha partecipato all'inaugurale campionato mondiale in Brasile nel 1982 dove la nazionale verdeoro vinse il titolo di campione del mondo."}
{"id": "1406565", "revid": "124808", "url": "https://it.wikipedia.org/wiki?curid=1406565", "title": "Cigarette Burns - Incubo mortale", "text": ""}
{"id": "1406573", "revid": "599013", "url": "https://it.wikipedia.org/wiki?curid=1406573", "title": "Paulo C\u00e9sar Correia de Souza", "text": "Utilizzato nel ruolo di difensore, Paulo C\u00e9sar ha giocato a livello di club nell'America di Rio de Janeiro. In nazionale ha partecipato al campionato del mondo inaugurale il Brasile nel 1982 dove la nazionale verdeoro vinse il titolo di campione del mondo."}
{"id": "1406587", "revid": "599013", "url": "https://it.wikipedia.org/wiki?curid=1406587", "title": "Iv\u00e1n Hurtado", "text": "Carriera.\nClub.\nInizia la carriera nella squadra della sua citt\u00e0, l', a 16 anni. Un anno dopo si trasferisce in uno dei grandi club del suo paese, l'Emelec di Guayaquil, dove gioca due stagioni.\nLe sue prestazioni gli valgono il trasferimento in Messico. Ivan si rende protagonista del club messicano in cui esordisce il Celaya, che guida fino alle finali del campionato messicano di calcio. Si trasfer\u00ec poi in una delle squadre pi\u00f9 importanti del Paese, i e dopo nella Primera Divisi\u00f3n nelle file del . L'anno successivo passa al . Al termine della sua esperienza al Pachuca si trasferisce in Qatar, all'Al Arabi.\nNazionale.\nHurtado ha il record di giocatore pi\u00f9 giovane ad aver esordito in nazionale ecuadoriana, 17 anni e 285 giorni. Ivan Hurtado ha anche il record di presenze in Nazionale, con cui ha giocato 168 volte tra il 1992 e il 2014.\nHa anche preso parte alla Copa Am\u00e9rica 2007: ha giocato infatti contro e , ma \u00e8 rimasto in panchina contro il ."}
{"id": "1406603", "revid": "124123", "url": "https://it.wikipedia.org/wiki?curid=1406603", "title": "Walmir Jos\u00e9 de Almeida", "text": "Carriera.\nUtilizzato nel ruolo di difensore, Walmir ha giocato a livello di club nel Huracan di Minas Gerais. In nazionale ha partecipato a due campionati del mondo: quello inaugurale in Brasile nel 1982, e quello successivo in Spagna nel 1985. In entrambi i casi la nazionale verdeoro vinse il titolo di campione del mondo."}
{"id": "1406604", "revid": "167900", "url": "https://it.wikipedia.org/wiki?curid=1406604", "title": "Periodo vedico", "text": ""}
{"id": "1406605", "revid": "33751", "url": "https://it.wikipedia.org/wiki?curid=1406605", "title": "Coppa Libertadores 1976", "text": "La Coppa Libertadores 1976 fu vinta dal Cruzeiro."}
{"id": "1406615", "revid": "1543377", "url": "https://it.wikipedia.org/wiki?curid=1406615", "title": "Federazione calcistica della Romania", "text": "La Federa\u021bia Rom\u00e2n\u0103 de Fotbal (abbreviata in FRF) \u00e8 la federazione calcistica rumena. Fondata nel 1909, ha sede nella capitale Bucarest e pone sotto la propria egida il campionato nazionale, la coppa nazionale, la Supercoppa nazionale e la squadra nazionale di calcio del paese.\nCompetizioni.\nFedera\u021bia Rom\u00e2n\u0103 de Fotbal organizza i seguenti tornei:\nCompetizioni maschili\n\"Senior\"\n\"Under-19\"\n\"Under 17\"\n\"Under 13\"\n\"Under 11\"\nCompetizioni femminili\nCompetizioni di calcio a 5\nLa FRF delega alla LPF la gestione della seguenti tornei: Liga I. La LPF \u00e8 posta comunque sotto l'autorit\u00e0 della FRF.\nPresidenti.\nA partire dal 1912 l'elenco dei presidenti \u00e8 il seguente:"}
{"id": "1406618", "revid": "599013", "url": "https://it.wikipedia.org/wiki?curid=1406618", "title": "Almir Franco de Lima", "text": "Carriera.\nUtilizzato nel ruolo di pivot, Miral ha giocato a livello di club nel Resid\u00eancia di San Paolo. In nazionale ha partecipato a l campionato mondiale inaugurale in Brasile nel 1982 dove la nazionale verdeoro vinse il titolo di campione del mondo."}
{"id": "1406620", "revid": "4711", "url": "https://it.wikipedia.org/wiki?curid=1406620", "title": "Federazione calcistica rumena", "text": ""}
{"id": "1406633", "revid": "767487", "url": "https://it.wikipedia.org/wiki?curid=1406633", "title": "Finger Eleven", "text": "I Finger Eleven sono un gruppo musicale canadese alternative rock, formatosi nel 1990.\nI componenti del gruppo sono Scott Anderson, James Black, Rick Jackett, Sean Anderson e Rich Beddoe. Scott Anderson ha cominciato a comporre all'et\u00e0 di 16 anni e ha formato i Finger Eleven.\nNel 2000 con l'uscita di \"The Greyest of Blue Skies\" cominciano a farsi conoscere anche oltre i confini canadesi e con l'ultimo album \"Them vs. You vs. Me\", uscito nel 2007, hanno avuto un grande successo, soprattutto con il singolo \"Paralyzer\" (2007). Dal 2002 al 2008, il wrestler della WWE Kane ha usato la loro canzone \"Slow Chemical\" come musica d'ingresso."}
{"id": "1406640", "revid": "122103590", "url": "https://it.wikipedia.org/wiki?curid=1406640", "title": "Parco dei Sette Fratelli - Monte Genis", "text": "Il parco regionale dei Sette Fratelli - Monte Genis, \"su cungiau regionali de Is Setti Fradis - Monti Genis\" in sardo, con i suoi 58,846 ettari di estensione, \u00e8 tra i pi\u00f9 estesi parchi della Sardegna.\nIl parco si estende a sud-est della provincia di Cagliari e interessa nove comuni. Occupa parte del Sarrabus e del Campidano di Cagliari. \u00c8 una zona poco abitata; l'unico centro abitato di tutto il parco \u00e8 Burcei, che risulta completamente circondato dal parco. La strada principale che attraversa il parco \u00e8 la Strada statale 125 Orientale Sarda.\nQuasi tutti i monti del parco non raggiungono i 1000 metri d'altezza. Le uniche montagne che superano questa quota sono il monte Serpedd\u00ec, un monte aguzzo che domina il basso Campidano e il golfo degli Angeli, che tocca i 1069 metri d'altezza, e punta Sa Ceraxa uno dei Sette Fratelli, che raggiunge i 1016 metri.\nNel parco scorrono diversi ruscelli che poi danno vita ad alcuni corsi d'acqua di media importanza con una portata maggiore, come per esempio il rio Su Pau che sfocia nel territorio di Quartu Sant'Elena in localit\u00e0 Flumini.\nFlora e fauna.\nLe montagne sono ricoperte per la maggior parte da macchia mediterranea, composta principalmente da leccio, sughera, lentisco, corbezzolo, viburno.\nQueste montagne sono l'habitat naturale del cervo sardo \"(Cervus elaphus corsicanus)\", sottospecie del cervo europeo, che qui \u00e8 presente in gran numero, grazie alle azioni mirate per la sua protezione e conservazione portate avanti dall\u2019Ente foreste della Sardegna. Al censimento del 2007 sono risultati presenti circa 2140 esemplari. &lt;br&gt;\nIl daino, che \u00e8 un competitore alimentare del cervo, vive in apposite aree recintate. Altri mammiferi presenti sono il cinghiale, il gatto selvatico, la martora. Il muflone, reintrodotto nel 1987 sul Monte Genis, sta aumentando di numero."}
{"id": "1406646", "revid": "1318658", "url": "https://it.wikipedia.org/wiki?curid=1406646", "title": "Studium Generale Marcianum", "text": "Lo Studium Generale Marcianum \u00e8 il polo accademico del patriarcato di Venezia.\nNato per volont\u00e0 dell'allora cardinale patriarca Angelo Scola, lo \"Studium\" recepisce con la sua costituzione l'esigenza di formazione specifica manifestata dalla Chiesa che \u00e8 in Venezia.\nStoria.\nLo \"Studium Generale Marcianum\", con sede principale nell'area della basilica di Santa Maria della Salute, raccoglie al suo interno diverse istituzioni: la Facolt\u00e0 Ecclesiastica di Diritto Canonico, e percorsi di ricerca post-grado. Una proposta accademica profondamente radicata nel patrimonio culturale del patriarcato e nella vocazione millenaria di Venezia e della Chiesa veneziana quale centro di incontro, confronto ed elaborazione tra culture differenti e di ponte storico nel dialogo con l'Oriente. La denominazione di \"Studium\", scelta per questa realt\u00e0, vuole essere espressione della sua natura di soggetto unitario di trasmissione ed elaborazione dei saperi, cercando di superare l'odierna frammentazione delle conoscenze: un centro dunque dedicato allo studio, alla ricerca e al dibattito, aperto a tutti e attento alle grandi questioni dell'uomo del nostro tempo, in specie attento alle domande cruciali di oggi, secondo la Dottrina Sociale della Chiesa.\nDal 2003 lo \"Studium\" \u00e8 approvato dalla Congregazione per l'Educazione Cattolica.\nIl solenne atto inaugurale \u00e8 avvenuto il 24 aprile 2004 alla presenza del cardinale Angelo Sodano, del cardinale patriarca di Venezia Angelo Scola, del patriarca emerito Marco C\u00e9, e di Javier Echevarr\u00eda, prelato dell'Opus Dei e gran cancelliere della Pontificia Universit\u00e0 della Santa Croce).\nDal dicembre 2007 le attivit\u00e0 del polo accademico si appoggiano alla Fondazione Studium generale Marcianum per la promozione di studi e ricerche. La Fondazione \u00e8 nata \u00abcon lo scopo di promuovere il patrimonio culturale e religioso del patriarcato di Venezia e di valorizzarne le potenzialit\u00e0 di apporto alla costruzione dei saperi a livello europeo ed internazionale\u00bb ponendosi come \u201cfattore di elaborazione e di integrazione culturale\u201d (art.2.2. dello Statuto). Presidente della Fondazione \u00e8 Roberto Crosta.\nL'8 maggio 2011, nell'ambito del viaggio apostolico a Venezia, papa Benedetto XVI ha visitato lo Studium Generale Marcianum, benedicendo i locali della restaurata biblioteca.\nIl patriarca di Venezia Francesco Moraglia, in virt\u00f9 del suo ufficio patriarcale \u00e8 Gran cancelliere della Facolt\u00e0 di Diritto canonico \"S. Pio X\". Nell'estate 2014 ha avviato un ridimensionamento della Fondazione Studium generale Marcianum, che ha quindi ridisegnato il suo profilo generale.\nFacolt\u00e0 di Diritto Canonico \"S. Pio X\".\nLa Facolt\u00e0 di Diritto Canonico \"S. Pio X\" eredita la tradizione di studi canonistici inaugurata dal patriarca Giuseppe Sarto, che aveva fondato una prima facolt\u00e0 nel 1909, poi chiusa nel 1932. Nel 2003 viene fondato un istituto di diritto canonico, che la Congregazione per l'educazione cattolica erige a facolt\u00e0 con decreto del 15 agosto 2008.\nEnti associati.\nAmbiti di intervento della Fondazione.\nLa Fondazione persegue la sua mission operando su tre diversi livelli di intervento:\nCronotassi.\nGran cancellieri.\nIn base allo statuto, il gran cancelliere \u00e8 di diritto il patriarca di Venezia."}
{"id": "1406655", "revid": "767487", "url": "https://it.wikipedia.org/wiki?curid=1406655", "title": "Luiz Carlos Bezerra", "text": "Carriera.\nUtilizzato nel ruolo di esterno, Cac\u00e1 ha giocato a livello di club nel Sumov Atl\u00e9tico Clube. In nazionale ha partecipato al campionato mondiale inaugurale in Brasile nel 1982, dove la nazionale verdeoro vinse il titolo di campione del mondo."}
{"id": "1406660", "revid": "199578", "url": "https://it.wikipedia.org/wiki?curid=1406660", "title": "Apollo Creed", "text": "Apollo Creed \u00e8 un personaggio cinematografico della saga di \"Rocky\" interpretato da Carl Weathers.\nStoria.\n\"Rocky\".\nApollo Creed \u00e8 il campione del mondo in carica dei pesi massimi di boxe. Lo sfidante Green si infortuna alla mano e gli altri pugili in graduatoria si ritirano dichiarando che cinque settimane non sono sufficienti per prepararsi: Apollo e lo staff dell'evento decidono quindi di offrire ad uno sconosciuto la possibilit\u00e0 di combattere per la cintura nel giorno del bicentenario della fondazione degli Stati Uniti. Sfogliando l'annuario Apollo rimane divertito dal soprannome affibbiato ad un certo Rocky Balboa, \"Lo Stallone Italiano\": questi, che in realt\u00e0 lavora al soldo di un piccolo gangster e che boxa quasi per hobby, viene contattato dall'organizzatore e accetta; cos\u00ec ha modo di riavvicinarsi al suo allenatore Mickey e di dichiararsi finalmente ad Adriana, sorella dell'amico Paulie. Vedendo finalmente l'occasione di riscattare un'esistenza di insoddisfazione, Rocky si prepara all'incontro e riesce a resistere contro Apollo per tutte le quindici riprese perdendo solo ai punti.\n\"Rocky II\".\nApollo ha vinto l'incontro con Rocky ai punti, ma non accettando le illazioni emerse dopo il match e soprattutto non sopportando l'idea di aver \"vinto ma non battuto\" un pugile sconosciuto, rilancia la sua sfida per dimostrare al mondo della boxe che il primo incontro \u00e8 stato solo frutto del fatto che non facesse sul serio. Contrariamente alle aspettative, tuttavia, Apollo perde il titolo ma, messo da parte il furore agonistico, cede sportivamente la cintura al rivale e si ritira.\n\"Rocky III\".\nApollo ha chiuso con il mondo della boxe dopo la sconfitta con Rocky; quest'ultimo, campione ormai affermato ma ormai \"sazio\", accetta la sfida lanciata dall'emergente Clubber Lang che causa indirettamente la morte di Mickey. Rocky viene sconfitto da Lang per k.o. al secondo round. Credendo che con il suo aiuto lo \"Stallone\" possa recuperare il suo titolo, Apollo convince l'ex rivale ad allenarsi con lui e Balboa riesce nell'impresa.\n\"Rocky IV\".\nApollo ha ormai 42 anni ma non riesce ad accettare l'idea di non poter pi\u00f9 combattere. L'occasione sembra arrivare quando dall'Unione Sovietica giunge un pugile dalla stazza gigantesca, Ivan Drago, campione del mondo dei dilettanti, pronto a lanciare il guanto di sfida alla boxe statunitense. Nonostante gli avvertimenti di Rocky, Apollo sfida il pugile sovietico che ritiene inesperto, carente nello stile e presuntuoso, ma quello che doveva essere solo un match di esibizione si trasforma in tragedia. Drago dimostra infatti una forza al limite dell'umano e, con una serie tremenda di colpi, uccide Apollo sul ring, dopo che questo, sul punto di cedere, aveva supplicato Rocky - presente al suo angolo - di non gettare la spugna. Apollo sar\u00e0 poi vendicato dall'amico, che sconfigge Drago in Russia.\nStile di combattimento.\nLo stile di combattimento di Creed \u00e8 basato su quello del leggendario Muhammad Ali: predilige infatti la tecnica, la velocit\u00e0 e l'agilit\u00e0 tralasciando in parte le capacit\u00e0 d'incasso (nel primo incontro con Rocky, infatti, Apollo va subito al tappeto dopo un montante sinistro, complice anche il fatto che \"lo stallone italiano\" \u00e8 mancino e quindi lo sbilanciava).\nNel secondo match con Rocky, Creed si concentra ancor di pi\u00f9 su potenza e velocit\u00e0 trascurando leggermente la resistenza: Rocky riesce infatti a resistere alle centinaia di colpi messi a segno dal campione mentre questi viene messo in difficolt\u00e0 da Rocky con un numero decisamente inferiore di colpi.\nNel combattimento con Drago, Apollo non \u00e8 pi\u00f9 forte e veloce come un tempo e, complici la differenza d'et\u00e0, la mole maggiore e la potenza quasi sovrumana del sovietico, Apollo viene ucciso.\nIspirazione per il personaggio.\nCome dichiarato dallo stesso Stallone, il personaggio di Rocky Balboa \u00e8 nato dopo che aveva assistito all'incontro del 1975 fra Chuck Wepner e Ali.\nApollo nasce nel 1942, proprio come il campione di Louisville, e in \"Rocky Balboa\", nel corso di alcune trasmissioni sportive, le stesse che mostravano gli incontri fittizi dei pugili al computer, vengono proposte alcune immagini di archivio dello stesso Muhammad Ali, riferite agli anni '70. Dunque, tutto ci\u00f2 lascerebbe supporre che, nella cronologia storica della saga, Muhammad Ali, ai tempi in cui Apollo era il campione del mondo dei pesi massimi (sempre negli anni '70), combattesse ancora, e plausibilmente avrebbe potuto anche rappresentare uno dei suoi pi\u00f9 accreditati rivali per la corona iridata.\nQuesto particolare \u00e8 rafforzato anche dal fatto che nel primo film fa la sua apparizione un altro vero ex pugile: infatti c'\u00e8 un breve cameo di Joe Frazier che sale sul ring per salutare Apollo e Rocky prima del loro incontro, e addirittura lui e Creed in quella circostanza cominciano a \"beccarsi\" quasi a volersi lanciare una sfida. \u00c8 da notare il fatto che Frazier in quegli anni era uno dei pi\u00f9 accreditati rivali di Al\u00ec e nello stesso tempo, nel film, lo si sente dire ad Apollo \"Hai avuto paura a sfidare me!\". Dunque non ci sarebbe nulla da sorprendersi se Apollo Creed, che in \"Rocky IV\", durante la conferenza stampa prima dell'incontro con Drago, dichiara che nella sua carriera aveva \"incontrato i migliori battendoli tutti\" chiudendo con la battuta \"ho mandato pi\u00f9 gente in pensione io della previdenza sociale\", avesse combattuto in quegli anni anche con lo stesso Al\u00ec e con Frazier, ovviamente vincendo come recita il suo professional boxing record prima del secondo incontro con Rocky: 47 incontri e 47 vittorie, di cui una sola non per K.O. (e cio\u00e8 proprio quella con Rocky nel primo film della saga)."}
{"id": "1406670", "revid": "767487", "url": "https://it.wikipedia.org/wiki?curid=1406670", "title": "Lewis Price", "text": ""}
{"id": "1406691", "revid": "124808", "url": "https://it.wikipedia.org/wiki?curid=1406691", "title": "Creatura maligna", "text": ""}
{"id": "1406701", "revid": "125989738", "url": "https://it.wikipedia.org/wiki?curid=1406701", "title": "Porsche 997", "text": "La Porsche 997 \u00e8 una autovettura prodotta della casa automobilistica tedesca Porsche, come quinta generazione della 911. La produzione \u00e8 iniziata nel 2004, con due varianti disponibili: successivamente nel 2005 sono state commercializzate le versioni a trazione integrale, nel 2006 sono arrivate le \"Turbo\" e \"GT3\" e, a fine 2007, \u00e8 arrivata la \"GT2\". \u00c8 disponibile anche la versione con carrozzeria Targa, solo con trazione integrale.\nNel luglio 2008 \u00e8 stata sottoposta ad un restyling riguardante le potenze dei motori aumentate sulle versioni Carrera e Carrera 4 di 20 CV, Carrera S e Carrera 4S di 30 CV. \u00c8 stata poi sostituita nel 2012 con la Porsche 991.\nLa gamma.\n997 Turbo.\nLa Turbo \u00e8 stata presentata nel 2006 al salone dell'automobile di Ginevra. Nel frontale presenta nuove luci di posizione a LED e nuove prese d'aria, presenti anche sopra le ruote posteriori. Al pari della 996 Turbo, presenta un'ala retrattile al posteriore.\nIl motore \u00e8 basato sul pi\u00f9 conosciuto e affidabile 3.6 litri boxer, e sviluppa 480 CV a 6000 giri/min e una coppia massima di 620 N\u00b7m costanti tra i 1.950 e i 5.000 giri/min. Il turbocompressore presenta anche una novit\u00e0 per un motore a benzina, cio\u00e8 le palette a geometria variabile: questo permette di avere una risposta del motore costante e corposa sin dai regimi pi\u00f9 bassi. Come optional \u00e8 disponibile lo \"Sport Chrono Pack\", che comprende l'overboost capace di portare la coppia massima a 680 N\u00b7m per circa dieci secondi.\nL'accelerazione da 0 a 100\u00a0km/h, secondo quanto dichiarato dalla Porsche, avviene in soli 3,9 secondi con il cambio manuale, mentre con la trasmissione automatica \"Tiptronic S\" il tempo scende a 3,7 secondi. La velocit\u00e0 massima \u00e8 di 313\u00a0km/h per entrambe le trasmissioni.\nDal settembre del 2007 \u00e8 disponibile anche in versione cabriolet, le cui prestazioni sono di poco inferiori alla coup\u00e9, ovvero l'accelerazione sale da 3,9 a 4,0 secondi, mentre la velocit\u00e0 massima \u00e8 immutata.\nNel 2009 viene aggiornata con motore 3.8 litri ad iniezione diretta da 500 CV, disponibile anche in abbinamento alla nuova trasmissione elettroattuata PDK a doppia frizione.\n997 GT2.\nNel novembre del 2007 \u00e8 uscita la \"GT2\", versione di punta della gamma 997, equipaggiata con una versione rivisitata del propulsore della Turbo: le principali modifiche riguardano i turbocompressori, di maggiori dimensioni e capaci di una pressione di esercizio maggiore (1,4 bar), l'impianto di aspirazione e quello di scarico. Il 3,6 litri boxer della GT2 eroga 530 CV a 6500 giri e fornisce una coppia motrice di 680 N\u00b7m tra i 2200 e i 4500 giri. La vettura presenta un assetto ribassato rispetto alla Turbo, con impianto frenante carbo-ceramico, controlli elettronici della dinamica e delle sospensioni disponibili di serie; inoltre, per ridurre pesi, attriti e per massimizzare la vocazione sportiva della GT2, si \u00e8 rinunciato alla trazione integrale per optare alla classica trazione posteriore, e la trasmissione \u00e8 disponibile esclusivamente in configurazione manuale a 6 rapporti ad innesti ravvicinati.\nLa 997 GT2 accelera da 0 a 100 km/h in 3,7 secondi, e raggiunge una velocit\u00e0 massima di 329\u00a0km/h.\nNel 2010 \u00e8 stato presentato il modello denominato \"GT2 RS\", una serie in edizione limitata (500 esemplari) che si posiziona, in termini di prestazioni e di prezzo, addirittura sopra la GT2. L'auto raggiunge una velocit\u00e0 massima di 330\u00a0km/h, accelera da 0 a 100\u00a0km/h in appena 3,5\" e da 0 a 200\u00a0km/h in 9,8\"; il motore di 3,6 litri eroga in questa versione ben 620 CV. L'auto \u00e8 stata inoltre alleggerita: pesa 1370\u00a0kg.\nL'ampliamento della gamma.\nNel luglio 2008 venne presentata la nuova serie della 997 che adottava l'iniezione diretta, la Carrera pass\u00f2 cos\u00ec da 325 a 345 CV e la Carrera S da 355 a 385 (quest'ultima con motore da 3,8 litri) con velocit\u00e0 massima di 302\u00a0km/h.\nA richiesta, venne reso disponibile il cambio a controllo elettronico a doppia frizione e 7 marce, denominato PDK (\"Porsche Doppelkupplung\").\nNell'estate del 2009 \u00e8 stata proposta invece proposta una versione aggiornata della 997 Turbo, con motore potenziato a 500 CV, impianto di illuminazione dotato di LED, fanaleria posteriore lievemente rivisitata nel design.\nLe prestazioni aumentano leggermente, raggiungendo i 312\u00a0km/h di velocit\u00e0 massima e 3\"7 nello scatto 0\u2013100\u00a0km/h (3\"4 se la vettura viene equipaggiata con il cambio PDK).\nLa nuova 997 turbo \u00e8 stata proposta sia in versione coup\u00e9 che cabriolet. Nel 2010 viene presentata la versione Turbo S capace di erogare, grazie a due turbocompressori, ben 530 CV e 700 N\u00b7m di coppia. La nuova vettura scatta da 0 a 100\u00a0km/h in appena 3,3 secondi e raggiunge una velocit\u00e0 massima di 315\u00a0km/h.\nSempre nel corso dell'estate 2009 la gamma \u00e8 stata ampliata con alcune nuove versioni, la 997 GT3 RS, la 997 GT3 Cup destinata alle competizioni, e la 997 Sport Classic. La 997 GT3 RS, derivata dalla GT3, \u00e8 caratterizzata da una carreggiata posteriore maggiorata di 4,4\u00a0cm, uno spoiler posteriore di dimensioni maggiorate e ad incidenza variabile, di un boxer 6 cilindri da 3,8 litri potenziato a 450 CV ad 8.500 giri/min, e una livrea bicolore.\nLa 997 GT3 Cup invece \u00e8 una versione \"pronto corsa\" della 997, dedicata ai clienti sportivi interessati a correre nei monomarca organizzati in tutto il mondo dalla casa di Stoccarda.\nPer la prima volta la 997 GT3 Cup \u00e8 stata ricavata a partire dalla GT3 RS stradale (le versioni Cup precedenti venivano ottenute a partire dalla GT3), e non omologabile per l'utilizzo su strada. La Cup \u00e8 dotata di 450 CV di potenza massima, peso ridotto a 1.200\u00a0kg, roll-bar integrale a gabbia saldato alla scocca e impianto di scarico sportivo, con silenziatori pi\u00f9 permissivi.\nLa Carrera Sport Classic \u00e8 una versione speciale realizzata in soli 250 esemplari, dalle linee ispirate alla Carrera RS del 1973: spoiler a coda d'anatra, paraurti anteriore e posteriore ispirati alla GT3, gobbe sul tetto stile Carrera GT, ed equipaggiamento molto ricco.\nLa Sport Classic ha una taratura delle sospensioni pi\u00f9 estrema, un impianto di scarico di nuovo tipo, in acciaio e sdoppiato, cambio manuale a sei rapporti con corsa ridotta e rapporti corti, e motore da 3,8 litri portato a 408 CV. \u00c8 stata realizzata solo in livrea grigia, con due strisce che percorrono superiormente il corpo vettura, e interni marrone, con finiture in alluminio satinato. I cerchi colorati, da 19\", che riprendono il design dei Fuchs in alluminio fucinato, di colore nero, caratteristici delle 911 degli anni '60, '70 e '80.\nLe prestazioni consentono 306\u00a0km/h di velocit\u00e0 massima e 4\"6 per lo scatto da 0 a 100\u00a0km/h.\n997 Speedster.\nPresso il salone di Parigi del 2011, la Porsche ha presentato la versione Speedster della 997, ispirata all'originale 356 Speedster. Rispetto alla versione standard, essa ha il parabrezza ribassato di 60\u00a0mm, due soli posti, una copertura aerodinamica della capote, un kit aerodinamico e un allargamento posteriore. La meccanica riprende quella della Carrera S, mentre il motore \u00e8 derivato dalla Carrera GTS abbinato ad un cambio PDK e differenziale autobloccante. Monta cerchioni da 19\", sospensioni elettroniche PASM e freni PCCB carboceramici.\nMeccanica.\nI motori sono sempre a sei cilindri boxer, raffreddati a liquido, ma per questa versione ne sono disponibili due, con diverse cilindrate e potenze: 3.6 litri per la Carrera e 3.8 litri per la Carrera S. Il primo sviluppa 325 CV a 6800 giri/min, una coppia massima di 370 Nm a 4250 giri/min, mentre il secondo sviluppa 355 CV a 6600 giri/min e una coppia di 400 N\u00b7m a 4600 giri/min.\nPer quanto riguarda le prestazioni offerte dalle due sportive, la Carrera raggiunge i 285\u00a0km/h di velocit\u00e0 massima e accelera da 0 a 100\u00a0km/h in 5 secondi netti, mentre la \"S\" raggiunge i 293\u00a0km/h e accelera da 0 a 100\u00a0km/h in 4.8 secondi.\nLe versioni a trazione integrale utilizzano i rispettivi motori delle versioni a trazione posteriore, ma sono pi\u00f9 larghe di 44 millimetri al posteriore, e la coppia inviata all'asse anteriore varia dal 5 al 40%.\nTutti i modelli vengono forniti di serie con cambio manuale a 6 marce pi\u00f9 RM (con la possibilit\u00e0, optional, di escursione della leva accorciata per un utilizzo ancora pi\u00f9 sportivo).\n\u00c8 anche disponibile in optional, il cambio automatico Tiptronic S di tipo \"adattivo\" e con convertitore di coppia idraulico a slittamento controllato e possibilit\u00e0 di blocco. Lo stesso ha 5 marce pi\u00f9 RM oltre alla possibilit\u00e0 di utilizzo manuale attraverso due piccoli \"bilancieri\" sul volante.\nDal 2008 il Tiptronic \u00e8 stato sostituito dal nuovo cambio doppia frizione denominato PDK (acronimo di Porsche Doppelkupplung).\nAttivit\u00e0 sportiva.\nPorsche 997 GT3 Cup.\nPresso il salone automobilistico di Essen del 2007, la Porsche present\u00f2 la versione GT3 Cup della 997, destinata a prendere parte alle competizioni Porsche Mobil1 Supercup, Porsche Carrera Cups e GT3 Cup Challenges. In tutto ne sono stati costruiti 250 esemplari. Meccanicamente, presentava, rispetto alla versione precedente, un incremento di potenza del propulsore 3.6 Boxer 6 cilindri a 420 CV e un nuovo retrotreno. Il motore viene gestito da un cambio sequenziale a sei marce. Ha un peso di 1.150\u00a0kg, cosa che pone il rapporto peso/potenza a 2,7\u00a0kg/CV. L'impianto di scarico \u00e8 stato modificato, mentre l'impianto frenante \u00e8 stato potenziato con freni a disco in acciaio.\nVersioni speciali.\nPorsche 997 Carrera GTS B59.\nNell'agosto 2011, la Porsche, in collaborazione con il preparatore Brumos, cre\u00f2 una versione speciale della 997 dedicata al pilota cinque volte vincitore sul circuito di Daytona Hurley Haywood. Tale vettura, prodotta in cinque esemplari e denominata B59, rimane inalterata meccanicamente rispetto alla versione standard, ma propone come dotazione di serie Sport Chrono Package Plus, sospensioni PASM, sistema audio Bose e navigatore satellitare. La livrea dell'auto \u00e8 bianca con strisce da gara bianco/rosse."}
{"id": "1406707", "revid": "116917101", "url": "https://it.wikipedia.org/wiki?curid=1406707", "title": "Fratel Bigio", "text": "Fratel Bigio (\"Grey Brother\") \u00e8 un personaggio dei racconti de \"Il libro della giungla\" e \"Il secondo libro della giungla\" di Rudyard Kipling. \u00c8 un lupo, fratello di tana di Mowgli e uno dei quattro figli di Raksha e di Babbo Lupo (l'unico di cui sia dato al lettore di conoscere il nome).\nStoria.\nSempre fedele compagno del \"cucciolo d'uomo\" nelle sue avventure, tra cui la caccia contro Shere Khan, ad esso non volter\u00e0 mai le spalle.\n\u00c8 proprio Fratel Bigio a chiudere \"La corsa di primavera\":\nFigura nello scautismo.\nFratel Bigio \u00e8 un personaggio positivo, simbolo di lealt\u00e0 e fedelt\u00e0. Per questo i capi dei lupetti, o i rover in servizio presso i lupetti, possono prendere il suo nome."}
{"id": "1406709", "revid": "767487", "url": "https://it.wikipedia.org/wiki?curid=1406709", "title": "Paulo Bonfim", "text": "Carriera.\nUtilizzato nel ruolo di esterno, Paulo Bonfim ha giocato a livello di club nell'Olympico di Minas Gerais. In nazionale ha partecipato al campionato mondiale inaugurale in Brasile nel 1982, dove la nazionale verdeoro vinse il titolo di campione del mondo. Con la \"Sele\u00e7ao\" ha messo a segno tredici gol distribuiti tra il 1980 e il 1983."}
{"id": "1406712", "revid": "123764068", "url": "https://it.wikipedia.org/wiki?curid=1406712", "title": "Ferrovia Brescia-Cremona", "text": "La ferrovia Brescia-Cremona \u00e8 una linea ferroviaria italiana di propriet\u00e0 statale che collega la citt\u00e0 di Brescia a quella di Cremona.\nLa gestione dell'infrastruttura e degli impianti ferroviari \u00e8 affidata a RFI SpA, societ\u00e0 del gruppo Ferrovie dello Stato, che qualifica la linea come complementare.\nI tratti tra Brescia e San Zeno e tra Olmeneta a Cremona sono in comune rispettivamente alle linee Parma\u2013Brescia e alla Treviglio\u2013Cremona.\nStoria.\nLa costruzione e i primi anni d'esercizio.\nLa Pavia-Cremona-Brescia fu costruita nel 1866 allo scopo di unire Brescia, provincia di confine con il Veneto e il Trentino a quel tempo possedimenti dell'Impero austriaco, alla rete ferroviaria piemontese. La concessione per la costruzione e l'esercizio della linea fu affidata alla Societ\u00e0 Italiana per le strade ferrate meridionali dato che per motivi politici e giuridici la Camera dei deputati si era rifiutata di riconoscere la concessione alla Societ\u00e0 per le Ferrovie dell'Alta Italia (SFAI), di propriet\u00e0 dei Rothschild e gestore di gran parte delle linee ferroviarie del Nord Italia. La linea utilizz\u00f2 il tronco ferroviario Cremona\u2013Olmeneta della Treviglio \u2013 Cremona, gi\u00e0 aperta al traffico il 1\u00ba maggio 1863 e gestita dalla SFAI.\nLa Brescia\u2013Cremona fu aperta all'esercizio il 15 dicembre 1866. Definita come linea ad esercizio economico, fu percorsa all'inizio da tre coppie di corse al giorno, tutte con trazione a vapore.\nNel 1868, la Meridionale cedette la conduzione della linea alla SFAI. Erano infatti sorte difficolt\u00e0 ad esercire una linea linea ferroviaria completamente isolata dal resto della rete sociale. Il prezzo di cessione fu determinato in sei milioni di franchi francesi, consentendo alla societ\u00e0 a capitale Rothschild di assumere il monopolio della rete ferroviaria della pianura padana.\nIl 1\u00ba luglio 1885, a seguito della convenzione con lo Stato italiano, la Meridionale riassunse la gestione della linea, in quanto concessionaria della Rete Adriatica.\nNel 1893, con il completamento della ferrovia Parma\u2013Brescia, il tratto Brescia\u2013San Zeno divenne comune tra le due linee. Per far fronte all'incremento del traffico merci, la Meridionale decise di costruire uno scalo merci a piccola velocit\u00e0 nell'area a oriente della stazione di Brescia. Di conseguenza, tra il 1894 e il 1895, si spost\u00f2 il tratto ferroviario in uscita della Brescia\u2013San Zeno tra la stazione cittadina e la localit\u00e0 Forca di Cane.\nDopo il passaggio alle Ferrovie dello Stato.\nDopo il 1905, l'esercizio della linea pass\u00f2 alle Ferrovie dello Stato (FS), come tutte le altre linee ferroviarie della Rete Adriatica. Negli anni dieci, la linea risult\u00f2 servita da cinque coppie di treni locali e da una coppia di treni diretti che effettuavano fermata solo nella stazione di Verolanuova. Nel 1914 quest'ultima coppia fu soppressa.\nNel 1918, per esigenze belliche dovute alla Prima guerra mondiale, si istitu\u00ec il posto di blocco di Volta Bresciana e si costru\u00ec una bretella di collegamento tra questa localit\u00e0 ferroviaria e la Milano\u2013Venezia in direzione Rezzato: in questo modo si evit\u00f2 il regresso dei convogli militari presso la stazione di Brescia. Nel 1920 la bretella fu soppressa, mantenendo in loco il triangolo per la giratura delle locomotive a vapore.\nNegli anni trenta fu introdotta la trazione termica: le automotrici ALn 56 serie 1000 sostituirono progressivamente i treni trainati da locomotive dei gruppi 625, 875 e 880. In seguito furono impiegate, almeno fino agli anni sessanta, le ALn 556 serie 1200 e 1300.\nNegli anni cinquanta e sessanta, sulla Brescia\u2013Cremona e sulla Cremona\u2013Fidenza circol\u00f2 una coppia di corse Brescia\u2013Salsomaggiore che impieg\u00f2 una tripla composizione di ALn 556. A partire dal 1962, sulle medesime due linee fu instradato il Freccia della Versilia, treno a lunga percorrenza diretto a Viareggio e a Pisa, inizialmente periodico estivo e dal 1971 esteso al resto dell'anno.\nIl traffico passeggeri e merci negli anni sessanta convinse le FS a potenziare la linea all'interno di un piano che coinvolse le vicine Treviglio\u2013Cremona e Cremona\u2013Fidenza. Nel 1971, fu aperto il posto di blocco Km 5+420 lungo il tronco posto tra la stazione di Olmeneta e quella di Cremona in modo da aumentarne la capacit\u00e0. Negli anni settanta furono introdotte per il servizio passeggeri le ALn 668 e le ALn 990. Nella prima met\u00e0 degli anni ottanta si procedette all'elettrificazione della linea, secondo il sistema tradizionale FS a 3000 volt in corrente continua, alla sostituzione dell'armamento con rotaie UNI 60 sostenute da traversine in cemento, all'introduzione degli impianti di segnalamento di tipo luminoso e all'installazione degli apparati ACEI negli scali intermedi.\nL'epoca della trazione elettrica.\nLa trazione elettrica fu attivata il 16 febbraio 1984 ed inaugurata il 2 aprile. Per quanto riguarda il servizio passeggeri, le automotrici termiche furono sostituite dalle elettromotrici ALe 790/880, mentre i treni a materiale ordinario furono effettuati utilizzando E. 424 ed E.636 trainanti carrozze Corbellini, Centoporte e Bz 20000. Per il trasporto di merci si prosegu\u00ec l'utilizzo di locomotive diesel, dato che gli scali non erano stati elettrificati per motivi di sicurezza. Nel 1987, giunsero sulla linea le ALe 582 le quali presero in carico la maggior parte dei turni del servizio passeggeri.\nNel 1992 fu introdotto il controllo del traffico centralizzato (CTC) sulla tratta San Zeno\u2013Cremona. Conseguentemente fu introdotto il Dirigente Centrale Operativo (DCO) presso la scalo cremonese e furono eliminati i dirigenti movimento degli scali intermedi, ad eccezione di San Zeno-Folzano e Olmeneta.\nQuattro anni dopo fu istituita la relazione Pendolino Bergamo\u2013Roma Termini che fu instradata lungo la Brescia\u2013Cremona. In seguito trasformata in Eurostar, la relazione fu soppressa il 13 dicembre 2009. Lo stesso giorno fu introdotto il DCO lungo la tratta Brescia\u2013San Zeno.\nCaratteristiche.\nArmamento e trazione.\nLa linea \u00e8 a binario semplice dotata di rotaie Vignoles UNI 60, poggianti su traversine in cemento armato. Su tutta la linea \u00e8 presente il sistema di sicurezza SCMT ed \u00e8 attrezzata con Blocco conta-assi.\nLa ferrovia \u00e8 elettrificata a corrente continua da 3000 volt. \u00c8 alimentata da tre sottostazioni elettriche: a Brescia, nei pressi di via Ziziola, a Manerbio e a Cremona, presso il chilometro 2+406 della Treviglio-Cremona.\nSistema d'esercizio.\nL'esercizio della linea \u00e8 affidato al Dirigente Centrale Operativo sedente a Milano Greco Pirelli.\nTraffico.\nIl servizio ferroviario regionale \u00e8 espletato da Trenord sulla base di un contratto di servizio stipulato con la Regione Lombardia.\nA partire dal 14 dicembre 2008 \u00e8 stato introdotto l'orario cadenzato simmetrico. Nei giorni feriali la linea \u00e8 percorsa da tredici coppie di corse a cadenza oraria con partenze dalla stazione di Brescia al minuto .39 e da quella di Cremona al minuto .23. La stazione di Manerbio svolge il ruolo di nodo 00, in quanto \u00e8 punto di incrocio dei convogli provenienti da entrambe le direzioni al minuto .00 di ogni ora.\nA queste corse a cadenzamento regolare, se ne aggiungono due sulla direttrice Brescia\u2013Cremona e un'altra sulla Cremona-Brescia. Nei giorni festivi la cadenza diventa bioraria, mentre le corse di rinforzo non sono effettuate.\nLa societ\u00e0 ferroviaria impiega ALe 582 che si alternano a treni navetta ordinari composti da E.464 e carrozze a piano ribassato.\nPer quanto riguarda il traffico a lunga percorrenza, la linea \u00e8 impiegata da una coppia di corse della relazione Freccia della Versilia; fino al 2010 sulla linea transitava anche una coppia giornaliera di treni Eurostar che collegava Bergamo e Roma passando per Brescia, Cremona e Fidenza."}
{"id": "1406714", "revid": "1833487", "url": "https://it.wikipedia.org/wiki?curid=1406714", "title": "A", "text": "A (minuscolo a; nome italiano \"a\" ) \u00e8 la prima lettera dell'alfabeto latino, greco e italiano, nonch\u00e9 della maggior parte degli alfabeti derivanti da quello fenicio. Essa rappresenta anche la lettera \"alfa\" dell'alfabeto greco e la \"\u0430\" dell'alfabeto cirillico.\nIn italiano corrisponde unicamente alla vocale centrale di massima apertura .\nStoria.\nL'evoluzione grafica e quella fonetica della lettera hanno seguito parzialmente percorsi differenti fino all'epoca fenicia. Le origini del segno \"A\" possono essere rintracciate in un geroglifico egizio rappresentante una \"testa di bove\", poi riadattato e stilizzato, non prima di 3500 anni fa, in un alfabeto proto-semitico al nuovo stile di lettura, ma anch'esso rappresentante lo stesso soggetto. Il suono allora corrispettivo non era quello che conosciamo oggi, ma una consonante detta \"colpo di glottide\" , usata nella lingua semitica. Successivamente col passaggio all'alfabeto fenicio, imparentato con quello semita, il segno grafico venne ulteriormente stilizzato, sino a renderlo simile all'odierno ma orientato con la punta a sinistra e verso il basso, imitando cos\u00ec il muso dell'animale e le corna. Fu in quest'epoca che la lettera, pur mantenendo il valore fonetico del \"colpo di glottide\", assunse il nome di \"aleph\", con \"ph\" che non si pronunciava come la f ma come la p in inglese , dal nome della prima lettera dell'alfabeto ebraico, che ancora significa \u00abtesta di bove\u00bb e da cui deriveranno gli altri suoi nomi e il valore fonologico odierno.\nI Greci elaborarono il loro alfabeto da quello fenicio, col bisogno, per\u00f2, di apportarvi alcune modifiche in quanto loro, a differenza dei Fenici, avevano una lingua in cui le vocali hanno un valore distintivo ben preciso, cos\u00ec dovettero trovare un simbolo per il suono vocalico centrale aperto , rappresentato presso loro dalla lettera \"alfa\", riadattando la \"aleph\" fenicia proprio perch\u00e9 iniziante con quella medesima vocale.\nIl valore fonetico \u00e8 finalmente quello odierno, e anche il segno grafico di oggi \u00e8 grossomodo quello di quel tempo; i Greci ebbero bisogno di modellare due diversi segni per indicare la medesima lettera, uno maiuscolo, ottenuto orientando l'aleph fenicia verso l'alto, e uno minuscolo, probabilmente sempre da un riarrangiamento della lettera, non pi\u00f9 modificandone l'orientamento ma la forma dei tratti essenziali attraverso delle linee tondeggianti. \nI Greci usavano inoltre la lettera \"A\" nelle monete greche antiche, ed aveva il significato di Argo, Atene, Antiochia. (rif 2)\nLe lettere cos\u00ec formate si sono poi trasmesse attraverso l'alfabeto etrusco a quello latino, e grazie ai Romani diffuso in gran parte del territorio occupato dall'impero con il nome attuale \"a\" corrispondente al semplice valore fonetico della vocale.\nUso nelle lingue.\nNella maggior parte delle altre lingue che utilizzano l'alfabeto latino, la lettera \"A\" viene utilizzata per rappresentare o il suono o il suono (quest'ultimo, prodotto dall'emissione della voce dalla gola a labbra aperte, \u00e8 lievemente gutturale ed esplosivo ed \u00e8 il valore della lettera in italiano). Come si pu\u00f2 notare, nell'alfabeto fonetico internazionale diverse versioni della lettera A simboleggiano suoni diversi (ma comunque abbastanza simili). In inglese invece la lettera \"A\" ha diversi valori: (come in \"pad\"), (come in \"father\"), (come in \"ace\" o nel nome stesso della lettera), o (come \"although\").\nIn francese la lettera \"A\", unita ad altre vocali quali \"U\", \"E\" formano un dittongo.\nIn italiano, come anche in altre lingue, una \"A\" preposta ad una parola viene spesso usata per trasformarne il senso in quello opposto (prefisso privativo): ad esempio, \"morale\" diventa \"amorale\", in realt\u00e0 un\"alfa privativa greca\"; il prefisso \u00e8 \"an-\" per le parole che iniziano per vocale (\"alcolico\" diventa \"analcolico\"). Nella grammatica italiana \"a\" \u00e8 anche una preposizione semplice (mentre \"a\"' \u00e8 la forma tronca della preposizione articolata ai). \"A\" pu\u00f2 essere anche prefisso di verbi composti (es: rabbia-arrabbiare)."}
{"id": "1406715", "revid": "287204", "url": "https://it.wikipedia.org/wiki?curid=1406715", "title": "Gerry Turpin", "text": "Carriera.\nDebutt\u00f2 come direttore della fotografia nel 1961, cessando l'attivit\u00e0 nel 1985.\nFu progettista ed inventore di un sistema di ripresa e di illuminazione innovativo per il cinema, per cui venne premiato con un Oscar speciale per l'innovazione scientifica cinematografica\nRiconoscimenti.\nCandidato tre volte al British Academy of Film and Television Arts, si aggiudic\u00f2 il premio nel 1968 con \"Bisbigli\", e nel 1970 con \"Oh che bella guerra!\"."}
{"id": "1406716", "revid": "599013", "url": "https://it.wikipedia.org/wiki?curid=1406716", "title": "Jorginho Pinheiro", "text": "Utilizzato nel ruolo di esterno, Jorginho Pinheiro ha giocato a livello di club nel Atl\u00e2ntica Boa Vista di Rio de Janeiro. In nazionale ha partecipato al campionato mondiale inaugurale in Brasile nel 1982 dove la nazionale verdeoro vinse il titolo di campione del mondo."}
{"id": "1406717", "revid": "123700270", "url": "https://it.wikipedia.org/wiki?curid=1406717", "title": "Invisible Sun", "text": "Invisible Sun \u00e8 il primo singolo estratto da \"Ghost in the Machine\", il quarto album del gruppo musicale britannico The Police.\nIl singolo.\nPubblicato esclusivamente nel Regno Unito, ha raggiunto la seconda posizione in classifica; per gli altri Paesi il singolo di punta prescelto fu \"Every Little Thing She Does Is Magic\".\nLa canzone parla delle tensioni nell'Irlanda del Nord; a causa degli argomenti trattati, Bono degli U2 ha spesso eseguito la canzone insieme ai Police quando i due gruppi comparivano agli stessi concerti: la prima occasione fu nel 1982 ad un festival a Gateshead, e successivamente il duetto \u00e8 stato riproposto nel 1986 negli ultimi due spettacoli del tour \"A Conspiracy of Hope\" organizzato da Amnesty International.\nLa canzone si discosta dalle precedenti produzioni del gruppo, essendo costruita su un loop di sintetizzatore, con testi potenti e ossessivi. Tra le altre cose, il testo si riferisce ai fucili \"ArmaLite\" utilizzati prevalentemente dall'IRA. Il video della canzone contiene una sequenza di filmati tratti dal conflitto in Irlanda del Nord; per questo, il video \u00e8 stato messo al bando dalla BBC.\nLa canzone \u00e8 stata riproposta dal gruppo irlandese Therapy? nel 1993, mentre gli Edge of Sanity, band death metal svedese, ne hanno prodotto una cover nel 1995."}
{"id": "1406718", "revid": "1305772", "url": "https://it.wikipedia.org/wiki?curid=1406718", "title": "Piastra (disambigua)", "text": "Piastra si riferisce a:"}
{"id": "1406720", "revid": "287204", "url": "https://it.wikipedia.org/wiki?curid=1406720", "title": "Kurus", "text": ""}
{"id": "1406726", "revid": "466539", "url": "https://it.wikipedia.org/wiki?curid=1406726", "title": "Giovanni Martinelli (tenore)", "text": "Biografia.\nNato 18 giorni prima del suo amico e conterraneo Aureliano Pertile, fu il primo di 14 fratelli nati dal matrimonio fra Antonio Martinelli, artigiano falegname, e Lucia Bellini, casalinga. Dopo aver studiato con grande impegno sotto la guida del Maestro Giuseppe Mandolini, debutt\u00f2 al Teatro Dal Verme di Milano il 2 dicembre 1910 con lo \"Stabat Mater\" di Rossini e, presso lo stesso teatro, il 29 dicembre successivo con \"Ernani\" di Giuseppe Verdi. I consensi furono tali da indurre Giacomo Puccini e Arturo Toscanini ad invitarlo, l'anno successivo, durante un'audizione presso Casa Ricordi, al Teatro Costanzi di Roma ad interpretare Johnson di Sacramento per le recite italiane de \"La fanciulla del West\".\nNel 1912 al Covent Garden di Londra, esegu\u00ec \"Aida\", \"Manon Lescaut\" e \"La fanciulla del West\", consacrandosi definitivamente artista di rango internazionale col debutto al teatro alla Scala di Milano il 29 dicembre ancora col capolavoro pucciniano. L'anno dopo, il 20 novembre 1913, con \"La boh\u00e8me\" ebbe inizio una lunga collaborazione col teatro Metropolitan di New York che dur\u00f2 per ben 33 anni consecutivi, sino al 1946.\nNel 1937, in occasione dell'incoronazione di Giorgio VI del Regno Unito, torn\u00f2 al Covert Garden per interpretare, tra l'altro, \"Otello\" e \"Turandot\", con Eva Turner. Nel 1939, si accost\u00f2 a Wagner cantando a Chicago nel \"Tristano e Isotta\". Si conged\u00f2 dalle scene a Philadelphia nel 1950 con una recita di \"Sansone e Dalila\", ma sorprendentemente riapparve a Seattle nel gennaio 1967, all'et\u00e0 di 81 anni, nel ruolo dell'imperatore Altoum nella \"Turandot\". Le sue spoglie riposano al Verano di Roma."}
{"id": "1406727", "revid": "110157", "url": "https://it.wikipedia.org/wiki?curid=1406727", "title": "Alitalia Maintenance Systems", "text": "Alitalia Maintenance Systems S.p.A. era un'azienda italiana, operante nel settore aeronautico.\nIn particolare, si occupava della manutenzione, revisione e riparazione di motori per aeromobili, A.P.U. (Auxiliary Power Unit, i motori ausiliari degli aeromobili), componenti aeronautici e aeroderivati.\nEra l'unica societ\u00e0 italiana del mercato.\nStoria.\nLa compagnia fu costituita il 1\u00ba luglio 2003 da Alitalia - Linee Aeree Italiane che le ha ceduto il ramo d'azienda \"Reparto Officina Motori\", incaricato delle operazioni di manutenzione e riparazione dei motori degli aerei.\nA ottobre dello stesso anno Lufthansa Technik acquista il 40% della societ\u00e0: contestualmente, le operazioni relative ai motori General Electric CF6-50 and CF6-80 vengono trasferite da Amburgo all'Officina Motori dell'Aeroporto di Roma Fiumicino, revisionate insieme ai motori CFM56-5 e sui GE90. Vengono, invece, spostate in Germania le lavorazioni relative ai componenti aeronautici.\nNel 2007 durante la prima crisi Alitalia fatturava 110 milioni di euro e aveva chiuso l'esercizio con un sostanziale pareggio, occupando quasi 370 dipendenti. Ciononostante, in quanto controllata da Alitalia Servizi, ha seguito la gestione commissariale riservata alla capogruppo.\nSeguono anni non facili in quanto i volumi delle commesse affidate da Alitalia non saturano la capacit\u00e0 produttiva di Ams: con solo 22 motori ricevuti nel 2009, il break even non viene raggiunto (servono almeno 50 lavorazioni annue). Nel 2010 subentrano due azionisti, Iniziativa Prima S.p.A con una quota del 66% ed European Advanced Technology (Israel Aerospace Industries-Bedek) al 19%. Resta ad Alitalia - Compagnia Aerea Italiana il 15%. Tre anni dopo, Ams rasenta il fallimento a causa dell'esposizione debitoria: viene cos\u00ec salvata da un ulteriore cambio tra i soci. Alitalia Cai e European Advanced Technology salgono al 38.5% ciascuno, mentre Iniziativa Prima scende al 23%.\nLa situazione si risolleva, ma nel 2015 Alitalia appalta la manutenzione dei motori direttamente a Bedek in Israele.\nAms il 30 settembre 2015 viene dichiarata fallita, con nomina a Curatori del Dott. Paolo Carbone e dell\u2019Avv. Federica Marziale.\nNel 2016 gli asset sono rilevati da Iag, ma ad oggi i 170 dipendenti rimangono in cassa integrazione.\nSono in corso trattative per la ripresa delle operazioni."}
{"id": "1406729", "revid": "767487", "url": "https://it.wikipedia.org/wiki?curid=1406729", "title": "Bernd Dreher", "text": "Carriera.\nInizi\u00f2 la sua carriera professionistica nel 1986, con il in Bundesliga. Con la squadra della sua citt\u00e0 natale gioc\u00f2 fino al 1990, segnando tuttavia poche presenze. Nella stagione 1990-1991 Dreher si trasfer\u00ec al Bayer Uerdingen, dove fu scelto come portiere titolare. Vi rest\u00f2 fino al 1996, quando pass\u00f2 al , dove fece da secondo a Oliver Kahn. Con i bavaresi ha vinto sei campionati tedeschi, cinque Coppe di Germania, cinque Coppe di Lega tedesca, 1 Champions League e una Coppa Intercontinentale. Tra il 2001 e il 2003 disput\u00f2 2 partite con la seconda squadra del Bayern, prima di ritirarsi e dedicarsi all'allenamento dei portieri della squadra bavarese. Durante la stagione 2005-2006 fu nuovamente messo sotto contratto come portiere dal club, "}
{"id": "1406734", "revid": "110157", "url": "https://it.wikipedia.org/wiki?curid=1406734", "title": "Pallone a pugno", "text": "Il pallone a pugno ossia il ballon au poing in lingua francese \u00e8 un gioco sferistico praticato in Francia.\nStoria.\nL'antica origine di quest'attivit\u00e0 atletica risale probabilmente a qualche gioco di pallone del primo millennio dopo Cristo, poi modificato in pallacorda, chiamata \"jeu de paume\" dai francesi. L'attuale modo di giocare fu codificato durante il regno di Luigi XIV di Francia subendo poche modifiche sino i tempi moderni. Attualmente la zona dove il ballon au poing \u00e8 pi\u00f9 popolare \u00e8 quella della Piccardia. Sono attive oltre 40 associazioni e i praticanti sono circa 2.500. Amiens \u00e8 la citt\u00e0 dove ha sede la federazione francese che fu fondata nel 1935 e che annualmente organizza un \"campionato\" e una \"coppa di Francia\".\nRegolamento.\nIl campo all'aperto sul quale si disputano le partite \u00e8 definito \"ballodrome\" dai francesi, in italiano traducibile come \"pallodromo\": questo campo \u00e8 costituito da un rettangolo lungo 65\u00a0m e largo 12\u00a0m dove si affrontano due squadre di sei giocatori ciascuna. \nCon il pugno protetto da fasce si colpisce la palla, che pesa quasi mezzo chilo e ha circonferenza di 60\u201365\u00a0cm, per spingerla oltre una linea segnata su campo di gioco. Il punteggio \u00e8 simile a quello del tennis ossia 15-30-40-\"game\" e la prima squadra che totalizza sette giochi con il sistema delle due cacce vince la partita.\nAnnualmente il 15 agosto si disputa la finale di campionato nel pallodromo \"La Hotoie\" di Amiens dove pure si svolge la sfida finale per aggiudicarsi la coppa di Francia a settembre."}
{"id": "1406750", "revid": "1855146", "url": "https://it.wikipedia.org/wiki?curid=1406750", "title": "Piastra (moneta)", "text": "Piastra \u00e8 stato il nome generico che indicava una moneta d'oro o pi\u00f9 spesso d'argento di grande modulo, spesso uno scudo. \nMonete in corso.\nAttualmente \u00e8 una frazione di queste valute:"}
{"id": "1406751", "revid": "198277", "url": "https://it.wikipedia.org/wiki?curid=1406751", "title": "Luigi Pasetti", "text": "Caratteristiche tecniche.\nEra un calciatore grintoso che ha giocato prevalentemente come terzino fluidificante a destra, grazie alla facilit\u00e0 di corsa. Nel finale di carriera Giovan Battista Fabbri lo ha schierato come libero.\nCarriera.\nGiocatore.\nClub.\nCrebbe calcisticamente nella SPAL dove costitu\u00ec, assieme a Fabio Capello, Edoardo Reja, Arturo Bertuccioli, Franco Pezzato, Maurizio Moretti, Lauro Pomaro e Gianfranco Bozzao, la colonia di giovani calciatori spallini nati a met\u00e0 degli anni quaranta che Paolo Mazza far\u00e0 esordire in prima squadra, facendoli giocare sia in Serie A che in Serie B. Con questi calciatori la SPAL, con Giovan Battista Fabbri allenatore, vincer\u00e0 lo scudetto Primavera nel 1965.\nDebutt\u00f2 in prima squadra nel finale di stagione 1963-1964, nell'incontro -Spal 2-1 del 14 aprile 1964. A partire dalla stagione successiva fu promosso titolare nel ruolo di terzino sinistro, conquistando la promozione in Serie A e disputando tre campionati nella massima serie.\nNel 1968, dopo la retrocessione della SPAL in Serie B, Pasetti ebbe l'occasione di giocare nella . A Torino disput\u00f2 19 partite su 30 nel campionato 1968-1969, alternandosi a Gianluigi Roveta nel ruolo di terzino destro, oltre a 4 partite in Coppa delle Fiere e 3 in Coppa Italia; la sua stagione fu condizionata dai problemi difensivi della formazione bianconera e da alcuni infortuni.\nNel 1969 fu ceduto al , nell'ambito del passaggio di Giuseppe Furino ai bianconeri. In Sicilia disput\u00f2 cinque campionati, tra Serie A e Serie B, ottenendo la promozione nella massima serie nel 1971-1972 quando fu titolare nella difesa meno battuta del campionato.\nNel 1974 si trasfer\u00ec al in Serie C, dove ritrov\u00f2 il suo mentore Giovan Battista Fabbri e condusse gli emiliani alla vittoria del campionato, con sette punti di vantaggio sulla seconda, e alla promozione in Serie B. Un'altra stagione tra i cadetti con il Piacenza e poi, nel 1976, Pasetti scese di nuovo di categoria, stavolta in Serie D, per giocare nell'Adriese dove concluse la sua carriera di calciatore nel 1980 dopo aver ottenuto una nuova promozione, dalla Serie D alla Serie C2, nel 1978.\nNella sua carriera ha totalizzato complessivamente 139 presenze e una rete (nella sconfitta esterna della SPAL contro il Torino alla prima giornata del campionato di Serie A 1966-1967).\nNazionale.\nVanta 5 presenze in Nazionale B (esordio il 22 marzo 1967) e 5 in Nazionale Giovanile (esordio il 20 dicembre 1967), ovvero ci\u00f2 che oggi sono le Nazionali Under-23 ed Under-21.\nAllenatore e dirigente.\nSuccessivamente inizi\u00f2 la carriera di direttore sportivo prima e di allenatore poi; la sua prima esperienza fu con l'Adriese ed in seguito con le giovanili di SPAL (con la quale vinse nel 1986 lo scudetto nel campionato Giovanissimi) e , oltre ad allenare la prima squadra della SPAL nel finale di campionato nel 1991 in Serie C2, con Fabbri direttore tecnico. Successivamente rimane a Ferrara fino al 1997, come allenatore delle giovanili.\nDopo una stagione sulla panchina dell'Imolese, nel Campionato Nazionale Dilettanti, passa al settore giovanile del , dove rimane quattro stagioni. In seguito allena le giovanili del , prima di ritornare al Milan e poi alla SPAL, alla guida della formazione Esordienti, nel campionato 2010-2011; l'anno successivo siede sulla panchina dei Pulcini della formazione estense.\nDopo il fallimento della SPAL abbandona la nuova societ\u00e0 rifondata in Serie D per screzi con la dirigenza, e passa alle giovanili del Vigaranese X Martiri di Porotto."}
{"id": "1406754", "revid": "1921110", "url": "https://it.wikipedia.org/wiki?curid=1406754", "title": "Nepoziano (magister militiae)", "text": "Biografia.\nSpos\u00f2 la figlia di Marcellino, comandante semi-indipendente della Dalmazia: loro figlio era Giulio Nepote, l'ultimo imperatore romano d'Occidente \"de iure\".\nNel 458 era \"comes et magister utriusque militiae\" e, assieme ad Egidio, era comandante dell'esercito dell'imperatore Maggioriano. In quell'anno venne intrapresa una campagna per riconquistare la Gallia e l'esercito imperiale, rafforzato da un forte contingente di mercenari barbari, scacci\u00f2 i Visigoti di Teodorico II da Arelate, costringendoli a ritornare nella condizione di \"foederati\". Con l'aiuto dei suoi nuovi \"foederati\", l'esercito penetr\u00f2 poi nella valle del Rodano conquistandola, usando sia la forza che la diplomazia: furono infatti sconfitti i Burgundi e ripresa Lione dopo un assedio (la citt\u00e0 venne condannata a pagare una forte indennit\u00e0 di guerra). Per il suo contributo all'operazione, il poeta Gaio Sollio Sidonio Apollinare lo loda nel proprio panegirico a Maggioriano, sebbene non lo nomini esplicitamente.\nNel 459 giunsero in \"Gallaecia\" gli inviati di Nepoziano e del \"comes\" goto Sunierico ad annunciare la vittoria di Maggioriano e l'accordo tra l'imperatore e il sovrano dei Visigoti.\nNel maggio 460 Nepoziano e Sunierico comandarono il contingente visigoto dell'attacco a tenaglia di Teodorico contro i Suebi: Nepoziano si diresse verso la \"Gallaecia\" e invest\u00ec un contingente suebo, sconfiggendolo, nelle vicinanze di \"Lucus Augusti\".\nAll'inizio degli anni 460 Nepoziano fu deposto per ordine di Teodorico II, forse perch\u00e9 ostile al potente \"magister militum\" Ricimero, e sostituito da Arborio. Mor\u00ec nel 465."}
{"id": "1406755", "revid": "2046941", "url": "https://it.wikipedia.org/wiki?curid=1406755", "title": "Atitech", "text": "Atitech S.p.A. \u00e8 una azienda italiana nata nel 1989 dalla ex Divisione Tecnica di \"Ati - Aero Trasporti Italiani\".\nOpera nel settore della manutenzione di aeromobili narrow e wide body.\nUna delle principali compagnie aeree clienti di Atitech \u00e8 Alitalia. Tra le altre, le principali sono Ryanair, Eurowings, Swiss, Austrian, Air France, Blue Panorama, Poste Air cargo, a cui si aggiungono Clienti istituzionali quali l\u2019Aeronautica Militare Italiana e la Guardia di Finanza.\nLa sede principale, Atitech sud, si trova presso l\u2019Aeroporto di Napoli-Capodichino dove sono ubicati i due hangar Avio 1 e Avio 2 con inclusa la baia di verniciatura per gli aeromobili di corto raggio (narrow body). Altri tre hangar, Avio 15 per gli aeromobili di lungo raggio (wide body), hangar 12 e 4, sono ubicati nello stabilimento di Atitech nord presso San Pietro a Patierno.\nAtitech \u00e8 diventata in pochi anni una delle pi\u00f9 importanti aziende di manutenzione del mercato EMEA (Europe, Middle East e Africa).\nLa pi\u00f9 grande MRO indipendente d\u2019Europa in quanto in grado di ospitare nello stesso sito 20 aerei in manutenzione e altri 15 posizionati nelle aree esterne.\nIn questi anni, l\u2019azienda ha sviluppato competenze anche sui compositi (trust reversers, flap and slat, fairing, rudder, elevator, flight control).\nStoria.\nNasce nel 1989 da una costola di ATI - Aero Trasporti Italiani, rilevata da Alitalia, per la manutenzione di aerei McDonnel Douglas MD-80.\nNel marzo 2003, con il completamento della costruzione del nuovo hangar, si consolida l'attivit\u00e0 di manutenzione completa degli aeromobili, inclusi interventi sul motore.\nIl 1\u00ba maggio 2009 la NewCo \"Manutenzione Aeronautiche S.r.l.\", che al suo interno vede Meridie S.p.A. (Investimenti e Sviluppo Mediterraneo al momento della costituzione), Aviation-Management Consulting GmbH&amp;Co KG, Design Manufacturing S.p.A., Alven24 S.p.A., ha presentato una manifestazione di interesse non vincolante per l'acquisto del 75% di Atitech. Il restante 25% verrebbe probabilmente suddiviso tra Finmeccanica (10%) e Alitalia - CAI (15%). L'offerta \u00e8 di 25 milioni di euro e il piano prevede il mantenimento di 300 posti di lavoro e Cassa Integrazione Guadagni Straordinaria per i restanti 350.\nL'acquisto si conclude il 19 novembre 2009, e la NewCo Manutenzioni Aeronautiche S.r.l. acquista il 75% del capitale sociale di Atitech\nDal 1\u00ba giugno 2015, Atitech Manufacturing, controllata da Manutenzioni Aeronautiche srl, ha rilevato il ramo d'azienda di Alenia / Finmeccanica di Capodichino Nord, dedicato alla costruzione e alla realizzazione di modifiche speciali e alla manutenzione di aeromobili \u201cregional\u201d (ATR 42 / 72) . In seguito a tale acquisizione, si sono aggiunti 3 hangar alla dotazione Atitech, e la costruzione del programma C27J \u00e8 stata spostata nei stabilimenti Finmeccanica di Torino.\nAttualmente Atitech conta circa 531 dipendenti pi\u00f9 178 dipendenti Atitech Manufacturing (ex Finmeccanica)\nAttivit\u00e0 correnti.\nAtitech si occupa della manutenzione e verniciatura di aeromobili a corto e medio raggio, ed in particolare gli aerei: McDonnell Douglas MD-80, Boeing 737 (CL/ NG), Boeing B767, Airbus A320 F, Airbus A330, Embraer ERJ E-175 E-190, ATR 42 e ATR 72. Inoltre, grazie alla sua pluriennale esperienza, l'azienda \u00e8 oggi in grado di offrire supporto manutentivo ad aerei oltre che civili anche militari (P-72A, P-42A/B, VC-319 A). \nAtitech \u00e8 inoltre impegnata nel supportare gli aerei della flotta ATR 42 Maritime Patrol della Guardia di Finanza e della Flotta A319CJ della Presidenza del Consiglio dei Ministri, con dei contratti di Supporto Logistico Integrato, che oltre alla manutenzione degli aerei comprende anche la manutenzione dei motori, dei carrelli di atterraggio e di tutti i componenti dell\u2019aereo, nonch\u00e9 dei servizi di ingegneria, con un elevatissimo valore di affidabilit\u00e0 tecnica. \nL'azienda utilizza 5 hangar: Avio 1, Avio 2, Hangar 4, Hangar 12, Hangar 15:\nAtitech \u00e8 inoltre dotata di una baia di verniciatura moderna e all\u2019avanguardia che consente di soddisfare tutte le esigenze del cliente in termini di sanding, stripping e painting, rispettando le pi\u00f9 rigorose normative ambientali.\nL'azienda pu\u00f2 fornire, attraverso la propria DOA, soluzioni chiavi in mano per i cambi livrea."}
{"id": "1406756", "revid": "183694", "url": "https://it.wikipedia.org/wiki?curid=1406756", "title": "Sergej L'vovi\u010d Sobolev", "text": "Biografia.\nSobolev si laure\u00f2 nel 1929 all'Universit\u00e0 di Leningrado, dove fu allievo di Nikolaj Maksimovi\u010d Gunter. Dopo la laurea lavor\u00f2 con Vladimir Smirnov, che egli consider\u00f2 il suo secondo maestro.\nDal 1932 lavor\u00f2 a Leningrado ed, in seguito, all'Istituto Steklov di Matematica di Mosca dal 1934. Era a capo dell'Istituto quando questo dovette trasferirsi a Kazan', durante la Seconda guerra mondiale. Fu professore all'Universit\u00e0 di Stato di Mosca dal 1935 al 1937 e vice direttore del Laboratorio 2 (1943-1945), dedicato all'energia nucleare, dove prese parte al programma nucleare sovietico.\nNel 1956 Sobolev si un\u00ec a molti altri preminenti scienziati per proporre un'iniziativa scientifica ed educativa su larga scala per le regioni orientali dell'Unione Sovietica, che in seguito condusse alla costituzione della divisione siberiana dell'Accademia delle Scienze. Egli fu il fondatore ed il primo direttore dell'Istituto di Matematica ad Akademgorodok, vicino a Novosibirsk, che poi prese il suo nome; inoltre ebbe un ruolo importante nella costituzione e nello sviluppo dell'Universit\u00e0 di Stato di Novosibirsk.\n\u00c8 famoso per i suoi lavori nell'ambito dell'analisi matematica e nella teoria delle equazioni alle derivate parziali.\nSi deve a lui l'introduzione della nozione di spazio di Sobolev, che viene definito mediante una richiesta sull'andamento delle trasformate di Fourier; gli spazi di Sobolev ed i relativi teoremi di immersione sono di fondamentale importanza per l'analisi funzionale.\nLe funzioni generalizzate (in seguito pi\u00f9 comunemente chiamate distribuzioni) furono introdotte per la prima volta da Sobolev nel 1935 al fine di fornire soluzioni deboli alle equazioni differenziali; solo successivamente esse furono maggiormente sviluppate da Laurent Schwartz.\nSobolev seppe astrarre la nozione classica di differenziazione in modo da ampliare la portata delle applicazioni della tecnica che risale a Newton e Leibniz. Molti considerano la teoria delle distribuzioni come il calcolo infinitesimale dell'epoca moderna."}
{"id": "1406764", "revid": "12109", "url": "https://it.wikipedia.org/wiki?curid=1406764", "title": "Carico strutturale", "text": "Il carico strutturale rappresenta l'insieme delle azioni esercitate su una struttura che definiscono le condizioni al contorno per la determinazione dello stato tensionale. Un carico nell'ingegneria strutturale \u00e8 un sistema di forze applicate che possono originare uno stato di sollecitazione e conseguentemente una deformazione in una struttura. L'individuazione dei carichi \u00e8 indispensabile per il calcolo del dimensionamento della struttura e per la valutazione della convenienza economica di una data configurazione strutturale.\nCarico concentrato e distribuito.\nSi definisce inoltre:\nNel Sistema internazionale di unit\u00e0 di misura un carico concentrato si pu\u00f2 misurare in newton (con i relativi multipli e sottomultipli), mentre un carico distribuito pu\u00f2 essere misurato in pascal (se \u00e8 riferito a un'unit\u00e0 di superficie) oppure in newton per ogni metro quadrato.\nCarico statico e dinamico (StM).\nSono carichi statici quei carichi che non variano di intensit\u00e0 e posizione nel tempo su una struttura.\nSono carichi dinamici quei carichi che variano di intensit\u00e0 o di luogo (o entrambi).\nTipi di carico (StM).\nI carichi si suddividono in due categorie: permanenti e accidentali. Sono considerati carichi permanenti gli elementi strutturali come i solai, setti, isolamenti. I carichi permanenti sono dovuti al peso proprio della struttura e ai carichi che gravano sulla struttura per il suo intero periodo di vita. Per determinare il peso proprio di una struttura \u00e8 necessario calcolare il volume degli elementi che compongono la stessa e moltiplicarlo per il loro peso per unit\u00e0 di volume (il peso per unit\u00e0 di volume dei principali materiali da costruzione \u00e8 messo a disposizione dalla normativa). I tramezzi e gli impianti leggeri di edifici residenziali possono essere assunti come carichi equivalenti diffusi quando il solaio ha adeguata capacit\u00e0 di ripartizione trasversale delle sollecitazioni.\nMentre sono considerati carichi accidentali elementi non strutturali, arredi, persone, agenti atmosferici. La determinazione di questi carichi viene effettuata o tramite apposite analisi o assumendo valori imposti da regolamenti e norme."}
{"id": "1406769", "revid": "857138", "url": "https://it.wikipedia.org/wiki?curid=1406769", "title": "Nepoziano (disambigua)", "text": ""}
{"id": "1406781", "revid": "287204", "url": "https://it.wikipedia.org/wiki?curid=1406781", "title": "Specchio di corrente", "text": "Uno specchio di corrente (in inglese \"current mirror\") \u00e8 una particolare configurazione di dispositivi elettronici realizzata per riprodurre fedelmente in un ramo di un circuito elettronico la corrente circolante in un altro ramo dello stesso circuito.\nLa corrente da riprodurre pu\u00f2 essere costante o variabile a seconda dell'utilizzo.\nTeoricamente, uno specchio di corrente non \u00e8 altro che un amplificatore di corrente a guadagno unitario.\nIn pratica, diversi fattori impediscono di ottenere nei due rami del circuito correnti perfettamente identiche.\nSpecchio di corrente a transistor bipolare.\nFunzionamento.\nIl transistor Q1 \u00e8 collegato in modo da funzionare come un diodo polarizzato direttamente.\nLa corrente attraverso di esso (dipendente da R1 e Vs) \u00e8 determinata essenzialmente dal valore di R1 finch\u00e9 Vs \u00e8 sufficientemente maggiore di 0.7V, la tipica tensione VBE di conduzione per un transistor a giunzione bipolare al silicio.\n\u00c8 importante che Q1 sia un transistor e non un diodo, perch\u00e9, se i dispositivi sono pressoch\u00e9 identici, \nla corrente di base dei due transistor sar\u00e0 uguale, dato che la tensione VBE \u00e8 la stessa.\nCon uguale corrente di base, la coppia di transistori identici avr\u00e0 anche corrente di collettore uguale finch\u00e9 sar\u00e0 VCE2 non troppo maggiore di VBE.\nSe VCE2 \u00e8 molto maggiore di VBE, la corrente di collettore in Q2 sar\u00e0 in qualche modo maggiore di quella in Q1 a causa dell'effetto Early; inoltre, la temperatura di Q2 pu\u00f2 essere sostanzialmente diversa rispetto a quella di Q1 per via della differente potenza dissipata.\nPer questo i due transistori non si potranno pi\u00f9 considerare identici.\nNei circuiti integrati l'uguaglianza della temperatura dei due transistor \u00e8 abbastanza facile da ottenere, mentre in un circuito con componenti discreti bisogner\u00e0 avere cura di mantenere i due transistor alla stessa temperatura per un funzionamento ottimale.\n\u00c8 possibile collegare altri transistor uguali allo stesso modo di Q2 per riprodurre la stessa corrente in altri lati del circuito, anche con diversi valori della resistenza R2. Tuttavia ogni transistor supplementare aggiunger\u00e0 la sua corrente di base a quella di R1, sottraendola alla corrente di collettore di Q1; se il beta \u00e8 sufficientemente grande questo non \u00e8 un problema con pochi transistori pilotati, ma lo diventa se questo sono abbastanza da rendere la IB totale richiesta non trascurabile rispetto alla IC di Q1. Se ci\u00f2 si verifica \u00e8 possibile ripristinare una situazione accettabile sostituendo il collegamento collettore base di Q1 con un altro transistore collegato all'alimentazione (specchio di corrente con cancellazione della corrente di base).\nAnalisi del circuito.\nLa corrente circolante in R1 \u00e8 data da:\nformula_1\nDove formula_2 \u00e8 la corrente di collettore di Q1, \nformula_3 \u00e8 la corrente di base di Q1, \nformula_4 \u00e8 la corrente di base di Q2.\nLa corrente di collettore di Q1 \u00e8 data anche dall'equazione:\nformula_5\nDove formula_6 \u00e8 il guadagno di corrente di Q1. \nSe Q1 e Q2 sono perfettamente identici, formula_7 di Q2 sar\u00e0:\nDato che VBE1 = VBE2 e Q1 e Q2 sono identici, \nformula_9.\nLa corrente di collettore di Q2 sar\u00e0 dunque data da:\nformula_10\nSe formula_11, si ha:\nformula_12\nValori tipici di formula_7 permetteranno di ottenere uno scarto tra le due correnti migliore dell'1%. \nUna precisione superiore \u00e8 ottenibile con circuiti pi\u00f9 complessi, come quelli di Widlar, di Wilson o con configurazione Cascode.\nSpecchio di corrente a MOSFET.\nFunzionamento.\nI transistor \"T\"1 e \"T\"2 operano in regione di saturazione.\nIn queste condizioni la corrente di uscita \"I\"out sar\u00e0 dipendente direttamente da \"I\"ref. \n\"I\"D \u00e8 funzione della tensione di drain del transistor secondo la relazione \"I\"D = \"f\"(\"V\"GS). \nQuesta funzione dipende dalla tecnologia del MOSFET. \nNel caso dello specchio di corrente, desideriamo ottenere \"I\"D = \"I\"ref.\n\"I\"ref \u00e8 nota ed \u00e8 la corrente di riferimento. \nDalla stessa relazione otteniamo \"I\"out. \"I\"out = \"I\"D \u00e8 anche una funzione di \"V\"GS. \nI terminali source e gate dei due transistor sono in comune, per cui i due transistor hanno la stessa \"V\"GS.\nPoich\u00e9 possiamo derivare \"V\"GS da \"I\"ref in base alle propriet\u00e0 del transistor, la relazione \"f\"(\"V\"GS) = \"I\"out pu\u00f2 essere applicata per determinare \"I\"out = \"I\"ref. \nQuesto principio regge se \"T\"1 e \"T\"2 sono pressoch\u00e9 identici, soprattutto in propriet\u00e0 come lunghezza del canale e concentrazione dei dopanti. Si dice che i MOS devono essere matched, accoppiati. Il matching \u00e8 una tecnica di layout per tecnologia MOS che permette di minimizzare le imprecisioni dovute a fluttuazioni statistiche nella realizzazione dei dispositivi elettronici.\nL'equazione di \"I\"d che descrive questo principio \u00e8 \u2013\nformula_14 \ndove,\nformula_15\n\"\u03bcn\" e \"C\" sono costanti dipendenti dal transistor, W/L \u00e8 il rapporto ampiezza lunghezza del canale, \"V\"GS \u00e8 la tensione gate-source, \"V\"Th \u00e8 la tensione di soglia, \u03bb \u00e8 la costante di modulazione di canale, e \"V\"DS \u00e8 la tensione tra drain e source."}
{"id": "1406788", "revid": "729019", "url": "https://it.wikipedia.org/wiki?curid=1406788", "title": "Rino Francescato", "text": ""}
{"id": "1406806", "revid": "287204", "url": "https://it.wikipedia.org/wiki?curid=1406806", "title": "Domenico Del Mela", "text": "Biografia.\nPoco si sa della vita di Domenico Del Mela, a partire dalla nascita databile 1681 secondo alcune fonti e 1683 secondo altre. Sacerdote e maestro della comunit\u00e0 gallianese, Giuseppe Maria Brocchi lo presenta nella \"Descrizione Della Provincia Del Mugello\" come ingegnoso inventore di organi, gravicembali, orologi, ed altri macchinari. Mor\u00ec il 15 luglio 1755, come testimonia il \"libro dei Morti\" della Pieve di San Bartolomeo a Galliano.\nIl pianoforte verticale.\nDel Mela concep\u00ec e costru\u00ec nel 1739 il primo pianoforte con tavola armonica verticale, usando come modello il clavicytherium e seguendo le idee e i progetti di Bartolomeo Cristofori. Lo strumento presenta una tastiera formata da quarantacinque tasti (ventisette in legno giallo e diciotto neri), per un'estensione di quasi quattro ottave. La cassa, posta al di sopra della tastiera, \u00e8 modellata in modo da non seguire la curva del ponticello: si allarga verso l'esterno in prossimit\u00e0 della sua parte superiore, conferendo al pianoforte la sua caratteristica forma a giraffa. L'iscrizione sopra la tastiera documenta la paternit\u00e0 dello strumento e la data di costruzione: \": P. Dominicus del Mela de Gagliano inventr: fecit anno: MDCCXXXIX :\". Nel 1928 il pianoforte \u00e8 stato ceduto da Ugo Del Mela, discendente dell'inventore, al Conservatorio Luigi Cherubini ed \u00e8 attualmente conservato presso il museo degli strumenti musicali di Firenze.\nRetrodatazione e paternit\u00e0 dell'invenzione.\nSebbene non ci siano dubbi sulla datazione del pianoforte di Domenico del Mela, non \u00e8 possibile affermare con assoluta certezza che questo si tratti del primo esemplare di pianoforte verticale costruito; esiste infatti uno strumento anonimo presso il museo degli strumenti musicali di Lipsia recante l'iscrizione \"1735\" sul tasto pi\u00f9 acuto. L'autenticit\u00e0 di questa data \u00e8 stata tuttavia messa in discussione dal musicologo Georg Kinsky, il quale riteneva che il suddetto pianoforte fosse stato costruito nel 1765 o nel 1785. La scoperta dell'invenzione di Del Mela si deve a Cesare Ponsicchi, storico e musicologo fiorentino, che descrisse lo strumento per la rivista \"La Nuova Musica\" nel 1897, ed \u00e8 probabilmente a causa di questa identificazione tardiva, congiuntamente alla natura non professionale della sua attivit\u00e0, che la figura del sacerdote gallianese \u00e8 rimasta ai margini della storia dell'evoluzione del pianoforte.\nAltri lavori.\nIl museo degli strumenti musicali di Firenze ospita anche un clarinetto basso che non riporta il nome di Domenico Del Mela, ma ritrovato nella sua casa. Del Mela esegu\u00ec altri lavori su strumenti musicali, perfezion\u00f2 infatti la chitarra francese, aggiungendovi un maggior numero di corde, costru\u00ec un decacordo o salterio, fabbric\u00f2 l'orologio da sala o a pendolo, con mostra mobile. Nessuna di queste opere \u00e8 pervenuta sino a noi."}
{"id": "1406807", "revid": "14480", "url": "https://it.wikipedia.org/wiki?curid=1406807", "title": "Pipelining", "text": ""}
{"id": "1406810", "revid": "666668", "url": "https://it.wikipedia.org/wiki?curid=1406810", "title": "Pivot (calcio a 5)", "text": "Il pivot \u00e8 uno dei ruoli che pu\u00f2 ricoprire un giocatore nel calcio a 5\nCaratteristiche e compiti.\nSimilmente all'attaccante del calcio tradizionale, \u00e8 un ruolo offensivo che comporta lo stazionamento del giocatore in posizione avanzata (nei pressi della porta avversaria). Al pivot sono richieste doti fisiche (forza e velocit\u00e0) e tecniche (capacit\u00e0 nei dribbling e nel gioco aereo), nonch\u00e9 un buon senso della posizione e abilit\u00e0 nel tiro. Ha infatti il compito principale di realizzare i gol per la propria squadra.\nOltre che nella finalizzazione, i pivot offrono il loro contributo anche in fase di non possesso marcando gli avversari (nel tentativo di attuare il pressing e recuperare palla) e aiutando laterali e play nella zona centrale del campo.\nEvoluzione del ruolo.\nInizialmente confinato in zona d'attacco con l'obiettivo di segnare, il pivot ha sub\u00ecto un'evoluzione nel corso della storia di tale sport: per eliminare un punto di riferimento agli avversari, il ruolo viene talvolta ricoperto da giocatori universali (in grado - ovvero - di agire in pi\u00f9 posizioni) anzich\u00e9 da un \"centravanti\" fisso."}
{"id": "1406822", "revid": "124777966", "url": "https://it.wikipedia.org/wiki?curid=1406822", "title": "Paul Atreides", "text": "Paul Atreides \u00e8 un personaggio immaginario apparso nei romanzi \"Dune\" (1965), \"Messia di Dune\" (1969) e \"I figli di Dune\" (1976), primi tre volumi del \"Ciclo di Dune\" (1965-1988) creato da Frank Herbert.\nBiografia.\nPaul Atreides nasce sul pianeta Caladan nel 10176, figlio primogenito del duca Leto Atreides e di Lady Jessica, concubina ufficiale del duca. Suo padre Leto \u00e8 un influente nobile feudale membro del consiglio del Landsraad, temuto dal cugino Shaddam IV, imperatore dell'universo, per la sua eccessiva popolarit\u00e0, mentre Lady Jessica, membro delle Bene Gesserit, ha violato l'ordine di concepire una figlia femmina da destinare in sposa a un erede maschio di Casa Harkonnen per ricomporre la vecchia frattura diplomatica tra le due dinastie, nonch\u00e9 per garantire la nascita del Kwisatz Haderach, l'essere supremo destinato a comandare l'universo, la cui venuta \u00e8 minuziosamente programmata dalle Bene Gesserit.\nCome erede al titolo di duca Atreides e governatore di Caladan, Paul viene presto iniziato a uno spartano addestramento fisico e mentale, condotto da precettori importanti quali Thufir Hawat, Mentat degli Atreides, Duncan Idaho e Gurney Halleck, i maestri delle lame, i quali gli insegnano a usare le armi e a comandare gli eserciti in battaglia. Dalla madre Jessica, invece, dalla quale ha ereditato i poteri psicofisici, impara molti degli antichi segreti del retaggio delle Bene Gesserit. Il padre Leto gli insegna l'arte del governare e della diplomazia, mentre Thufir Hawat, che gi\u00e0 serviva il Vecchio Duca, Paulus Atreides, gli trasmette a livello inconscio i primi insegnamenti per divenire un Mentat imperiale.\nNel 10191, quando ha quindici anni, Paul viene informato che la Casa Atreides ha ricevuto l'ordine da Shaddam IV di partire alla volta di Arrakis, dove il duca Leto assumer\u00e0 il feudo del pianeta pi\u00f9 aspro per ambiente e influenza politica, ma anche il pi\u00f9 redditizio poich\u00e9 esso \u00e8 l'unico posto dove si estrae il melange. La popolazione locale di Arrakis, la stirpe dei Fremen, la gente delle sabbie, lo riconosce come il Mahdi, \u201cColui che ci guider\u00e0 al paradiso\u201d, il messia profetizzato, figlio unico di una Bene Gesserit, per mezzo del quale Arrakis sar\u00e0 libero per sempre. Dopo pochi mesi di attivit\u00e0 di governo e di estrazione del melange, la Casa Atreides viene attaccata dalla Casa Harkonnen, guidata dal feroce Vladimir Harkonnen, barone feudale di Giedi Primo. Il duca Leto, tradito dal medico suk Wellington Yueh, muore in prigionia tra le grinfie del barone Harkonnen, che per sferrare l'attacco godeva di numerosi rinforzi inviatigli dall'imperatore Shaddam IV, non per uccidere il duca Atreides, ma per ridimensionare il suo potere in seno al feudalesimo.\nMa Paul e sua madre Jessica riescono a scappare nel deserto, aiutati da Duncan Idaho e Liet Kynes, il planetologo di Shaddam IV, figlio di Pardot Kynes e segretamente il capo fremen fino all'arrivo del Mahdi. Trovato asilo presso la trib\u00f9 di Stilgar, Paul e Jessica si uniscono ai fremen nella lotta contro gli Harkonnen, che nel frattempo hanno massacrato le forze degli Atreides. Presso di loro, Paul viene chiamato Muad'dib, e riconosciuto come il messia lungamente atteso. Nel 10193, dopo una feroce rivolta che ha chiamato in causa perfino l'imperatore Shaddam IV da Kaitain, Paul stermina la Casa Harkonnen e costringe l'imperatore ad abdicare in suo favore, sposandone la figlia, la principessa Irulan Corrino. Egli \u00e8 il vero Kwisatz Haderach, l'essere supremo cercato dalle Bene Gesserit, giunto con una generazione di anticipo e ormai al di fuori del loro controllo. Fino al successivo 10205, dodici anni dopo, Paul Muad'dib porta la guerra santa tramite i fremen in tutto l'Impero feudale. Essi impongono il culto divinatorio della sua persona al prezzo di miliardi di vite innocenti.\nIn questo periodo, le Bene Gesserit, guidate dalla Reverenda Madre Gaius Helen Mohiam, la Gilda Spaziale e la principessa Irulan complottano congiuntamente contro di lui, e gli inviano in dono Hayt, il ghola che i Tleilaxu hanno ricreato dal cadavere di Duncan Idaho, morto dodici anni prima per salvargli la vita. Questa creature viene riprogrammata come mentat e come maestro delle lame, per distrarre Paul dalle consuete faccende di governo, facilitando le azioni fatali dei congiurati ai danni dell'imperatore. Dopo aver perso la vista a seguito di un attentato con l'impiego di armi atomiche illegali, Paul acquista poteri sensoriali sconfinati, che rimpiazzano il senso visivo dei suoi occhi senza vita. Smascherati i colpevoli della congiura, Paul assiste alla nascita dei suoi figli gemelli Leto e Ghanima, figli dell'amata concubina fremen Chani, figlia di Liet Kynes. Se ne va nel deserto, dove viene creduto morto, ma in realt\u00e0 si tramuta nel Predicatore, mentite spoglie con cui accusa con irruenza il sistema politico e religioso dell'Impero dei fremen, ora guidato dalla sorella minore, Alia Atreides, la reggente dell'Impero."}
{"id": "1406825", "revid": "599013", "url": "https://it.wikipedia.org/wiki?curid=1406825", "title": "Jackson (giocatore di calcio a 5)", "text": "Carriera.\nUtilizzato nel ruolo di esterno, Jackson ha giocato a livello di club nell'Olympico Club di Belo Horizonte. In nazionale ha partecipato a due campionati del mondo: quello inaugurale in Brasile nel 1982, e quello successivo in Spagna nel 1985. In entrambi i casi la nazionale verdeoro vinse il titolo di campione del mondo. Nel 1988 non prese parte al mondiale australiano dove il Brasile giunse secondo. A livello individuale, Jackson \u00e8 stato eletto miglior giocatore ai Mondiali del 1982."}
{"id": "1406834", "revid": "110453984", "url": "https://it.wikipedia.org/wiki?curid=1406834", "title": "Deutone", "text": "Il deutone o deuterone \u00e8 il nucleo del deuterio (isotopo stabile dell'idrogeno), costituito da un protone e da un neutrone.\nL'energia di legame del deutone \u00e8 cos\u00ec bassa da non permettere l'esistenza di stati eccitati e quindi l'informazione sull'interazione nucleone-nucleone \u00e8 limitata allo studio delle propriet\u00e0 del deutone e della diffusione n-p e p-p a bassa energia.\nStato del deutone, momento magnetico e di quadrupolo elettrico.\nSperimentalmente (sfruttando le propriet\u00e0 di conservazione di parit\u00e0 e momento angolare) \u00e8 stato definito:\ndove formula_7 sono i momenti angolari orbitali del neutrone e del protone che costituiscono il nucleo del deutone.\nDa cui deriva che:\nQuindi L dovr\u00e0 necessariamente avere un valore pari.\nConsiderando invece il valore del momento angolare totale si possono trarre le seguenti conclusioni:\nPer ottenere J=1 il momento angolare orbitale L deve assumere valore 1. Quindi essendo dispari non ammissibile. \nIn tale caso invece, L pu\u00f2 assumere due valori pari L=0, L=2 entrambi ammessi dalla conservazione della parit\u00e0.\nRiassumendo quanto detto, il deutone si trova in una sovrapposizione di due stati:\nL'evidenza di questa sovrapposizione \u00e8 stata dedotta e verificata studiando i valori assunti dal momento magnetico e dal momento di dipolo elettrico.\nNello stato formula_11 il momento magnetico risulta:\ndove:\nQuesto valore \u00e8 sensibilmente diverso dal quello misurato (0,8574 formula_15) con una precisione dell'ordine di formula_16.\nInoltre, se il deutone fosse esclusivamente in onda S avrebbe momento di quadrupolo elettrico nullo. Infatti l'autofunzione formula_17 \u00e8 a simmetria sferica (costante) e non pu\u00f2 produrre un momento di quadrupolo elettrico\nQueste due evidenze sostengono l'ipotesi che il deutone si trovi in uno stato di momento angolare misto, sovrapposizione degli stati formula_11 (L=0) e formula_20 (L=2).\nI valori delle ampiezze formula_22 e formula_23 si trovano usando i valori sperimentali del momento magnetico e del momento di quadrupolo.\nI momenti angolari formula_24 si sommano a formare lo spin del deutone J=1, quindi, anche nello stato di momento angolare orbitale L=2 protone e neutrone sono nello stato di tripletto con S=1. Il fattore giromagnetico \u00e8:\nCon queste ipotesi il momento magnetico del deutone \u00e8 pari a:\nCon la condizione di normalizzazione formula_27, si ottiene formula_28 e formula_29"}
{"id": "1406838", "revid": "57342", "url": "https://it.wikipedia.org/wiki?curid=1406838", "title": "Baltazar Garzon", "text": ""}
{"id": "1406842", "revid": "33689", "url": "https://it.wikipedia.org/wiki?curid=1406842", "title": "Gex (videogioco)", "text": "Gex \u00e8 un videogioco a piattaforme sviluppato da Crystal Dynamics per la console 3DO nel 1995, successivamente vennero pubblicate altre versioni per PlayStation, Sega Saturn e Microsoft Windows. \u00c8 il primo dell'omonima serie e narra le avventure di un geco.\nModalit\u00e0 di gioco.\nSi attraversa una serie di mondi:"}
{"id": "1406858", "revid": "22356", "url": "https://it.wikipedia.org/wiki?curid=1406858", "title": "Gorgonopsia", "text": "I gorgonopsi (Gorgonopsia) sono un sottordine di Terapsidi vissuti tra il Permiano medio e il Permiano superiore, tra 265 e 251 milioni di anni fa.\nAspetto da Gorgone.\nIl nome del gruppo deriva da quello di uno dei generi pi\u00f9 conosciuti, \"Gorgonops\", che significa \"aspetto da Gorgone\", dal nome dei mostri della mitologia greca. In effetti l'aspetto di questi animali doveva essere impressionante: alti sulle forti zampe, i gorgonopsi erano dotati di una grande testa allungata e di una dentatura notevole. Erano provvisti di lunghi canini ricurvi che in alcune forme assomigliavano a vere e proprie sciabole. Comunque tutti i denti erano aguzzi. Tra le caratteristiche che dimostrano la loro parentela con i mammiferi ci sono lo sviluppo completo della finestra temporale e l'evoluzione delle ossa dell'orecchio.\nPredatori differenziati.\nI gorgonopsi erano i principali predatori del Permiano superiore e i loro resti sono particolarmente abbondanti in Sudafrica e in Russia. Occuparono varie nicchie ecologiche, come quella dei predatori di medie dimensioni e quella dei superpredatori. Il gigantesco \"Inostrancevia\" della Russia era lungo anche 3,5 metri; altre forme piuttosto grandi erano \"Sauroctonus\" e \"Dinogorgon\". Tuttavia, molti gorgonopsi non superavano il metro e mezzo di lunghezza (\"Lycaenops\", \"Leontocephalus\", \"Arctognathus\").\nClassificazione.\nI gorgonopsi sono uno dei tre gruppi di teriodonti (gli altri due erano i terocefali e i cinodonti). I theriodonti sono imparentati con gli erbivori Anomodontia. Gorgonopsia comprende tre sottofamiglie, i Gorgonopsinae, i Rubidgeinae e gli Inostranceviinae, pi\u00f9 un gran numero di generi che non sono stati collocati in nessuno di questi gruppi. In tutto, vi sono 25 generi e 41 specie, compresi alcuni generi descritti da esemplari completi come \"Dinogorgon\", \"Inostrancevia\" e \"Rubidgea\".\nLa tassonomia dei gorgonopsi \u00e8 poco conosciuta. Molte specie di gorgonopsia sono state nominate da Robert Broom, e molti taxa nominati da lui sono ora considerati non validi. Molte distinzioni tra le specie di gorgonopsi si basano su piccole differenze che possono essere facilmente influenzate dalla conservazione del fossile. Come risultato di queste difficolt\u00e0, sono state fatte relativamente poche ricerche per risolvere la tassonomia e la filogenesi di questo gruppo.\nLa recensione pi\u00f9 completa del gruppo \u00e8 stata condotta da Sigogneau-Russell (1989). Tuttavia, molti taxa gorgonopsi hanno cambiato la loro tassonomia da allora.\nGebauer (2007) condusse un'analisi filogenetica di gorgonopsia. Non considerava Gorgonopsia e Gorgonopsidae equivalenti, e collocava solo specie con autapomorfie, o caratteristiche uniche a quelle specie, in Gorgonopsidae; di conseguenza, \"Aloposaurus\", \"Cyonosaurus\" e \"Aelurosaurus\" furono posti fuori da Gorgonopsidae, come gorgonopsi basali. Di seguito \u00e8 riportato un cladogramma derivante dalla sua analisi:\nLa filogenesi pi\u00f9 completa pubblicata di gorgonopsia \u00e8 stata condotta da Christian Kammerer e Vladimir Masyutin nel loro studio sui generi russi \"Nochnitsa\" e \"Viatkogorgon\". A differenza delle precedenti filogenesi, Kammerer e Masyutin hanno provato che i gorgonopsi africani formano un clade con l'esclusione di tutte gli altri gorgonopsi.\nEstinzione.\nAppartenenti al gruppo di rettili-mammiferi noti come teriodonti, i gorgonopsi sono considerati pi\u00f9 evoluti dei precedenti dinocefali. Come questi si estinsero alla fine del Permiano mentre altri gruppi pi\u00f9 specializzati, come i dicinodonti, i cinodonti e i terocefali, sopravvissero anche nel Triassico."}
{"id": "1406863", "revid": "149485", "url": "https://it.wikipedia.org/wiki?curid=1406863", "title": "Nuoto ai XV Giochi del Mediterraneo", "text": "Le gare di nuoto ai XV Giochi del Mediterraneo si sono svolte dal 24 al 28 giugno 2005 al Centro Sportivo Las Almadrabillas di Almer\u00eda, in Spagna. Sono state disputate gare in 42 distinte specialit\u00e0 di cui 21 maschili e 21 femminili."}
{"id": "1406866", "revid": "1259603", "url": "https://it.wikipedia.org/wiki?curid=1406866", "title": "Pietro Romualdo Pirotta", "text": "Biografia.\nIscrittosi alla facolt\u00e0 di medicina dell'Universit\u00e0 di Pavia, scelse poi di passare a quella di scienze naturali dello stesso ateneo, nel quale si laure\u00f2 a 22 anni, il 29 luglio 1875. Chiamato ad insegnare scienze naturali nel liceo di Pistoia, prefer\u00ec curare, invece, il Laboratorio crittogamico annesso all'Istituto Botanico dell'Universit\u00e0 papiense, nel quale aveva ottenuto un posto gi\u00e0 prima della laurea. Nel 1879 vinse un premio di perfezionamento presso l'Istituto di crittogamia di Strasburgo. Rientrato in Italia, vinse i concorsi per le cattedre nelle Universit\u00e0 degli Studi di Sassari e di Modena, scegliendo quest'ultima sede e andando a dirigere l'orto botanico di Modena. Nel 1883 fu chiamato dal ministro Guido Baccelli a coprire la cattedra di botanica dell'Universit\u00e0 di Roma, che mantenne sino al 1928, sostenendo la creazione di un nuovo Istituto Botanico, nel giardino annesso al convento di S. Lorenzo in Panisperna e la pubblicazione dell\"'Annuario\" del R. Istituto Botanico di Roma (in seguito \"Annali di Botanica\").\nPer quanto riguarda la produzione scientifica di Pirotta, si suole riconoscere tre distinti periodi: nel primo, si occup\u00f2 di ricerche crittogamiche e microbiologiche, scoprendo tra l'altro, nuova in Italia, la peronospora della vite (\"Plasmopara viticola\"); nel secondo, entr\u00f2 nel vivo della struttura istologica e fisiologica dei tegumenti seminali, sulla costituzione di serbatoi mucipari e dei vasi laticiferi, nonch\u00e9 sulla morfologia foliare; il terzo, invece, \u00e8 caratterizzato dall'attenzione verso i problemi di biologia fiorale, dell'ereditariet\u00e0 dei caratteri, con interessamento per le ricerche di genetica sperimentale, in particolare sulla comparsa e persistenza ereditaria dei caratteri teratologici.\nPirotta si occup\u00f2 anche di ricerche floristiche e sistematiche sulla flora sia italiana che africana. Nel 1917 intervenne come promotore, unitamente a poche personalit\u00e0 unite sotto l'egida dell'associazione Pro Montibus, del Parco nazionale d'Abruzzo, sul quale scrisse un importante saggio. Con l'istituzione del Parco, fu chiamato da Erminio Sipari a far parte della prima Commissione amministratrice dell'Ente autonomo del Parco nazionale d'Abruzzo. \u00c8 stato pi\u00f9 volte vicepresidente e presidente della Societ\u00e0 botanica italiana."}
{"id": "1406868", "revid": "1615085", "url": "https://it.wikipedia.org/wiki?curid=1406868", "title": "Associazione Calcio Dilettantistica Guidonia Montecelio", "text": "LAssociazione Calcio Dilettantistica Guidonia Montecelio, nota come Guidonia, \u00e8 una societ\u00e0 calcistica della citt\u00e0 di Guidonia Montecelio, provincia di Roma.\nAttualmente milita nel campionato dilettantistico di Promozione.\nI colori sociali sono il blu,giallo e rosso.\nStoria.\nLa societ\u00e0 \u00e8 nata nel 1954. Dal 2002 al 2011 ha militato in Serie D per ben 9 stagioni consecutive.\nNella stagione 2007-2008 la squadra \u00e8 retrocessa in Eccellenza Lazio dopo i play-out persi contro il Calangianus, salvo poi essere ripescata.\nAll'inizio della stagione 2010-2011 partecipa per la prima volta nella storia alla Coppa Italia Professionisti affrontando in trasferta nel turno preliminare il Como, il risultato finale \u00e8 di 3-1 per i lariani con gol di Vittorini per i guidoniani.\nNella stagione 2016-2017 cambia la propria denominazione sociale in Acd Guidonia.\nStadio.\nLa societ\u00e0 disputa le proprie partite interne presso lo Stadio \"Comunale\" di Guidonia. L'impianto pu\u00f2 ospitare 2900 spettatori, ed \u00e8 con due tribune di cui una coperta. Il campo di gioco \u00e8 di 105m x 65m ed \u00e8 in erba sintetica. L'inaugurazione del nuovo manto \u00e8 avvenuta nel 2006 con ospite la S.S. Lazio. A causa della scadenza dell'omologazione del sintetico, dal 2017/2018 il Guidonia disputa le gare interne al \"Fiorentini\" di Montecelio."}
{"id": "1406873", "revid": "1543377", "url": "https://it.wikipedia.org/wiki?curid=1406873", "title": "S\u00e1ndor Pet\u0151fi", "text": "Pet\u0151fi \u00e8 considerato il poeta nazionale ungherese del romanticismo, nonch\u00e9 una figura chiave della rivoluzione ungherese del 1848.\nSuo padre, Stevan Petrovi\u0107 (in ungherese Istv\u00e1n Petrovics), era serbo, e sua madre, M\u00e1ria Hr\u00fazov\u00e1, era slovacca. Nonostante ci\u00f2, Pet\u0151fi aveva una fortissima consapevolezza di essere ungherese, divenendo il capo spirituale dei gruppi rivoluzionari radicali, che volevano la totale indipendenza dell'Ungheria dalla monarchia asburgica.\nBiografia.\nInizi\u00f2 molto giovane la sua attivit\u00e0 letteraria, creando una poesia rivoluzionaria nei temi e nelle forme rispetto alla tradizione poetica del suo Paese. I temi fondamentali della sua produzione lirica sono la libert\u00e0 (in ungh. \"szabads\u00e1g\") e l'amore (in ungh. \"szerelem\"). Ad esempio scrive: \n\"(La libert\u00e0, l'amore! / Di questi due ho bisogno. / Per l'amore io sacrifico la vita, / Per la libert\u00e0 sacrifico l'amore.)\"\nCompose un lungo poema narrativo intitolato \"Giovanni il prode (J\u00e1nos Vit\u00e9z)\" (1845), e scrisse una parte della pi\u00f9 grande poesia nazionale dell'Ungheria.\nPet\u0151fi si un\u00ec all\"'Esercito transilvano\" del generale rivoluzionario polacco J\u00f3zef Bem, che stava combattendo con successo una campagna contro le truppe asburgiche, prima di essere ripetutamente sconfitto quando la Russia intervenne in aiuto dell'Austria.\nMor\u00ec nel 1849, a 26 anni, nella battaglia di Segesv\u00e1r (attualmente Sighi\u0219oara, in Romania), una delle battaglie della rivoluzione ungherese del 1848 contro gli Asburgo, ed \u00e8 considerato fra gli ungheresi come eroe e poeta nazionale.\nGiosu\u00e8 Carducci, in un saggio su Goffredo Mameli, paragona Pet\u0151fi al poeta italiano e a Theodor K\u00f6rner, tutti e tre poeti e patrioti morti giovani in battaglia, in particolare Mameli e Pet\u0151fi trovarono entrambi la morte nel 1849 partecipando alle rivolte della primavera dei popoli.\nOpere (titoli originali).\nA Pet\u0151fi si deve inoltre la traduzione in ungherese del Coriolano di Shakespeare, pubblicata nel 1847: essa fa parte di un progetto di traduzione di opere di Shakespeare al quale contribuirono anche J\u00e1nos Arany e Mih\u00e1ly V\u00f6r\u00f6smarty."}
{"id": "1406874", "revid": "1409041", "url": "https://it.wikipedia.org/wiki?curid=1406874", "title": "Coppa Mitropa 1961", "text": "La Coppa Mitropa 1961 fu la ventunesima edizione del torneo. Venne vinta dagli italiani del , alla terza affermazione nella competizione.\nRiportata su proposta italiana ad essere una competizione fra clubs e non pi\u00f9 fra leghe, vi parteciparono tre Paesi con quattro club ciascuno. Inizialmente le tre vincitrici dei gruppi dovevano giocare un torneo finale, ma la formula fu cambiata in seguito alle proteste del SK Kladno riguardo alla gara contro l'Udinese, nella quale l'arbitro erroneamente aveva fatto giocare due tempi supplementari.\nTorneo.\nFase a eliminazione diretta.\nSemifinali.\n\"Gare giocate il 1,15 e 29 novembre\"\nFinale.\n\"Gare giocate il 14 marzo e 4 aprile\""}
{"id": "1406875", "revid": "106908", "url": "https://it.wikipedia.org/wiki?curid=1406875", "title": "Acido salicidico", "text": ""}
{"id": "1406877", "revid": "185138", "url": "https://it.wikipedia.org/wiki?curid=1406877", "title": "Anelli trasportatori", "text": ""}
{"id": "1406893", "revid": "466539", "url": "https://it.wikipedia.org/wiki?curid=1406893", "title": "Ofelia (Amleto)", "text": "Ofelia () \u00e8 uno dei principali personaggi femminili della tragedia \"Amleto\" (\"The Tragical History of Hamlet, Prince of Denmark\", in lingua originale), composta tra il 1600 e il 1602 dal drammaturgo britannico William Shakespeare.\nCaratteristiche e origini del personaggio.\nFiglia di Polonio, ciambellano di Elsinora, capitale della Danimarca, e sorella di Laerte, giovane cavaliere, Ofelia \u00e8 una giovane aristocratica non appartenente alla stirpe reale: la residenza alla corte di Elsinore le \u00e8 permessa grazie alla carica ricoperta dal padre. Il ruolo che Ofelia ha nella tragedia \u00e8 quello della vittima degli eventi: delusa da un amore per Amleto che crede non puro, veritiero e disinteressato (Amleto rinnegher\u00e0 i sentimenti per lei per non coinvolgerla nelle meschine trame dello zio Claudio, usurpatore del trono di Danimarca) e divenuta folle per l'assassinio del padre a opera dello stesso Amleto, terminer\u00e0 la sua esistenza affogando in un corso d'acqua, scatenando l'odio e la vendetta da parte del fratello Laerte, che tenter\u00e0 di uccidere Amleto.\nNel 1579, una giovane di Stratford, Katherine Hamlett, anneg\u00f2 accidentalmente nel fiume Avon; conosciamo questo evento grazie a un'inchiesta di cui restano tracce negli archivi della cittadina. L'evento dovette scuotere la piccola comunit\u00e0, tanto da suggerire che Shakespeare, allora quindicenne, abbia successivamente preso spunto da questa situazione per la morte di Ofelia che manca nelle fonti dell'Amleto.\nOfelia nella tragedia.\nOfelia \u00e8 mira delle offerte amorose di Amleto, e il suo primo ingresso in scena, durante la terza scena del primo atto, avviene nel corso dei preparativi per la partenza di Laerte per la Francia, durante i quali il fratello consiglia la giovane di non cedere alle lusinghe d'amore del principe, che ritiene non disinteressate: anche Polonio la redarguisce, strappandole la promessa di evitare di intrattenersi troppo con lo spasimante.\nMesso in moto da Amleto il meccanismo che scatena gli eventi tragici della vicenda a seguito dell'apparizione del fantasma del padre, Ofelia viene costretta da Polonio a consegnargli le lettere d'amore ricevute dal principe, tramite le quali potr\u00e0 provare ai reali danesi la pazzia, creduta d'amore, del giovane nei confronti della donna. Ofelia, combattuta e spaventata dal comportamento di Amleto, cede infine agli ordini del padre, che si esibisce in una sgangherata conversazione con i monarchi sui presunti motivi della follia del principe.\nDopo di ci\u00f2, viene convinta dagli astanti a intrattenersi in una conversazione con lui, in modo tale da poter udire, nascosti, i vagheggiamenti d'amore dell'uomo. In quell'occasione gli restituisce le lettere d'amore ricevute e riceve il primo colpo che la spinge verso la nevrosi, modificando di fatto le successive apparizioni del personaggio: Amleto, per impedirle che i loschi inganni nei quali l'ingenua fanciulla si trova invischiata le siano di nocumento o per mantenere inalterato il suo ruolo di uomo uscito fuori di senno o, ancora, dichiarando il suo disgusto per il sesso femminile dopo il sospetto uxoricidio della madre, dichiara di non averla mai amata, la offende e lascia la scena.\nOfelia, abbandonata e distrutta dalla rivelazione, si libera dallo stritolamento che subisce tra i doveri di obbedienza al padre e l'amore che sperava sincero da parte di Amleto e sviscera le proprie emozioni in un monologo:\nIl duro colpo viene mal parato da Ofelia, il cui smarrimento ha inizio. Nella successiva scena riappare per presenziare all'allestimento dello spettacolo teatrale degli attori giunti a Elsinore: l'atteggiamento nei confronti di Amleto tende a sottolinearne l'impudenza (Amleto farcisce di metafore sessuali alcune battute) ma non impedisce a Ofelia di non contravvenire alle consuetudini e alle buone maniere, permettendo al principe di poggiare il capo sulle sue ginocchia come era uso fare all'epoca nel corso delle rappresentazioni curtensi. Sempre Ofelia sar\u00e0 la prima ad accorgersi, oltre al conscio Amleto, del turbamento di Claudio di fronte alla rappresentazione che rivive l'omicidio perpetrato ai danni del re suo fratello, chiamato anch'egli Amleto. Questo accorgimento, il subitaneo riconoscimento dello spavento di Claudio, sottolinea marcatamente l'ingenuit\u00e0 e la purezza della donna, che ha per prima coscienza della situazione: non \u00e8 disattenzione verso la rappresentazione, quella che porta Ofelia a osservare Claudio ed esclamare \"Il re si \u00e8 alzato\" (\"The King rises\"), poich\u00e9 poco prima aveva asserito di voler prestare attenzione al dramma.\nAccade che Amleto, nel corso di una conversazione con la madre Gertrude, scopra e uccida Polonio, nascostosi dietro un arazzo per ascoltare, non visto, il dialogo tra i due. Non \u00e8 rappresentato in scena il momento in cui la giovane viene a conoscenza della morte del padre: la quinta scena del quarto atto la presenta come impazzita, che chiede udienza a Gertrude mentre canta canzoni, inframezzate da contenuti a volte poco sensati, che alludono al tradimento d'amore subito e alla perdita del padre, giacente ormai sottoterra. Il suo stato \u00e8 sotto gli occhi della corte ma anche del fratello Laerte, tornato dalla Francia alla notizia della morte del padre. Ofelia distribuisce agli astanti delle erbe e dei fiori, simboli attraverso i quali la giovane si esprime, ed esce di scena per l'ultima volta intonando un ultimo, disperato e lamentoso canto nel quale commemora Polonio e si strugge per il suo impossibile ritorno.\nLa morte di Ofelia, che avviene per disgrazia e imperizia della stessa, oramai incapace di ragionare assennatamente, non viene mostrata in scena ma viene resa nota al pubblico per bocca di Gertrude in una celebre battuta:\nIl momento pi\u00f9 drammatico e significativo del personaggio di Ofelia \u00e8 rappresentato quindi dalla sua morte, che lo spettatore non vede in scena: l'assenza diviene quindi presenza del momento drammatico.\nOfelia nell'arte.\nIl personaggio di Ofelia ha ispirato numerose opere pittoriche e musicali, le quali hanno sempre sottolineato il carattere tragico del personaggio, che da sottomesso e ingenuo simbolo di castit\u00e0 e purezza subisce, per il corso degli eventi e indipendentemente dalla sua volont\u00e0, un cambiamento radicale che lo portano a esiti fatali. Sebbene non rappresentata in scena, \u00e8 proprio la tragica e romantica morte della ragazza che ha trovato maggiore riscontro nel lavoro degli artisti.\nOfelia nella scienza.\nA Ofelia \u00e8 dedicato il nome dell'omonimo satellite di Urano; anche un asteroide della fascia principale, il 171 Ophelia, porta il suo nome."}
{"id": "1406901", "revid": "416904", "url": "https://it.wikipedia.org/wiki?curid=1406901", "title": "Orizzonti del suolo", "text": ""}
{"id": "1406904", "revid": "709406", "url": "https://it.wikipedia.org/wiki?curid=1406904", "title": "Core 2 vPro", "text": ""}
{"id": "1406907", "revid": "765341", "url": "https://it.wikipedia.org/wiki?curid=1406907", "title": "Campionato mondiale AMF 2007", "text": "La nona edizione dei Campionati del mondo di futsal, massima competizione per squadre nazionali organizzata dalla Asociaci\u00f3n Mundial de Futsal, si \u00e8 svolta in diverse citt\u00e0 della provincia di Mendoza (Argentina), dal 31 agosto al 9 settembre. Organizzata dalla Confederaci\u00f3n Argentina de F\u00fatbol de Sal\u00f3n (CAFS) e dalla stessa Asociaci\u00f3n Mundial de Futsal (AMF), ha visto partecipare 16 formazioni.\nLe gare si sono svolte a Las Heras, Luj\u00e1n de Cuyo, Maip\u00fa, Jun\u00edn, Godoy Cruz e San Rafael. Dopo un primo turno composto da 4 gironi di 4 squadre, si sono svolti i quarti di finale, le semifinali e le finali ad eliminazione diretta. Vincitrice \u00e8 risultata la nazionale del Paraguay dopo una sofferta finale con i padroni di casa dell'Argentina\nFase finale.\nQuarti di finale\nSemifinals\nGara per il 3\u00ba posto\nFinale"}
{"id": "1406908", "revid": "10873", "url": "https://it.wikipedia.org/wiki?curid=1406908", "title": "Centrino vPro", "text": ""}
{"id": "1406910", "revid": "1971044", "url": "https://it.wikipedia.org/wiki?curid=1406910", "title": "Roberto Devereux", "text": "Roberto Devereux \u00e8 un'opera in tre atti di Gaetano Donizetti su libretto di Salvadore Cammarano, tratto dalla tragedia di Jacques-Fran\u00e7ois Ancelot \"Elisabeth d'Angleterre\".\nCon \"Anna Bolena\" e \"Maria Stuarda\", fa parte del cosiddetto \"Ciclo delle regine Tudor\" di Donizetti.\nNel ruolo di Elisabetta si sono cimentate cantanti come Montserrat Caball\u00e9, Leyla Gencer, Beverly Sills, Edita Gruberov\u00e1, Raina Kabaivanska e Mariella Devia.\nLa vicenda si ispira ai rapporti tra Robert Devereux, II conte d'Essex con la regina Elisabetta I d'Inghilterra, pur con evidenti licenze (ad esempio, l'abdicazione finale di Elisabetta, mai avvenuta nella realt\u00e0).\nDebutto.\nDonizetti tard\u00f2 la composizione dell'opera a causa della morte della moglie e del terzo figlio. L'opera, che doveva debuttare a settembre, fu sottoposta a censura e il debutto al San Carlo fu rinviato di un mese. Finalmente l'opera and\u00f2 in scena il 29 ottobre 1837, ottenendo un grande successo, tale da farla rimanere tuttora nel repertorio donizettiano.\nTrama.\nAtto I.\nSala terrena nel palazzo di Westminster\nLe dame osservano Sara, sola in un angolo a piangere mentre legge un libro (\"Geme! Pallor funereo le sta dipinto in volto\"). Le amiche distolgono l'amica dai suoi pensieri, che afferma di essere commossa dalla storia che sta leggendo, mentendo. Ella infatti pensa all'amato Roberto (\"All'afflito \u00e8 dolce il pianto\"). Entra la Regina, che si rivolge con fare amichevole a Sara, e acconsente ad ascoltare il marito di lei, il Duca di Nottingham, e la sua difesa a favore di Devereux. Elisabetta teme che questo la tradisca (\"L'amor suo mi f\u00e8 beata\"), ma Sara la rassicura.\nEntrano Lord Cecil e Gualtiero, che riferiscono il responso del Parlamento: Devereux \u00e8 condannato per tradimento durante la guerra. Elisabetta dice che rifletter\u00e0 sulla condanna, se approvarla o meno, e in quel momento arriva Roberto, che si difende davanti alla regina delle accuse subite. Elisabetta gli ricorda i bei giorni vissuti da innamorati (\"Un tenero core mi rese felice\") e chiede a Roberto se ama una qualche fanciulla. Roberto dice di no, ed Elisabetta parte sospettosa. Entra Nottingham che abbraccia l'amico, promettendogli che lo difender\u00e0 fino alla morte (\"Forse in quel cor sensibile\") e viene chiamato dal tribunale.\nAppartamenti della duchessa nel palazzo di Nottingham\nSara attende Roberto, ed egli giunge, accusandola di tradimento. Lei risponde che, dopo essere partito dalla guerra, la regina l'aveva data in sposa al Duca. Roberto allora le giura eterno amore, dandole l'anello che prima Elisabetta gli aveva donato e parte (\"Questo addio fatale, estremo\").\nAtto II.\nMagnifica galleria nella reggia \nI lord e le dame attendono il responso del Parlamento (\"L'ore trascorrono\"). Elisabetta entra ed apprende da Cecil la decisione: morte. Entra Gualtiero che ritorna dalla casa di Devereux, che gli spiega che dopo essere tornato fu arrestato, e questi cerc\u00f2 di nascondere una sciarpa che aveva al collo (che Sara gli aveva donato in passato). Elisabetta prende la sciarpa, furente, certa del tradimento di Roberto. \nEntra Nottingham, e viene informato dalla Regina del responso del Parlamento. Dapprima rimane turbato, ma quando Elisabetta mostra al Duca la sciarpa, capisce che egli \u00e8 l'amante della moglie, e la rabbia si fa strada in lui. Roberto viene condannato a morte (\"Va\", la morte sul capo ti pende\").\nAtto III.\nSala terrena nel palazzo di Nottingham\nSara attende il ritorno del consorte, e un parente del Duca le reca una lettera. \u00c8 da parte di Roberto e le comunica di essere stato condannato a morte, e che pu\u00f2 essere salvato solo se porter\u00e0 l'anello alla regina. Sara fa per partire ma viene raggiunta dal Duca, che l'accusa di infedelt\u00e0 (\"Io per l'amico in petto\"), legge la lettera, e ordina alle guardie di custodirla, affinch\u00e9 raggiunga il palazzo solo a condanna eseguita.\nOrrido carcere nella torre di Londra \nRoberto attende il suo destino: arriver\u00e0 Sara con l'anello in tempo per salvarlo (\"Ed ancor la tremenda porta\")? Le sue speranze sono distrutte dalle guardie che lo conducono al patibolo.\nGabinetto della regina\nElisabetta ha mandato Gualtiero al palazzo di Sara affinch\u00e9 la rimandi l\u00ec, dato che, impaurita dagli eventi, vuole la sua compagnia. Poi si rivolge all'amato Roberto, augurando che si salvi, anche se dovesse vivere nelle braccia dell'ignota amante (\"Vivi ingrato a lei d'accanto\").\nGiunge Cecil che la informa: Roberto sta andando al patibolo, ed Elisabetta chiede se egli avesse chiesto l'anello da dare alla regina, ma Cecil risponde di no. Gualtiero introduce Sara, pallida e sfinita, che d\u00e0 l'anello ad Elisabetta. Finalmente la regina capisce chi \u00e8 l'amante di Roberto, ma Sara la supplica di salvare la vita al conte. \u00c8 inutile: un suono funebre fa tremare i presenti, e Nottingham al colmo della gioia entra gridando che Roberto \u00e8 morto. Elisabetta, sconvolta e furente, accusa Sara di tutto, ma il Duca si assume tutte le responsabilit\u00e0. La regina condanna a morte i due coniugi, ed, ossessionata dalle visioni del fantasma dell'amato, abdica a favore di Giacomo I (\"Quel sangue versato\")."}
{"id": "1406921", "revid": "81195", "url": "https://it.wikipedia.org/wiki?curid=1406921", "title": "Bilancia di Mohr-Westphal", "text": "La bilancia di Mohr-Westphal \u00e8 uno strumento utilizzato per misurare la densit\u00e0 basandosi sul principio di Archimede, il quale dice che ogni corpo immerso in un fluido riceve una spinta dal basso verso l'alto, uguale per intensit\u00e0 al peso del fluido spostato.\n\u00c8 costituita da un piedistallo in metallo con alla base tre piedi fissi ed uno regolabile in altezza, per poter posizionare centralmente la punta di controllo all'estremo di un braccio della bilancia. Sull'altro braccio, pi\u00f9 lungo, sono presenti dieci pioli dove verranno appesi quattro pesini, detti cavalieri, con rispettivo valore di densit\u00e0 0,1, 0,01, 0,001 e 0,0001. Il galleggiante all'estremo del braccio lungo della bilancia viene immerso nel liquido e i bracci della bilancia vengono equilibrati con i pesini, il cui valore corrisponde alla densit\u00e0 del liquido.\nPer misurare la densit\u00e0 di un solido (ovviamente non solubile in acqua) si applica al posto del galleggiante in vetro un piattino forato di metallo."}
{"id": "1406922", "revid": "69794", "url": "https://it.wikipedia.org/wiki?curid=1406922", "title": "Gigi De Canio", "text": ""}
{"id": "1406923", "revid": "599013", "url": "https://it.wikipedia.org/wiki?curid=1406923", "title": "Upb", "text": ""}
{"id": "1406933", "revid": "212792", "url": "https://it.wikipedia.org/wiki?curid=1406933", "title": "Cinquantenni alla riscossa", "text": ""}
{"id": "1406948", "revid": "120151635", "url": "https://it.wikipedia.org/wiki?curid=1406948", "title": "Filosofia dell'arte", "text": "La filosofia dell'arte \u00e8 la disciplina che si occupa dello studio e del significato dell'arte dal punto di vista filosofico.\nEstetica e filosofia dell'arte.\nSebbene si tenda sostanzialmente a identificare tale disciplina con l'estetica, esistono autori che sottolineano le differenze rispetto a quest'ultima. Mentre infatti l'estetica studia i criteri del bello attraverso una teoria del giudizio o del sentimento di piacere, vi \u00e8 chi attribuisce alla filosofia dell'arte un significato peculiare e metafisico, seguendo l'interpretazione romantica emersa con Schleiermacher, i fratelli Friedrich Schlegel e August Wilhelm von Schlegel, Schelling, Hegel. L'espressione \u00abfilosofia dell'arte\u00bb \u00e8 stata poi utilizzata in Italia anche da Giovanni Gentile. \nA tutt'oggi \u00e8 vivo il dibattito se l'estetica sia da identificare con la filosofia dell'arte, o debba trattare del bello non solo artistico, ma anche in natura.\nLegami fra arte, conoscenza, prassi, e natura.\nFra coloro che negano l'identit\u00e0 tra le due discipline si \u00e8 rilevato come l'estetica, di per s\u00e9, non risolva tutti i problemi filosofici relativi all'arte, avendo una sua specifica origine e tradizione filosofica. Fabrizio Desideri sostiene in proposito che l'arte riguarda non solo l'estetica ma anche il fare umano (ci\u00f2 che in greco \u00e8 \"techn\u00e8\"): in quest'ottica occorre affrontare la comprensione dell'opera d'arte in quanto oggetto della prassi, compito che non attiene all'estetica e coinvolge anche aspetti cognitivi.\nNel primo Ottocento, alla \"filosofia dell'arte\" (\"Philosophie der Kunst\") era stato del resto attribuito un ruolo ben pi\u00f9 esteso, ossia quello di raccordo tra \"filosofia dello spirito\" (idealismo) e \"filosofia della natura\", da parte soprattutto di Friedrich Schelling, il quale a sua volta si richiamava alla \"Critica del Giudizio\" di Kant, che vedeva nei giudizi estetici il punto di collegamento tra il mondo naturale e la dimensione etico-spirituale, che avviene quando la \u00abnatura dia la regola all'arte\u00bb.\nPer Schelling l'unione di Spirito e Natura, che tendono a risolversi l'uno nell'altra, \u00e8 qualcosa di immediato, attingibile solo al di l\u00e0 dell'opera mediatrice della ragione, quindi solo attraverso il sentimento o un pensare intuitivo che superi la ragione stessa. Questa si limita a riconoscere l'Assoluto sul piano teorico, ma non a realizzarlo. Solo nel momento creativo dell'arte avviene invece quell'unione di scienza e natura, idea e realt\u00e0, attivit\u00e0 conscia e inconscia, grazie a un'ispirazione che l'artista domina lasciandosene dominare. L'arte \u00e8 dunque lo strumento filosofico per eccellenza:\nSulle orme di Schelling, per il quale l'Assoluto si oggettiva dunque nell'arte, Arthur Schopenhauer intravede nell'arte l'oggettivazione della Volont\u00e0 di vivere, ora intesa da lui come il principio originario, giungendo analogamente a unificare la \"filosofia dell'arte\" con la \"filosofia della natura\" e la \"filosofia pratica\" (o etica). L'arte \u00e8 lo strumento che permette di raggiungere momentaneamente la \"noluntas\", ossia la liberazione dal dominio dei desideri: grazie all'opera d'arte, infatti, sia nell'artista che nello spettatore, i soggetti dimenticano se stessi, la propria corporeit\u00e0, di modo che la volont\u00e0 di vivere ci attraversi senza incidere sulla materialit\u00e0. Il fruitore dell'opera d'arte riesce cos\u00ec a negare la sua volont\u00e0 diventando puro contemplatore disinteressato, capace di raffigurarsi la verit\u00e0 senza pi\u00f9 infingimenti:\nMartin Heidegger, ispirato da Schelling, vedr\u00e0 nell'arte l'organo della filosofia che pi\u00f9 si avvicina alla comprensione dell'Essere. Nel saggio su \"L'origine dell'opera d'arte\" egli descrive l'incontro fra idealit\u00e0 e realt\u00e0 che caratterizza l'opera d'arte, richiamandosi peraltro alla \"techn\u00e8\" greca come un mezzo di conoscenza basato sul concreto operare umano. A partire dal senso originario della parola \"techn\u00e8\" (propriamente \u00abarte\u00bb), ne riscopre l'affinit\u00e0 con la \"poiesis\" (\u00abpoesia\u00bb): entrambe, nell'antica Grecia, stavano a indicare la produzione del vero e del bello. A quel tempo, opere d'arte e opere \"tecniche\", erano, in un certo senso, lo stesso, e l'estetica non era diventata ancora una branca del tutto separata dalla scienza nel modo di conoscere umano. \u00c8 proprio questa, quindi, la via di salvezza che Heidegger propone all'uomo del mondo moderno, dominato dalla tecnica: essa passa per un ambito che \u00e8 strettamente affine alla tecnica stessa, e tuttavia ne \u00e8 distinto nel fondamento, ovvero l'ambito dell'arte.\nQuesto punto di vista si avvicina a quello di Hans-Georg Gadamer, che in \"Scritti di estetica\" si pone sulla scia dello spunto heideggeriano, facendo dell'estetica un aspetto portante, non separato, della conoscenza.\nUn tentativo di un fondamento razionale dello studio dell'arte si trova in \"Estetica razionale\" di Maurizio Ferraris, dove l'arte viene correlata anche all'ontologia, alla fenomenologia, e ad una nuova disciplina chiamata iconologia.\nUn'introduzione tematica alla filosofia dell'arte \u00e8 quella che propone Georg W. Bertram in \"Arte: un'introduzione filosofica\"."}
{"id": "1406952", "revid": "818832", "url": "https://it.wikipedia.org/wiki?curid=1406952", "title": "To Whom It May Concern (Al Stewart)", "text": "To Whom It May Concern (1966-1970) \u00e8 una raccolta di Al Stewart pubblicata nel 1993\nDisco.\nQuesto disco contiene tutte le tracce di \"Bedsitter Images\" (entrambe le versioni), \"Love Chronicles\" e \"Zero She Flies.\"\n\"The Elf\" e \"Turn Into Earth\" fanno parte di un 45 giri pubblicato da Decca Records nel 1966 (\"Turn Into Earth\" \u00e8 una canzone eseguita anche da The Yardbirds e presente nel loro LP omonimo del 1966, conosciuto anche come \"Roger the Engineer\" o \"Over Under Sideways Down\").\nIl booklet allegato \u00e8 curato da Neville Judd.\nTracce.\nTutte le canzoni scritte da Al Stewart eccetto dove indicato\nCD N. 1\nCD N. 2\nMusicisti.\nVedi relativi album"}
{"id": "1406962", "revid": "729019", "url": "https://it.wikipedia.org/wiki?curid=1406962", "title": "Palazzo dell'Antica Cancelleria", "text": "Il palazzo dell'Antica Cancelleria di Montopoli in Val d'Arno \u00e8 un antico palazzo, che era sede dell'ufficio dove si gestivano gli affari pubblici.\nSotto il loggiato si trovava un affresco (ora conservato nel Museo civico di palazzo Guicciardini) raffigurante la Madonna col Bambino che venne staccato nel 1974 a causa delle pessime condizioni di conservazione. L'opera, risalente ai primi anni del Quattrocento, risentirebbe ancora degli influssi della cultura artistica fiorentina del Trecento."}
{"id": "1406964", "revid": "767487", "url": "https://it.wikipedia.org/wiki?curid=1406964", "title": "Palazzo del Vescovo e del Podest\u00e0", "text": "Il palazzo del Vescovo e del Podest\u00e0 si trova a Montopoli Valdarno, in provincia di Pisa.\nLa costruzione di questo importante palazzo risalirebbe al 1200 circa; secondo le fonti in esso avrebbe trovato rifugio anche Niccol\u00f2 Machiavelli durante il periodo della rinascita della Repubblica Fiorentina, cio\u00e8 in quell'intervallo di tempo tra la cacciata e il ritorno al potere della famiglia Medici a Firenze.\nOggi il grande loggiato, caratteristica originale del palazzo, purtroppo \u00e8 scomparso, ma lo stesso elemento architettonico \u00e8 presente nel Palazzo dell'Antica Cancelleria."}
{"id": "1406968", "revid": "486946", "url": "https://it.wikipedia.org/wiki?curid=1406968", "title": "Translohr De Simon", "text": ""}
{"id": "1406971", "revid": "96582", "url": "https://it.wikipedia.org/wiki?curid=1406971", "title": "Societ\u00e0 Sportiva Lazio 1928-1929", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1928-1929.\nStagione.\nLa Lazio, nel 1928-1929, partecip\u00f2 al campionato di Divisione Nazionale e si classific\u00f2 all'ottavo posto nel girone B, con 29 punti, posizione valida per disputare lo spareggio per essere ammessi, nella stagione successiva, alla prima edizione della Serie A. Affront\u00f2, quindi, sul campo neutro di Milano, il Napoli, pareggiando 2-2 dopo i tempi supplementari; in seguito ad una decisione della FIGC, entrambe le squadre accederono alla Serie A 1929-1930, senza necessit\u00e0 di rigiocare l'incontro.\nOrganigramma societario.\nArea direttiva\nArea tecnica"}
{"id": "1406981", "revid": "1318658", "url": "https://it.wikipedia.org/wiki?curid=1406981", "title": "Torre e arco di Castruccio Castracani", "text": "La torre e larco a Montopoli in Val d'Arno sono intitolate a Castruccio Castracani, che si dice sia stato ferito durante l'assedio di Montopoli.\nLa torre di San Martino.\nLa torre di San Martino \u00e8 situata all'estremit\u00e0 settentrionale di via Barberia, nel centro dell\u2019abitato di Montopoli. \u00c8 un'alta struttura costruita in laterizi che si sviluppa su quattro piani, con finestre monofore ad arco sui prospetti meridionale e orientale e piccole feritoie sul lato settentrionale.\nInsieme alla muratura che in parte ancora la cinge e al cosiddetto \"arco di Castruccio\" faceva parte delle fortificazioni realizzate per la difesa di questa parte del castello di Montopoli tra il tardo XII e il XIV secolo.\nAttualmente \u00e8 stata abbassata e coperta da un tetto a doppia falda per essere inglobata in una struttura abitativa privata.\nL'arco detto \"di Castruccio\".\nProbabilmente, pi\u00f9 che un vero elemento di accesso, l\u2019arco \"di Castruccio\" era parte di una struttura che con la Torre di San Martino aveva funzione di antiporta, aprendosi nella cinta muraria chedifendeva la rocca sul lato est.\nCongiungendosi con il ridotto fortificato della torre di San Martino, esso funzionava da prosecuzione del camminamento sopraelevato che correva lungo la recinzione della rocca stessa.\nLa parte inferiore della muratura \u00e8 realizzata in bozzette di pietra arenaria locale, mentre la parte restante \u00e8 costruita in laterizi. La porzione superiore dell\u2019arco \u00e8 stata restaurata negli ultimi decenni.\nNonostante la sua attuale denominazione, non ci sono notizie certe che esso sia riconducibile in modo diretto alla figura del condottiero lucchese visto che il Castracani non riusc\u00ec mai ad avvicinarsi e ad espugnare Montopoli. Secondo alcune fonti ottocentesche l\u2019arco gli fu intitolato in ricordo del ferimento di Castruccio proprio durante l\u2019assedio del castello montopolese, anche se i documenti del tempo non testimoniano il fatto, riportato invece in relazione alla battaglia di Montecatini (1315) e all\u2019assalto di Fucecchio (1323).\nVideo ricostruttivi.\nLa Direzione Scientifica del Museo Civico di Montopoli in Valdarno nell\u2019ambito delle attivit\u00e0 progettate con il Sistema Museale del Valdarno di Sotto ha realizzato un video con la ricostruzione 3D della torre di San Martino e dell\u2019arco \u201cdi Castruccio\u201d nel pi\u00f9 ampio ambito del castello di Montopoli nel Trecento, basandosi sui pi\u00f9 recenti studi di queste strutture fortificate."}
{"id": "1406983", "revid": "159873", "url": "https://it.wikipedia.org/wiki?curid=1406983", "title": "Stile pisano", "text": ""}
{"id": "1406987", "revid": "39224", "url": "https://it.wikipedia.org/wiki?curid=1406987", "title": "YA 2300 (trasporto)", "text": ""}
{"id": "1406988", "revid": "767487", "url": "https://it.wikipedia.org/wiki?curid=1406988", "title": "Douglas Pierrotti", "text": "Carriera.\nGiocatore.\nUtilizzato nel ruolo di pivot, Pierrotti ha giocato a livello di club nel Gercan di San Paolo. In nazionale ha partecipato a due campionati del mondo: quello inaugurale in Brasile nel 1982, e quello successivo in Spagna nel 1985. In entrambi i casi, la selezione verdeoro vinse il titolo di campione del mondo, e Pierrotti si piazz\u00f2 al secondo posto della classifica cannonieri dietro al paraguaiano Ram\u00f3n Carosini.\nAllenatore.\nTerminata la carriera di giocatore ha intrapreso quella di tecnico. \nIn Italia ha allenato per alcuni anni il CUS Chieti, ha vinto il campionato di serie A2 con il Marcianise, mentre nel corso della stagione 2005-06 \u00e8 subentrato all'esonerato Xepa sulla panchina del Montesilvano. Ha in seguito allenato il Raiano, il Gragnano e lo Scafati-Santa Maria."}
{"id": "1406991", "revid": "125912630", "url": "https://it.wikipedia.org/wiki?curid=1406991", "title": "Caronte &amp; Tourist", "text": "La Caronte &amp; Tourist S.p.A. \u00e8 una societ\u00e0 di navigazione privata derivante dalla fusione di due societ\u00e0 storiche di trasporti marittimi, la calabrese \"Caronte S.p.A.\" e la siciliana \"Tourist Ferry Boat S.p.A.\"\nStoria.\nLa societ\u00e0 nasce il 19 giugno 1965, giorno in cui la nave \"\"Marina di Scilla\", della societ\u00e0 \"Caronte\", effettua il primo viaggio sullo Stretto di Messina da Messina a Reggio. Dal 1968 con \"Tourist Ferry Boat\" collega Messina con Villa San Giovanni, ove oggi ha un sostanziale monopolio. Nel 2001 collegano anche Messina con Salerno. Nel 2003 le due societ\u00e0 si fondono in Caronte &amp; Tourist S.p.A., affidando la presidenza a Elio Matacena. Nel gennaio del 2019 il fondo inglese Basalt Infrastructure Partners acquista il 30% delle azioni del gruppo.\nGruppo.\nLa compagnia si occupa dei collegamenti marittimi nello stretto di Messina tra i porti di Villa San Giovanni e Messina tramite traghetti bidirezionali\".\"\nDel gruppo \"Caronte &amp; Tourist\" fanno parte: la \"Cartour S.r.l.\"\" che con navi Ro-Ro Pax si occupa del collegamento tra Messina e Salerno e la Caronte &amp; Tourist Isole minori. Quest'ultima detiene la N.G.I. (Navigazione Generale Italiana)\",\" il 50% della Societ\u00e0 Navigazione Siciliana, che nell'aprile 2016 ha acquisito Siremar e dal dicembre del 2018 il 50,9% di Traghetti delle Isole. Nel maggio 2020 ha acquisito il 25% della compagnia BluNavy.\nAl 2022 il gruppo comprende le seguenti societ\u00e0:\nRotte.\nLa Caronte &amp; Tourist si occupa dei collegamenti marittimi sia nello Stretto di Messina tra Villa San Giovanni e Messina tramite traghetti tipo bidirezionali, che tramite la Cartour S.r.l. del collegamento tra Messina e Salerno con navi Ro-Pax per un servizio denominato Autostrade del Mare."}
{"id": "1406993", "revid": "117271", "url": "https://it.wikipedia.org/wiki?curid=1406993", "title": "Agaricus controversus", "text": ""}
{"id": "1406994", "revid": "117271", "url": "https://it.wikipedia.org/wiki?curid=1406994", "title": "Lactifluus controversu", "text": ""}
{"id": "1406997", "revid": "6923", "url": "https://it.wikipedia.org/wiki?curid=1406997", "title": "Tamron", "text": "Tamron Co., Ltd. \u00e8 un'azienda giapponese produttrice di obiettivi per macchine fotografiche reflex, nonch\u00e9 componenti ottici e ottiche per l'uso sia commerciale che industriale. Sony \u00e8 il secondo maggiore azionista della compagnia: alcune lenti Sony Alpha sono obiettivi Tamron rimarchiati. L'azienda aveva anche acquistato il marchio Zenza Bronica che per\u00f2 nel 2005 ha cessato la sua produzione di fotocamere medio formato.\nIl nome \"Tamron\" deriva dal cognome dell'ottico Uhyoue Tamura. Alla fine degli anni '50 il nome dell'azienda venne modificato in \"TAMURA\", riprendendo per esteso il cognome dell'omonimo ottico. Dato che per\u00f2 in lingua inglese il nuovo nome suonava male, si decise in seguito di tornare alla vecchia denominazione \"Tamron\".\nElenco degli obiettivi fotografici.\nLa maggior parte degli obiettivi prodotti da Tamron sono disponibili principalmente per gli attacchi delle fotocamere Nikon, Canon, Minolta/Sony Alpha e Pentax."}
{"id": "1406998", "revid": "991694", "url": "https://it.wikipedia.org/wiki?curid=1406998", "title": "Hour 1", "text": ""}
{"id": "1407000", "revid": "148107", "url": "https://it.wikipedia.org/wiki?curid=1407000", "title": "Operatore momento angolare totale", "text": "In meccanica quantistica, l'operatore momento angolare totale \u00e8 responsabile delle rotazioni nello spazio. Esso ha un significato pi\u00f9 esteso rispetto al momento angolare orbitale formula_1 perch\u00e9 si generalizza anche al momento angolare di spin e soprattutto \u00e8 usato nella composizione di operatori momento angolare, essendo valido come somma di pi\u00f9 momenti angolari e di diversi tipi.\n\u00c8 anche possibile dimostrare che il momento angolare totale formula_2 \u00e8 il generatore delle rotazioni nello spazio.\nFormalmente il momento angolare totale ha le stesse regole del momento angolare orbitale e dello spin, per cui con formula_3 si pu\u00f2 indicare sia formula_4, sia formula_5 e anche una composizione di momenti formula_6 oppure formula_7 o ancora formula_8.\nLe propriet\u00e0 dell'operatore momento angolare totale.\nL'operatore momento angolare totale, analogamente al momento angolare orbitale, genera le rotazioni lungo un asse: la funzione d'onda formula_9 ruotata di un angolo formula_10 attorno all'asse formula_11, diventa:\nPer una rotazione infinitesima si ha:\nPropriet\u00e0 di commutazione.\nLe propriet\u00e0 di commutazione per l'operatore momento angolare totale sono:\ndove formula_17 sono le proiezioni del momento angolare totale lungo gli assi cartesiani; in forma compatta \u00e8 possibile scrivere:\ndove formula_19 \u00e8 il tensore di Levi-Civita.\nPartendo dal momento angolare totale, \u00e8 possibile costruire l'operatore formula_20.\nTale operatore commuta con le componenti del momento angolare totale; infatti:\n\u00c8 rilevante il comportamento delle componenti del momento angolare totale con gli operatori di posizione e impulso; per quanto riguarda l'operatore di posizione \u00e8 possibile determinare le seguenti relazioni:\nAllo stesso modo si possono ottenere le analoghe relazioni con formula_27 ed formula_28; in generale si ha che la componente del momento angolare su un asse commuta soltanto con la coordinata di quell'asse. In forma compatta si ha:\ndove formula_30 e formula_19 \u00e8 il tensore di Levi-Civita, che \u00e8 uguale a formula_32 per permutazioni pari degli indici, formula_33 per permutazioni dispari e formula_34 se formula_35.\nPer quanto riguarda le commutazioni con gli impulsi vale esattamente lo stesso discorso:\nSpettro dell'operatore momento angolare totale.\nSi \u00e8 visto che le componenti del momento angolare non commutano tra loro, ma tutte singolarmente commutano con l'operatore momento angolare al quadrato. \u00c8 possibile scegliere una sola componente (per esempio formula_28) che commuta con formula_38; in questo modo lo stato, che \u00e8 autostato di entrambi gli operatori, pu\u00f2 essere chiamato formula_39. Si possono trovare quali sono gli autovalori formula_40 (a volte pi\u00f9 propriamente indicati con formula_41, formula_42, oppure con formula_41, formula_44) simultanei di questi operatori:\nPer fare questo \u00e8 necessario introdurre due operatori, detti \"operatori di scala\":\nche sono uno il complesso coniugato dell'altro e non sono hermitiani. Questi operatori hanno le seguenti propriet\u00e0:\nL'operatore formula_38 pu\u00f2 essere espresso in termini di formula_28 e operatori di scala formula_52 nel seguente modo:\nSe si fa agire formula_28 sullo stato formula_55 si ottiene:\nApplicando formula_57 l'autovalore di formula_28 (cio\u00e8 formula_59) aumenta di formula_60; viceversa applicando formula_61, l'autovalore viene diminuito di formula_60, da cui il nome di operatori di scala. Invece applicando formula_38 si ha:\ncio\u00e8 l'applicazione degli operatori formula_52 cambia l'autovalore di formula_28, ma non di formula_38.\nLa relazione che lega formula_68 e formula_28 \u00e8:\nCi\u00f2 implica che gli autovalori della proiezione del momento angolare totale formula_59 non possono superare quelli di formula_68, cio\u00e8 formula_73:\nQuindi l'autovalore di formula_28 \u00e8 limitato inferiormente e superiormente dai valori che pu\u00f2 prendere formula_38. Posti formula_77 il valore minimo e formula_78 il valore massimo che pu\u00f2 assumere formula_28, e applicando successivamente gli operatori di scala formula_80, deve essere che:\nSe si applica formula_38 a formula_84 si ottiene che:\nda cui:\nQuindi l'autovalore di formula_38 \u00e8 formula_88volte formula_89. A causa della limitatezza di formula_59 e data la simmetria di cui formula_91deve godere rispetto al piano formula_92, si ha che formula_59 deve essere necessariamente o intero o semintero. Vi sono pertanto formula_94valori di formula_59, cio\u00e8 formula_96.\nPer gli autovalori di formula_38 si ottiene:\ne per gli autovalori di formula_28:\ndove formula_101 \u00e8 il numero quantico del momento angolare totale, che pu\u00f2 essere intero o semintero, ed formula_102 \u00e8 il numero quantico della proiezione del momento angolare totale.\nElementi di matrice.\nPer analizzare la struttura delle matrici dei momenti angolari, si assuma che tali momenti siano calcolati sugli autostati formula_103 gi\u00e0 normalizzati; di conseguenza in questa base di autostati sia formula_38 sia formula_28 sono diagonali:\nGli elementi di matrice degli operatori a scala sono dati da:\ndove formula_109 \u00e8 un coefficiente. Utilizzando l'uguaglianza:\ne ricavando l'espressione di formula_57 e di formula_61, per formula_113 si ha che:\nIn definitiva:\ne gli elementi di matrice sono:\nPer esempio per formula_117 si ottiene:\nPer formula_121 le matrici prendono la forma delle matrici di Pauli a due componenti:\nPer formula_125 le matrici prendono la forma:"}
{"id": "1407001", "revid": "287204", "url": "https://it.wikipedia.org/wiki?curid=1407001", "title": "Humanity (Scorpions)", "text": "Humanity \u00e8 un singolo del gruppo musicale Hard rock/Heavy metal Scorpions, pubblicato nel 2007 e contenuto nel suo album \"Humanity - Hour 1\".\nLa band l'ha suonato il 24 marzo ad un concerto speciale, per celebrare il 50\u00ba anniversario del trattato romano che fu la base per la comunit\u00e0 europea.\nIl brano.\nIl brano inizia con un riff di Matthias Jabs che viene subito dopo accompagnato dalla voce del cantante Klaus Meine in perfetto ordine la canzone pu\u00f2 sembrare una ballad nei primi momenti della canzone, in ritornello per\u00f2 la trasforma completamente.\nIl testo \u00e8 incentrato sul sottolineare che ormai l'umanit\u00e0 \u00e8 trasformata in modo negativo, ed un ipotetico pronunciatore del verso \"Humanity Goodbye\" intende dire che il mondo \u00e8 in disgrazia.\nIl video.\n\u00c8 stato pubblicato anche un video della canzone, nel quale gli Scorpions la eseguono in uno spazio aperto, mentre vengono mostrate immagini della distruzione dell'umanit\u00e0, ad esempio immagini della guerra e della povert\u00e0. Nel video Rudolf Schenker esegue \"Humanity\" con la \"Schenker Brothers V\", la chitarra che Rudy e Michael, suo fratello, condividono.\nIl video \u00e8 visibile sul sito ufficiale del gruppo."}
{"id": "1407005", "revid": "3325", "url": "https://it.wikipedia.org/wiki?curid=1407005", "title": "Danza degli spettri", "text": ""}
{"id": "1407006", "revid": "15756", "url": "https://it.wikipedia.org/wiki?curid=1407006", "title": "Centro di reazione fotosintetico", "text": "Il centro di reazione fotosintetico \u00e8 il complesso proteico dove avvengono le reazioni luminose della fotosintesi.\nLa proteina contiene pigmenti come la clorofilla che assorbono la luce e rilasciano, per effetto dell'eccitamento energetico, una coppia elettronica che viene trasportata all'accettore finale (ne esistono diversi tipi: feofitina, chinone, plastochinone, citocromo bf, ferrodossina t, etc..).\nIl centro di reazione \u00e8 presente in tutti gli organismi fotosintetici, da molti tipi di alghe e batteri a tutte le piante verdi che ne possiedono due: \"P680\" (nel fotosistema II) e \"P700\" (nel fotosistema I). Nella fotosintesi il flusso degli elettroni va dal fotosistema II al fotosistema I; questa nomenclatura \u00e8 dovuta alla scoperta del I rispetto al II."}
{"id": "1407008", "revid": "1543377", "url": "https://it.wikipedia.org/wiki?curid=1407008", "title": "Pablo Ferro", "text": "Gli inizi.\nQuando aveva dieci anni, si trasfer\u00ec con la famiglia da Cuba a New York dove, autodidatta, studi\u00f2 animazione su un libro di Preston Blair.\nInizi\u00f2 a lavorare come freelance nell'industria dell'animazione a New York (Academy Pictures, Elektra Studios...) e quindi nella produzione di spot pubblicitari in bianco e nero.\nLavorando in questo ambiente divenne amico di William Tytla (gi\u00e0 animatore per la Disney): Tytle gli insegn\u00f2 il disegno a mano libera.\nLavor\u00f2 anche con Stan Lee, futuro editore della Marvel Comics.\nNel 1953 Ferro divenne un disegnatore professionista di fumetti.\nNel 1961 fond\u00f2 insieme a Fred Mogubgub e Schwartz la Ferro, Mogubgub and Schwartz.\nNel 1964 fond\u00f2 la Pablo Ferro Films.\nLa collaborazione con Kubrick.\nDel 1964 \u00e8 anche la proficua collaborazione con Stanley Kubrick (che lo definir\u00e0 un genio) in occasione delle riprese del film \"\": Ferro disegn\u00f2 i titoli di testa, diresse il trailer e gest\u00ec la campagna pubblicitaria.\nLa consacrazione.\nDopo la collaborazione con Kubrick fu consacrato regista, editore, produttore e disegnatore di titoli tra cui ricordiamo:\nNel 1999 fu premiato con il DaimlerChrysler Design Award.\nNel 2000 fu premiato con il Art Directors Hall of Fame Award."}
{"id": "1407011", "revid": "287204", "url": "https://it.wikipedia.org/wiki?curid=1407011", "title": "X-Mickey 991 - Buh! Da Horror City", "text": ""}
{"id": "1407013", "revid": "11836359", "url": "https://it.wikipedia.org/wiki?curid=1407013", "title": "Paolino Pulici", "text": ""}
{"id": "1407014", "revid": "10652", "url": "https://it.wikipedia.org/wiki?curid=1407014", "title": "Tubiporus erythropus", "text": ""}
{"id": "1407016", "revid": "174925", "url": "https://it.wikipedia.org/wiki?curid=1407016", "title": "Wovoca", "text": ""}
{"id": "1407017", "revid": "125676916", "url": "https://it.wikipedia.org/wiki?curid=1407017", "title": "Lettere di Pilato e Tiberio", "text": "La Lettera di Pilato a Tiberio e la Lettera di Tiberio a Pilato in risposta sono apocrifi del Nuovo Testamento facenti parte del Ciclo di Pilato. L'attribuzione pseudoepigrafa \u00e8 a Ponzio Pilato, governatore della Giudea (26-36) implicato nel processo di Ges\u00f9, e all'imperatore Tiberio (14-37).\nI testi sono di difficile datazione, pervenutici in manoscritti greci e latini ma scritti originariamente in greco. La lettera di Ponzio a Tiberio \u00e8 riportata in un elegante latino rinascimentale, mentre quelle di Tiberio mostrano un uso incerto del greco.\nNella breve \"Lettera di Pilato a Tiberio\", datata il 28 marzo, il governatore elogia Ges\u00f9 incolpando scribi, principi e anziani del popolo ebraico, avendo stabilito la condanna su loro pressione.\nNella risposta l'imperatore lo rimprovera aspramente per aver condannato un giusto e ordina che sia condotto alla sua presenza in catene, assieme a tutti i capi degli Ebrei. Afferma di essere gi\u00e0 stato informato dell'accaduto da Maria Maddalena. \nL'apocrifo prosegue descrivendo la morte di Caifa a Creta per cause naturali, quella di Anna avvolto da una pelle di bue lasciata restringere al sole, e quelle per impalamento dei figli di Erode Archelao (morto in realt\u00e0 attorno al 18 d.C.) e Filippo. Pilato viene accidentalmente ucciso dall'imperatore, in una caverna, durante una battuta di caccia."}
{"id": "1407020", "revid": "121325855", "url": "https://it.wikipedia.org/wiki?curid=1407020", "title": "Unione Sportiva Dilettantistica Breno", "text": "L'Unione Sportiva Dilettantistica Breno, conosciuta col nome di Breno, \u00e8 una societ\u00e0 calcistica di Breno, in Val Camonica, nella provincia di Brescia che milita nel campionato di Serie D.\nFondata il 16 giugno 1946, il risultato pi\u00f9 rilevante fu la \"doppietta\" nella stagione 1989-1990, quando vinse il girone lombardo di Promozione e la Coppa Italia Dilettanti conquistando cos\u00ec la storica salita in Serie D, cui segu\u00ec l'ingaggio di Evaristo Beccalossi.\nNella stagione 2018/19 entra nella storia per aver portato in Italia ed acquistato il primo giocatore delle Isole Far \u00d8er P\u00e1ll Klettskar\u00f0.\nStoria.\nIl club venne fondato nel 1946, col nome di \"Unione Sportiva Breno,\" sulle ceneri di un preesistente sodalizio amatoriale che aveva avviato la pratica del football sin dai primi anni venti. Ben presto si impone una rivalit\u00e0 che diverr\u00e0 storica con l'altra squadra nella valle alpina, il Darfo Boario.\nLa squadra partecipava inizialmente solo a campionati locali, ma in soli due anni arriv\u00f2 alla \"Promozione\" (il primo abbozzo di Serie D). Nel 1949-50 arriv\u00f2 molto vicino alla promozione in Serie C, classificandosi secondo dietro alla vincitrice Lecco.\nNel 1951, grazie al generoso mecenatismo della famiglia Tassara, viene costruito lo stadio Carlo e Filippo Tassara, una struttura imponente e capace di contenere circa 5000 persone, che confer\u00ec ulteriore prestigio alla societ\u00e0.\nNel 1952, alla suddivisione della Promozione Interregionale fra \"IV Serie\" (livello interregionale) e \"Promozione\" (livello regionale) ricadde in quest'ultima.\nNel 1974 la squadra fu rifondata, dopo alcuni anni di inattivit\u00e0, dai fratelli Tassara (che detenevano anche le acciaierie vicino alla sede del club) col nome di \"Unione Sportiva Breno\" ripartendo dal livello pi\u00f9 basso, cio\u00e8 la Terza Categoria. Tuttavia, in pochi anni, la societ\u00e0 progred\u00ec fino all'approdo in Prima Categoria ed alla ricostituzione di un florido settore giovanile. La stagione 1981-82 fu caratterizzata dall'esaltante duello per la vittoria del campionato di Prima Categoria con l'ambizioso Telgate, che grazie allo 0-0 strappato all'ultima giornata al Tassara, davanti a 2000 spettatori, ebbe la meglio. Gli anni ottanta riportarono un dirompente entusiasmo fra i tifosi granata, grazie a giocatori leggendari come Stofler, i fratelli Ducoli, Caretta, Putelli che al termine della stagione 1982-83 guidarono la squadra fino alla conquista della Promozione, vincendo per distacco la sfida con il Chiari.\nNel novembre del 1983, dopo quasi 20 anni di assenza, torn\u00f2 a disputarsi il derby contro il Darfo Boario vinto dai granata per 1-0 con rete di Meli, che fece esplodere gli oltre 4000 tifosi. I quali, a fine partita, inscenarono addirittura una processione funebre per commemorare i rivali neroverdi.\nGli anni d'oro culminarono con la stagione 1989-90 nella quale il Breno riusc\u00ec a vincere la Coppa Italia Dilettanti e il campionato di Promozione Lombarda (Girone B) riuscendo cos\u00ec a fare \"doppietta\" e ad ottenere una storica promozione in Serie D trascinata da giocatori dal carattere d'acciaio come il brenese Treccani, Roby Nova, Bertocchi e il pararigori Romano. La vittoria in coppa arriv\u00f2 nella finale di Maratea, in cui super\u00f2 la pi\u00f9 quotata Pistoiese, squadra dell'Interregionale.\nLa stagione migliore fu senza dubbio quella 1990-1991: l\"'Unione Sportiva Breno 90\" si trov\u00f2 infatti a condurre un ottimo campionato (fu sicuramente di grande aiuto l'acquisto di Evaristo Beccalossi e dell'allenatore Guido Settembrino) contribuendo, assieme al Darfo Boario a mantenere alti i colori del calcio camuno e di quello bresciano (nello stesso girone arriv\u00f2 anche secondo il ) e ottenendo un importante sesto posto finale.\nTuttavia la gioia dur\u00f2 poco e l'anno successivo, nel 1992, complice un fallimento della societ\u00e0, la squadra arriv\u00f2 ultima retrocedendo in Eccellenza.\nGli anni successivi furono molto duri (retrocesse in Terza Categoria ma fu ripescata); nel 2000 la squadra venne rifondata nuovamente col nome di \"Unione Sportiva Breno Vallecamonica\", poi mutato in \"Unione Sportiva Brenese\" e, da ultimo, \"Associazione Sportiva Dilettantistica Breno\".\nDopo una risalita in Prima Categoria nella stagione 2007, dovuta ad un ripescaggio a seguito della rinuncia del \"Centrolago\", conobbe altri problemi societari e, con un terz'ultimo posto, la squadra retrocesse in Seconda Categoria, dove ha militato nella stagione 2007-08. Al termine del campionato ha vinto i play-off (2-0 e 4-1 contro il \"Borromeo\", formazione milanese) ritornando in Prima Categoria.\nIl 25 giugno 2012, salvatasi in Prima Categoria battendo con un doppio 3-0 il Palosco ai play-out, cess\u00f2, dopo 66 anni, la sua attivit\u00e0 cedendo il titolo sportivo attraverso una fusione con il Maclodio rimanendo inattiva con la prima squadra per la stagione 2012-13.\nNell'estate 2013 venne rifondata, con il nome di ASD Breno Futura, grazie al contributo di alcuni appassionati imprenditori brenesi, dell'amministrazione comunale e soprattutto della Fondazione Tassara che gi\u00e0 aveva determinato la crescita della societ\u00e0 nei gloriosi anni 40-50 e la sua rinascita negli anni settanta.\nDopo due stagioni trascorse in Terza Categoria, nell'estate 2015 la societ\u00e0 acquisisce il titolo sportivo dell\"'A.S.D. Unica Futura\" (matricola 940754) di Esine, ottenendo il diritto a disputare il campionato di Prima Categoria.\nNella stagione di debutto, il Futura Breno ottiene il primo posto nel girone G, incassando al primo tentativo l'accesso al campionato di Promozione.\nNell'estate 2016 cambia la propria denominazione in U.S.D. Breno.\nDopo il piazzamento al 5\u00ba posto nel campionato di Promozione, il 15 maggio 2017 viene annunciata l'unione con la societ\u00e0 \"A.C. Vallecamonica\", militante in Eccellenza. La squadra viene cos\u00ec ammessa al campionato di Eccellenza Lombardia 2017-2018 e le redini della panchina vengono affidate a Luca Sana.\nIl 7 novembre 2017 il mister Luca Sana viene sollevato dall'incarico per lo scarso rendimento della squadra, non in linea con le ambizioni della societ\u00e0, ed al suo posto viene chiamato Francesco Faini, nonostante tutto la squadra chiuder\u00e0 la stagione ottenendo la sesta posizione in classifica, perdendo qualsiasi possibilit\u00e0 di accesso alla Serie D. \nil 12 giugno 2018 la panchina viene affidata a Mario Tacchinardi, viene nominato il nuovo direttore sportivo Enrico Dale' ex direttore sportivo del Parma Calcio 1913 e il nuovo direttore tecnico Domenico Casati.\nLa stagione 2018-2019 si conclude con un eccezionale vittoria ai playoff nazionali a scapito del Legnano Calcio grazie ad un goal dell\u2019argentino Lucas Szafran che permette cos\u00ec l\u2019accesso diretto alla Serie D 2019-2020.\nPersonaggi celebri.\nGiocatori.\nEvaristo Beccalossi"}
{"id": "1407022", "revid": "125371312", "url": "https://it.wikipedia.org/wiki?curid=1407022", "title": "Coin", "text": "Coin S.p.A. (pronuncia \"co\u00edn\", ) \u00e8 una societ\u00e0 per azioni che, con una catena italiana di grande magazzino di fascia alta, opera con le insegne \"Coin\", \"Coin Excelsior\" e \"Coincasa\" nei settori dell'abbigliamento, della bellezza e della decorazione d'interni.\nCoin \u00e8 di propriet\u00e0 della societ\u00e0 italiana Centenary S.p.A., che nel marzo del 2018 l'ha acquisita dal fondo di \"private equity\" inglese \"BC Partners\" attraverso un'operazione di management buyout.\nStoria.\nGli inizi.\nCoin venne fondata nel 1916 a Pianiga, da Vittorio Co\u00ecn, che ottiene la licenza di venditore ambulante per vendere tessuti ed articoli di merceria. Nel 1927 apr\u00ec un negozio di tessuti, filati e biancheria a Mirano. Due anni dopo fu inaugurato un magazzino per la vendita all'ingrosso a Dolo. Dopo aver potenziato il negozio di Mirano (1931), furono aperti un negozio (1933) e un magazzino (1937) a Mestre, seguito dal punto vendita di Padova (1947).\nNel 1957 la famiglia Coin apre un vero e proprio grande magazzino a pi\u00f9 piani, il primo della catena, a Trieste, nei locali un tempo occupati dai grandi magazzini austriaci \u00d6hler.\nFra 1962 e 1965 vengono aperti a Milano i Coin di piazza Cinque Giornate, con un'area di oltre disposta su 8 piani, di piazzale Loreto e di corso Vercelli. L'espansione prosegue toccando Parma e Bergamo, fino al nuovo grande complesso di Mestre in pieno centro, sviluppato su sei piani con una superficie che sfiora i , pi\u00f9 un supermercato PAM nel piano interrato. Tra il 1966 e il 1974 si aprono magazzini a Verona, Brescia, Vicenza, Varese, Pordenone, Vigevano, Mantova, Genova, Livorno, Udine, Piacenza, Napoli, Taranto e Ferrara.\nAttentati e incidenti.\nIl 27 marzo 1970 il punto vendita di Mestre \u00e8 oggetto di un attentato dinamitardo, di cui diversi anni dopo si scoprir\u00e0 essere stato utilizzato lo stesso lotto di esplosivo della strage di piazza Fontana a Milano.\nIl 17 gennaio 1986, il punto vendita di Venezia \u00e8 devastato da un furioso incendio, in cui perdono la vita Daniela Masnada (25 anni, incinta di quattro mesi, lavorava come telefonista), Fernanda Mazziotta (direttrice della filiale), Emilia Merlo (una cliente che si trovava a far compere con il marito), Walter Ruffato (operaio), Franca Tagliapietra (commessa).Nello stesso anno Coin \u00e8 il primo dettagliante in Italia a sviluppare una carta fedelt\u00e0, la Coincard.\nNuovi negozi e chiusure.\nCoin dopo l'acquisizione del ramo di vendita dell'abbigliamento della Standa del 1998, apre per la prima volta nelle citt\u00e0 di Cagliari, Catania, Como, Lecce, Perugia, Salerno, Sanremo, Sassari e Trieste; mentre raddoppia a Roma e Venezia.\nNel 1999 il piazzale antistante il pi\u00f9 grande punto vendita italiano, a Mestre, dopo adeguati restauri viene ribattezzato in onore di Vittorio Coin. Sempre nel 1999 Coin viene quotato alla Borsa di Milano. Nell'estate del 2000 viene acquisita in Germania la catena Kaufhalle. L'acquisizione si rivela fallimentare e la societ\u00e0 \u00e8 in seguito ceduta, emergono anche dissapori tra i fratelli Vittorio e Piergiorgio con il secondo che viene estromesso dall'azienda, i conti del gruppo finiscono in rosso nonostante un fatturato di 1,2 miliardi di euro.\nNel 2005 il fondo francese di \"private equity\" Pai Partner entra nella societ\u00e0 rilevandone per 181 milioni il controllo (il 62,9% della famiglia e il resto lanciando un'OPA al prezzo di 2,4 euro per azione: al termine la societ\u00e0 esce dal listino di Borsa). La cifra permette di riscattare la quota di azioni date in pegno alle banche creditrici mentre una parte serve per entrare con il 45% nella societ\u00e0 (Canaletto Investimenti) che controlla il fondo Pai. L'obiettivo della famiglia \u00e8 infatti di ritornare in possesso della maggioranza una volta che il gruppo sia stato risanato. Alla guida dell'azienda viene nominato Stefano Beraldo.\nNel 2007 inizia un \"restyling\" del gruppo, partendo con il grande magazzino \"flagship\" di Milano Piazza Cinque Giornate, che verr\u00e0 riaperto al pubblico il 14 marzo 2008. Nel 2009 \u00e8 acquisita per 40 milioni la catena UPIM, diventando la prima rete in Italia di distribuzione di abbigliamento con i marchi Coin, UPIM e Ovs, per un totale di 883 negozi e grandi magazzini.\nDopo sei anni di gestione, nel 2011, il fondo Pai cede il 69,30% di Coin (valutato complessivamente 930 milioni) al fondo di \"private equity\" inglese BC Partners, alla guida dell'azienda resta Stefano Beraldo mentre nel consiglio d'amministrazione non appare pi\u00f9 un componente della famiglia Coin.\nAd aprile 2014 apre il primo Coin Excelsior a Roma in via Cola di Rienzo, \"format\" leggermente diverso dalla catena \"Excelsior Milano\".Nello stesso anno, a Salerno chiude l'unico punto vendita presente in citt\u00e0. Nel 2015 Ovs \u00e8 quotata in Borsa a Milano.\nNel gennaio 2016 dopo 50 anni di attivit\u00e0 chiude il mega negozio di Piazzale Loreto a Milano, con una superficie di suddivisi in cinque piani.\nNel luglio 2018 chiude lo storico punto vendita di Venezia in zona Rialto.\nCoin S.p.A..\nIl 1\u00ba gennaio 2017 alla \"newco\" \"Coin S.r.l.\", interamente controllata dal Gruppo Coin, \u00e8 stato conferito il ramo d'azienda commerciale sotto le insegne Coin, Coin Excelsior e Coincasa.\nNel marzo 2018 BC Partners cede il controllo di Coin ad una cordata organizzata da Beraldo e formata da 23 manager del gruppo con una quota del 25% (tra di loro Ugo Turi, Alessandro Faccio, Alessandro Massa, naturalmente Beraldo) mentre il resto, con partecipazioni che vanno dal 5% al 15% finisce nelle mani di un gruppo di imprenditori: tra gli altri Alessandro Bartagli (proprietario di Lineapi\u00f9 e Shanghai Thung), Enzo De Gasperi (proprietario del gruppo di prodotti per la casa Edg), Giorgio Rossi (settore immobiliare), Jonathan Kafri (proprietario del gruppo fiorentino di accessori Sicem). In novembre Giorgio Rossi \u00e8 nominato presidente di Coin mentre Beraldo resta a tempo pieno alla guida di Ovs, sempre sotto il controllo di BC Partners.\nNell'ottobre del 2019, Marco Marchi, fondatore e presidente di Liu Jo, entra nell\u2019azionariato di Coin Spa con una quota del 15 per cento, attraverso un aumento di capitale."}
{"id": "1407027", "revid": "119685784", "url": "https://it.wikipedia.org/wiki?curid=1407027", "title": "Peppe Zarbo", "text": "Biografia.\nDiplomatosi al Centro sperimentale di cinematografia di Roma, lavora in teatro, cinema e televisione.\nIn teatro ha recitato tra l'altro in \"Marat/Sade\" di Peter Weiss, \"La crisi del teatro di Campanile\", \"Uno sguardo dal ponte\" di Arthur Miller, al fianco di Michele Placido, e da protagonista in \"Liol\u00e0\" di Luigi Pirandello.\nDopo aver girato pi\u00f9 di trenta cortometraggi, debutta sul grande schermo, dove lo ricordiamo nei film: \"Senza pelle\" (1994), regia di Alessandro D'Alatri, \"L'uomo delle stelle\" (1995), regia di Giuseppe Tornatore, \"Il sindaco\" (1996), regia di Ugo Fabrizio Giordani, e \"La rumbera\" (1998), regia di Piero Vivarelli.\nDiventa noto grazie al ruolo di Franco Boschi, che interpreta dal 1998 nella soap opera di Rai 3, \"Un posto al sole\"."}
{"id": "1407040", "revid": "125463191", "url": "https://it.wikipedia.org/wiki?curid=1407040", "title": "Congresso dei Deputati", "text": "Il Congresso dei Deputati (in spagnolo Congreso de los Diputados) \u00e8 la camera bassa del parlamento spagnolo. Assieme al Senato, la camera alta, forma le Corti generali, l'organo legislativo della Spagna. Ha sede nel Palazzo delle Corti a Madrid.\nStoria.\nIl Congresso dei Deputati trova il suo predecessore pi\u00f9 remoto nell'Assemblea nazionale denominata Cortes di Cadice che promulg\u00f2 la Costituzione spagnola del 1812 che demandava il potere legislativo a una Corte elettiva monocamerale.\nSegu\u00ec lo Statuto reale del 1834, stipulato dalla regina Maria Cristina, reggente durante la minore et\u00e0 di Isabella II e che stabil\u00ec, per la prima volta in Spagna, la configurazione bicamerale delle Corti, dividendole in due settori: quello degli Eroi del regno (Pr\u00f3ceres del reino) e quello dei Procuratori del regno (Procuradores del reino).\nIl settore dei Procuratori del regno aveva carattere elettivo e una composizione che corrispondeva nettamente alla rappresentanza di Citt\u00e0 e Borghi con diritto di voto nelle Corti dell'antico regime.\nNella Costituzione del 1837, approvata di seguito al Mot\u00edn de la Granja de San Ildelfonso che obblig\u00f2 la regina regnante a sancirla, ricevette per la prima volta la denominazione di \"Congresso dei deputati\" per la camera bassa delle Corti generali.\nNelle successive Costituzioni del 1845, 1856, 1869 e 1876 venne mantenuta la configurazione del Congresso dei deputati inteso come Camera di rappresentanza popolare, che in alcuni casi si vide riconosciuta la propria superiorit\u00e0 sul Senato in materia di forze armate, contribuzione, credito pubblico e controllo politico sui membri del governo.\nNel 1943 si insediarono le Cortes Espa\u00f1olas, monocamerali, che restarono in carica fino al novembre 1977.\nQuell'anno il potere legislativo pass\u00f2 al Congresso uscito dalle elezioni generali del 1977, che predispose la Costituzione spagnola del 1978, che lo consegn\u00f2 alle due camere delle Cortes Generales.\nComposizione e funzioni.\nIl Congresso dei Deputati \u00e8 composto da 350 membri eletti secondo un sistema proporzionale plurinominale con soglia di sbarramento.\nIl territorio nazionale \u00e8 suddiviso in circoscrizioni, che corrispondono alle province, a cui vengono attribuite un numero di seggi proporzionali alla popolazione. Le citt\u00e0 autonome di Ceuta e Melilla, che non fanno parte di nessuna provincia, formano una circoscrizione rappresentata da un deputato ciascuna, eletti con sistema maggioritario.\nIl Congresso viene rinnovato ogni quattro anni, salvo scioglimento anticipato da parte del re su richiesta del primo ministro. Lo scioglimento pu\u00f2 avvenire congiuntamente o separatamente a quello del Senato.\nNell'esercizio dell'autonomia riconosciuta al Congresso dei Deputati dalla costituzione, la Camera \u00e8 retta dal regolamento stabilito nel 1982, che configura una serie di organi di governo per esercitare le competenze corrispondenti.\nQuesti organi sono, principalmente:\nFunzioni della Camera.\nLa costituzione attribuisce al Congresso dei deputati l'esercizio di alcune funzioni determinate, che possono avere carattere concorrente, dirimente o esclusivo:\nCarattere.\nIl regime delle elezioni dei deputati rende il Congresso una Camera di rappresentanza popolare, con un carattere nettamente politico, in quanto rappresenta l'autentico centro della vita pubblica spagnola e lo scenario dove si interpretano i dibattiti e le votazione di grave importanza. Inoltre, le facolt\u00e0 che la costituzione attribuisce al Congresso senza l'intervento del Senato accentuano tale carattere politico, dato che esclusivamente il Congresso pu\u00f2 conferire e ritirare la fiducia alle Corti generali nel governo e dirimere i conflitti che sorgono tra le Camere durante l'elaborazione e l'approvazione delle leggi. Il voto dei deputati \u00e8 personale e non delegabile (articolo 79.3 della costituzione).\nFunzione politica.\nIl Congresso dei deputati vota la fiducia al primo ministro, su proposta del re, in prima votazione con maggioranza assoluta e, trascorse quarantotto ore, con maggioranza semplice. Qualora non si sia raggiunto entro due mesi dalla prima votazione un accordo sulla figura del primo ministro, il re pu\u00f2 sciogliere il Congresso e il Senato.\nControlla, inoltre, l'azione del governo mediante interpellanze e domande, che ciascuno dei suoi membri pu\u00f2 richiedere al governo e che possono dare origine a una mozione in cui il Congresso manifesti la sua posizione, sia adottando una mozione di censura o rifiutando una questione di fiducia richiesta dal governo. In entrambi i casi, il governo sar\u00e0 costretto a dimettersi in caso di voto a sfavore del Congresso:\nFunzione legislativa.\nIl Congresso dei Deputati ha l'iniziativa legislativa, insieme al Senato e al governo; inoltre, pu\u00f2 ricevere proposte di legge inviate dalle assemblee legislative delle comunit\u00e0 autonome oppure da 500 000 cittadini maggiorenni.\nIl Congresso sbriga progetti di legge, ossia iniziative inoltrate dal governo, e proposte di legge, cio\u00e8 iniziative inoltrate dal Senato o originate proprio nel Congresso. In tutti i casi, pu\u00f2 introdurre emendamenti nei rispettivi testi.\nInoltre, il Congresso ratifica o rifiuta gli emendamenti introdotti nei progetti o nelle proposte di legge e accetta o rimuove il veto posto dal Senato, in entrambi i casi immediatamente con la maggioranza assoluta o trascorsi due mesi con la maggioranza semplice. Nonostante ci\u00f2, l'approvazione di progetti e proposte di legge organica richiede sempre il voto favorevole della maggioranza assoluta del Congresso dei Deputati."}
{"id": "1407042", "revid": "486946", "url": "https://it.wikipedia.org/wiki?curid=1407042", "title": "U.S. Darfo Boario", "text": ""}
{"id": "1407045", "revid": "287204", "url": "https://it.wikipedia.org/wiki?curid=1407045", "title": "Kunda", "text": "Kunda \u00e8 una citt\u00e0 dell'Estonia nord-orientale, nella contea di L\u00e4\u00e4ne-Virumaa, affacciata sul Golfo di Finlandia. "}
{"id": "1407047", "revid": "1442080", "url": "https://it.wikipedia.org/wiki?curid=1407047", "title": "Sonnets from the Portuguese", "text": "Sonnets from the Portuguese \u00e8 una raccolta poetica della poetessa inglese Elizabeth Barrett Browning composta da 44 sonetti scritti in blank verse pubblicati nel 1850 e per la maggior parte dedicati al marito, il poeta decadentista Robert Browning.\nL'opera poetica, di matrice profondamente romantica e simbolista, si distingue per aulicit\u00e0 e grande sentimentalismo.\nL'originalit\u00e0 poetica della scrittrice \u00e8 notevole attraverso i versi introduttivi di ogni sonetto: avverbi come \"what, when, how,\" frasi interrogative quali \"is it indeed so?\", risposte affermative (\"yes\"), uso di congiuntivi e altro (\"with, yet, and, and yet\"); infine il reiterarsi di frasi esclamative, che danno vita ad una scrittura in cui il soggetto \u00e8 sempre autobiografico (\"I\") e il rapporto di complicit\u00e0 che si instaura tra lo scrittore e il destinatario della sua cantica \u00e8 da identificarsi con l'utilizzo del pronome personale \"Thou, thee\".\n\"How do I love thee? Let me count the ways\", \u00e8 cos\u00ec che si apre il componimento numero 43 dedicato al suo caro \"Beloved\", l'amato poeta Browning, aggettivo qualificativo e possessivo questo che ricorre spesso all'interno della raccolta e che \u00e8 diretto ad una idea di amore quotidiano, libero, fisico e mentale frutto di studi, di pensieri rivolti a Teocrito, o semplicemente all'osservazione delle bellezze italiane (come ad esempio Il Ponte di Rialto)."}
{"id": "1407061", "revid": "33689", "url": "https://it.wikipedia.org/wiki?curid=1407061", "title": "Cyberdemon", "text": ""}
{"id": "1407063", "revid": "287204", "url": "https://it.wikipedia.org/wiki?curid=1407063", "title": "S\u00e1ndor Pet\u00f6fi", "text": ""}
{"id": "1407064", "revid": "90227", "url": "https://it.wikipedia.org/wiki?curid=1407064", "title": "45\u00b0 Settimana sociale", "text": ""}
{"id": "1407065", "revid": "599013", "url": "https://it.wikipedia.org/wiki?curid=1407065", "title": "Sandor Pet\u0151fi", "text": ""}
{"id": "1407068", "revid": "599013", "url": "https://it.wikipedia.org/wiki?curid=1407068", "title": "Sandor Pet\u00f6fi", "text": ""}
{"id": "1407070", "revid": "767487", "url": "https://it.wikipedia.org/wiki?curid=1407070", "title": "Haljala", "text": "Haljala \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 20 localit\u00e0 (in estone \"k\u00fcla\"):\nAaspere - Aasu - Aaviku - Auk\u00fcla - Essu - Idavere - Kandle - Kavastu - Kisuvere - K\u00f5ldu - K\u00e4rmu - Lihul\u00f5pe - Liiguste - Pehka - P\u00f5druse - Sauste - Tatruse - Vanam\u00f5isa - Varangu - V\u00f5le"}
{"id": "1407074", "revid": "729019", "url": "https://it.wikipedia.org/wiki?curid=1407074", "title": "Aeroporto di Omsk", "text": "L'Aeroporto di Omsk (IATA: OMS, ICAO: UNOO) \u00e8 situato vicino alla capoluogo della regione omonima Oblast' di Omsk, nella parte sud-occidentale della Siberia, in Russia. L'aeroporto \u00e8 chiamato anche Tsentral'nyj (in italiano: Centrale), oppure Aeroporto Internazionale Omsk-Centralnyj (in italiano: Aeroporto Omsk-Centrale, in russo \"\u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0410\u044d\u0440\u043e\u043f\u043e\u0440\u0442 \u041e\u043c\u0441\u043a-\u0426\u0435\u043d\u0442\u0440\u0430\u043b\u044c\u043d\u044b\u0439\").\nDati tecnici.\nL'aeroporto di Omsk \u00e8 dotato attualmente di due piste (2007): la pista attiva, dotata del sistema PAPI, ha una lunghezza di 2.500\u00a0m ed una larghezza di 45\u00a0m.\nLa lunghezza della pista terrata non attiva \u00e8 di 2.800\u00a0m (per una larghezza 100\u00a0m).\nL'aeroporto \u00e8 stato equipaggiato per la manutenzione, l'atterraggio ed il decollo degli aerei Tupolev Tu-134, Tupolev Tu-154, Ilyushin Il-76, Antonov An-12, Antonov An-24, Antonov An-26, Antonov An-30, Antonov An-74, Yakovlev Yak-40, Yakovlev Yak-42, BAE-125, Ilyushin Il-18, Ilyushin Il-62 (in casi eccezionali), Tupolev Tu-204, Tupolev Tu-214, Boeing 737-100/200/300/400/500, Boeing 757, ATR-42, Sukhoi Superjet 100, Airbus A320, Airbus A319-100/200, Pilatus PC-12 come anche di elicotteri di tutti tipi.\nIl peso massimo dei velivoli al decollo \u00e8 di 190 t.\nAttualmente l'aeroporto di Omsk \u00e8 aperto 24 ore al giorno per i voli charter, cargo, i voli di linea e VIP nazionali ed internazionali.\nDati meteorologiche.\nLe condizioni climatiche della regione ad ovest della Siberia sono difficili, dato che le temperature oscillano tra i -35\u00a0\u00b0C e i +35\u00a0\u00b0C;\nfra gennaio e febbraio 2011 sono arrivate a -45\u00a0\u00b0C\nL'aeroporto.\nL'aeroporto di Omsk-Centralnyj \u00e8 uno dei maggiori scali aeroportuali civili della Russia. La citt\u00e0 di Omsk era una volta la maggiore della Siberia grazie agli sviluppi portati dalla Ferrovia Transiberiana; attualmente \u00e8 la seconda citt\u00e0 come importanza e detiene comunque una posizione altamente strategica sulla linea aerea che collega la parte europea e la parte asiatica della Russia. L'aeroporto occupava nel 2006 il 27\u00ba posto nel trasporto aereo nazionale russo ed il 24\u00b0 nel trasporto aereo internazionale della Russia.\nStrategia.\nAttualmente (2007) si svolge l'ampliamento del terminal dell'aeroporto. \u00c8 previsto il raddoppio delle capacit\u00e0 dell'aeroporto con un ammodernamento delle zone arrivi/partenze e con la costruzione di un Terminal VIP per i voli business e per le delegazioni ufficiali.\nLo sviluppo dell'aeroporto \u00e8 collegato anche alla crescita dei voli internazionali e a quella degli utenti che risiedono nella parte settentrionale del Kazakistan.\nNel luglio del 2010 all'aeroporto sono iniziati i lavori di riqualificazione del parcheggio degli aerei per poter ospitare fino a 4 aerei Airbus A320/A321 in pi\u00f9 contemporaneamente. La nuova area dei parcheggi di circa 50\u00a0000\u00a0m\u00b2 dovrebbe entrare in funzione alla fine del 2010.\nNell'agosto 2010 il Terminal Internazionale dell'aeroporto \u00e8 stato chiuso per la ricostruzione per aumentare la sua capacit\u00e0. Tutti i voli internazionali sono stati spostati nel Terminal Nazionale dell'aeroporto di Omsk.\nServizi.\nLe strutture dell'aeroporto di Omsk comprendono:"}
{"id": "1407079", "revid": "110157", "url": "https://it.wikipedia.org/wiki?curid=1407079", "title": "Kadrina", "text": "Kadrina \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 l'omonimo borgo (in estone \"alevik\").\nGeografia antropica.\nOltre al capoluogo, il comune comprende un altro borgo, Hulja, e 35 localit\u00e0 (in estone \"k\u00fcla\"):\nAma, Arbavere, H\u00f5beda, H\u00e4rjadi, J\u00f5epere, J\u00f5etaguse, Kadapiku, Kallukse, Kihlevere, Kiku, K\u00f5rvek\u00fcla, Lante, Leikude, Loobu, L\u00e4sna, M\u00f5ndavere, M\u00e4o, Neeruti, Ohepalu, Orutaguse, Pariisi, P\u00f5ima, Ridak\u00fcla, R\u00f5meda, Salda, Saukse, Tirbiku, Tokolopi, Udriku, Uku, Undla, Vaiatu, Vandu, Viitna, Vohnja, V\u00f5duvere, V\u00f5ipere"}
{"id": "1407085", "revid": "767487", "url": "https://it.wikipedia.org/wiki?curid=1407085", "title": "Laekvere", "text": "Laekvere \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 18 localit\u00e0 (in estone \"k\u00fcla\"):\nAlekvere (26), Arukse (27), Ilistvere (5), Kaasiksaare (37), Kellavere (8), Luusika (0), Moora (141), Muuga (276), Paasvere (209), Padu (49), Rahkla (172), Rajak\u00fcla (78), Rohu (68), Salutaguse (29), Sirevere (22), Sootaguse (2), Vassivere (36), Venevere (169)."}
{"id": "1407090", "revid": "6923", "url": "https://it.wikipedia.org/wiki?curid=1407090", "title": "Sigma Corporation", "text": "Sigma Corporation \u00e8 un'azienda giapponese fondata il 9 settembre 1961 a Tokyo da Michihiro Yamaki, produttrice di macchine fotografiche, obiettivi, flash e altri accessori fotografici. Sigma fabbrica i suoi prodotti nel proprio stabilimento nell'Aizu, area sita nella Prefettura di Fukushima, in Giappone. Sebbene Sigma produca diversi modelli di fotocamere, la compagnia \u00e8 maggiormente conosciuta per gli obiettivi fotografici ed altri accessori compatibili anche con le reflex prodotte da altre aziende, quali Canon, Nikon, Pentax, Konica Minolta (Sony Alpha) e Olympus.\nFotocamere.\nCompatte:\nReflex (DSLR e SLR):\nObiettivi.\nFisheye:\nGrandangolo (fisso):\nGrandangolo:\nZoom Standard:\nFissi Standard:\nTele Zoom:\nTele (fissi):\nMacro (rapporto 1:1):\nTeleconverters:\nNomenclatura sigle.\nOgni produttore di obiettivi utilizza delle sigle per indicare le caratteristiche principali di ogni obiettivo. Queste sono quelle usate da sigma:"}
{"id": "1407098", "revid": "109997036", "url": "https://it.wikipedia.org/wiki?curid=1407098", "title": "Centro Recupero Uccelli Marini e Acquatici", "text": "Il Centro Recupero Uccelli Marini e Acquatici (CRUMA) \u00e8 un centro di recupero della Lega Italiana Protezione Uccelli (LIPU) specializzato nella cura e nel reinserimento di uccelli selvatici. Il CRUMA \u00e8 situato a Livorno, in via delle Sorgenti 430, in localit\u00e0 Pian di Rota, all'interno di un'ex struttura scolastica realizzata negli anni trenta del XX secolo.\nStoria.\nIl CRUMA \u00e8 sorto su modello del primo centro LIPU, il Centro Recupero Rapaci di Sala Baganza (PR). In Italia \u00e8 unico nel suo genere, essendo specializzato nella cura e nella riabilitazione di uccelli marini ed acquatici. Gabbiani, cormorani, berte, aironi, anatre, trampolieri, cigni e oche sono solo alcuni esempi delle specie che giungono al centro. Questi animali arrivano vittime di bracconaggio, traumi da impatto con autoveicoli, intossicazioni da idrocarburi e molte altre cause quasi sempre causate dall'uomo, ma talvolta si tratta anche di pulcini caduti dal nido, bisognosi di cibo calore e cure per il periodo di svezzamento. Dato la specificit\u00e0 delle cure necessarie a riabilitare uccelli tanto particolari, il CRUMA \u00e8 dotato di tre voliere attrezzate con piscine per assicurare una riabilitazione completa non solo al volo ma anche alla vita in acqua.\nGli uccelli marini ed acquatici non sono i soli pazienti del centro, tra i ricoverati ci sono anche gazze, corvi, storni, passeri, cardellini e molti altri. Il centro accoglie ogni tipo di uccello selvatico per la cura, accoglie anche piccoli mammiferi come scoiattoli e ricci.\nIl CRUMA \u00e8 organizzato come un ospedale, gli animali che giungono vengono visitati dal veterinario, viene quindi assegnata una terapia e se necessario viene svolto un intervento chirurgico mirato alla cura. Per il periodo post operatorio e di terapia gli animali vengono tenuti sotto osservazione in gabbie singole o incubatrici a seconda della necessit\u00e0. Passato il periodo pi\u00f9 \"critico\", gli animali vengono messi in box esterni o nelle voliere per cominciare la riabilitazione. Ad oggi il CRUMA registra circa 4000 ricoveri annuali, i periodi pi\u00f9 \"caldi\" sono in estate durante la nidificazione, dove giungono moltissimi pulcini, e in inverno durante la caccia, dove molti animali rimangono vittime di bracconaggio.\nAttivit\u00e0 di volontariato.\nIl centro basa la sua esistenza sul volontariato. Dove per la visita, le cure ed eventuali interventi chirurgici interviene il veterinario del centro, la cura degli animali in riabilitazione \u00e8 gestita dai volontari. Un ringraziamento speciale va a queste persone che negli anni hanno dedicato parte della loro vita alla cura degli animali in difficolt\u00e0.\nAttivit\u00e0 didattiche.\nIl CRUMA organizza ogni anno corsi di primo soccorso degli uccelli feriti e nidacei. Sul sito del centro \u00e8 possibile consultare delle guide in merito a questi argomenti. Per gli studenti di veterinaria \u00e8 possibile svolgere il tirocinio o la tesi di laurea presso il centro."}
{"id": "1407099", "revid": "767487", "url": "https://it.wikipedia.org/wiki?curid=1407099", "title": "Rakke", "text": "Rakke \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 30 localit\u00e0 (in estone \"k\u00fcla\"):\nAo - Edru - Emum\u00e4e - J\u00e4\u00e4tma - Kaavere - Kadik\u00fcla - Kamariku - Kellam\u00e4e - Kitsemetsa - Koila - Koluvere - K\u00f5psta - Lahu - Lammask\u00fcla - Lasinurme - Liigvalla - M\u00f5isamaa - M\u00e4iste - N\u00f5mmk\u00fcla - Olju - Padak\u00fcla - Piibe - R\u00e4itsvere - Salla - Sootaguse - Suure-Rakke - Tammiku - Villakvere - V\u00e4ike-Rakke - V\u00e4ike-Tammiku."}
{"id": "1407101", "revid": "3115", "url": "https://it.wikipedia.org/wiki?curid=1407101", "title": "Acapella (medicina)", "text": "L'acapella \u00e8 un dispositivo manuale di ridotte dimensioni usato come ausilio alla fisioterapia respiratoria per facilitare la mobilizzazione delle secrezioni delle vie aeree, brevetto della DHD Healtcare. Funziona tramite l'applicazione di una pressione espiratoria positiva, come altri dispositivi simili (PEP mask) associandovi delle vibrazioni endobronchiali, come il Flutter. Trova impiego nella terapia di supporto a bronchiectasie, fibrosi cistica e broncopneumopatia cronica ostruttiva e nella riabilitazione a seguito di interventi di chirurgia toracica."}
{"id": "1407102", "revid": "1745361", "url": "https://it.wikipedia.org/wiki?curid=1407102", "title": "Alvin Karpis", "text": "Famoso per la sua alleanza con Arthur Barker negli anni trenta, Alvin Karpis fu l'ultimo fra i \"Nemici Pubblici\" a essere catturato dal direttore dell'FBI J. Edgar Hoover. Fu rinchiuso nel penitenziario di Alcatraz per pi\u00f9 di 25 anni, il periodo pi\u00f9 lungo scontato da un prigioniero in quella prigione.\nBiografia.\nKarpis nacque da genitori immigranti lituani, a Montreal, Qu\u00e9bec, Canada e fu cresciuto a Topeka, Kansas. Cominci\u00f2 l'attivit\u00e0 da criminale a soli 10 anni; nel 1924, infatti, fu condannato a 10 anni al Riformatorio Industriale Statale di Hutchinson (Kansas), per un furto con tentato scasso. Riusc\u00ec a scappare e visse con i genitori per un breve periodo a Chicago, Illinois. Dopo essersi trasferito a Kansas City, Missouri, fu accusato di furto di una macchina e di nuovo mandato al Riformatorio. Trasferitosi al Penitenziario di Lansing, Missouri, conobbe Fred Barker, un detenuto famoso per l'omicidio di un poliziotto durante un furto di macchina. Barker era uno dei noti membri chiamati \"Bloody Barkers\" (\"Maledetti Barkers\"), come i giornali del tempo li descrivevano.\nLa famiglia di Barker comprendeva i fratelli Herman, Lloyd, Arthur o \"Doc\" e Fred, i figli di Ma Barker. Una famiglia di criminali, costituita per lo pi\u00f9 da ragazzi, che derubavano banche e uccidevano senza piet\u00e0. \"Doc\", il leader, fu condannato nel 1920 dopo avere assassinato una guardia notturna. Herman, dopo un ennesimo furto, si suicid\u00f2 nel 1927 dopo essere stato gravemente ferito a seguito di una sparatoria con la polizia. Lloyd fu condannato a 25 anni nel 1922 per furto in posta. Ma faceva l'aiutante dei figli. Nella sua vita Ma non fu mai ricercata perch\u00e9 non commise mai alcun crimine. Ciononostante, torment\u00f2 i governatori responsabili dell'imprigionamento dei figli al punto che riusc\u00ec ad ottenere la liberazione di Fred, nel 1931, e di \"Doc\", nello stesso anno. Alvin fu rilasciato anch'egli nel 1931, unendosi presto con \"Doc\" Barker a Tulsa, Oklahoma, formando cos\u00ec la banda Karpis-Barker.\nL'alleanza con i Barker.\nLa banda di Karpis-Barker divenne una delle bande criminali pi\u00f9 pericolose degli anni trenta. Non esitarono ad uccidere chiunque incontrassero sulla loro strada, anche gente innocente. Derubarono un gran numero di banche e consegne postali, dirottarono un aereo e presto si rivolsero al campo lucroso per rapinare anche quello. Nel 1933, rapirono William Hamm, un ricco fabbricante di birra del Minnesota, riscattandolo a $ 100.000,00. Subito dopo rapirono, sempre nel Minnesota, il banchiere Edward Bremer Jr, il cui riscatto fu di $ 200.000,00. Presto la banda cominci\u00f2 ad ampliarsi, includendo approssimativamente altri 25 membri. Ma Barker divenne il capo della banda dominando con il pugno di ferro. Presto per\u00f2 i rapimenti condussero allo scioglimento della banda. L'ultima persona rapita, cio\u00e8 Edward Bremer Jr., era un amico del presidente Franklin Delano Roosevelt.\nL'FBI aveva organizzato delle squadre specializzate, chiamate \"le squadre volatrici\", che si specializzarono nel cacciare i nemici pubblici. L'anno 1934 fu caratterizzato da uccisioni da parte di queste squadre, che portarono alla morte diversi criminali come: John Dillinger, Bonnie e Clyde, Charles Floyd (soprannominato \"Pretty Boy\", \"Il Bel Ragazzo\") e Lester Joseph Gillis, meglio conosciuto con lo pseudonimo di George Nelson ma noto soprattutto con il soprannome di Baby Face Nelson dovuto all'aspetto giovanile e alla sua piccola statura. Con le morti di questi criminali, l'F.B.I. avanz\u00f2 sopprimendo pian piano anche la banda Karpis-Barker, uccidendo, per errore, uno dei loro membri, George Ziegler (soprannominato \"Il Fucile\"). Ziegler fu una delle menti della banda, responsabile proprio dei rapimenti. L'8 gennaio 1935 fu catturato \"Doc\", dall'agente Melvin Purvis; \"Doc\" fu mandato ad Alcatraz, ma a seguito di una sua tentata fuga, fu colpito da uno sparo ed ucciso dalle guardie, nel 1939.\nUna settimana pi\u00f9 tardi furono localizzati e catturati Ma e Fred Barker a Lake Weir, Florida. Il 16 gennaio, Ma e Fred furono uccisi dopo una sparatoria, durata circa 4 ore, in carcere. Karpis ed un paio di altri furono localizzati ad Atlantic City, New Jersey. Riuscirono a scappare, grazie ad un'amica di Karpis, Dolores Delaney, che fu accidentalmente ferita con un colpo di pistola alla coscia dalla polizia. Karpis continu\u00f2 i suoi crimini con gli altri sopravvissuti, diventando un Nemico Pubblico Numero 1. Riusc\u00ec a dirottare un treno, a Garrettsville Ohio, tenendo in ostaggio tutti passeggeri finch\u00e9 non gli venne consegnata la somma complessiva di $ 27.000,00. Dopo la morte di Ma e Fred Barker, Karpis rivolse una parola al direttore J. Edgar Hoover, minacciando di ucciderlo perch\u00e9 riteneva essere lui responsabile dell'omicidio della donna e di Fred.\nRicerca e cattura dell'FBI.\nL'F.B.I. presto localizz\u00f2 nuovamente Karpis, il 1\u00ba maggio 1936, a New Orleans, Louisiana, e Hoover si rec\u00f2 sul posto per assistere all'arresto. Secondo una versione di un ufficiale dell'F.B.I., Karpis afferr\u00f2, invano, un fucile, prima di salire in macchina, al fine di sparare al Hoover. La cattura di Karpis comport\u00f2 la fine dell'orrenda criminalit\u00e0 della banda Karpis-Barker e Karpis fu mandato alla prigione di Alcatraz.\nAlcatraz.\nCondannato all'ergastolo, Karpis fu incarcerato ad Alcatraz, dove venne rinchiuso dall'agosto del 1936 fino all'aprile del 1962. Per sei mesi, nel 1958, fu trasferito al penitenziario di Leavenworth, in Kansas, ma fu poi rimandato nuovamente ad Alcatraz. La sua mansione principale ad Alcatraz fu quella di fornaio, responsabile della produzione del pane per i detenuti. A seguito della chiusura di Alcatraz, nell'aprile del 1962 fu trasferito al penitenziario dell'Isola di McNeil, nello Stato di Washington, dove incontr\u00f2 il giovane detenuto Charles Manson, che infatti lo stesso Karpis menzion\u00f2 nelle sue monografie (come \"On the Rock: Twenty-five Years at Alcatraz\", scritto con Robert Livesey, e pubblicato nel 1980). Karpis fu un'ispirazione per Manson e gli insegn\u00f2 anche a suonare la chitarra.\nGli ultimi anni.\nKarpis fu liberato nel 1969 e fu deportato in Canada. Qui scrisse e pubblic\u00f2 diverse monografie, a partire dal 1971. Infine Karpis si trasfer\u00ec in Spagna, nel 1973. Il 26 agosto 1979, all'et\u00e0 di 72 anni, fu trovato morto, a seguito di un suo probabile suicidio, avvenuto secondo le autorit\u00e0 usando dei sonniferi in pillole; pi\u00f9 tardi fu affermato che la morte fu dovuta a cause naturali. Non fu fatta nessuna autopsia e Karpis fu seppellito il giorno successivo presso il Cimitero di San Michele, a Malaga."}
{"id": "1407109", "revid": "1442080", "url": "https://it.wikipedia.org/wiki?curid=1407109", "title": "Icona di Santa Eudocia", "text": "L'icona di Santa Eudocia o Eudokia, \u00e8 un'icona del X secolo, fatta nell'impero bizantino, in onore della santa Elia Eudocia. L'opera in questione \u00e8 di grandezze: 67 x 28\u00a0cm. Quest'icona \u00e8 conservata a Istanbul nel museo archeologico.\nDescrizione dell'icona.\nL'icona in questione \u00e8 dedicata a Elia Eudocia fatta santa dai romei, ella visse nel V secolo, ed era moglie dell'imperatore Teodosio II. Quest'icona, proveniente dalla chiesa della Theotokos Panackranthos e conservata nei Musei archeologici di Istanbul, \u00e8 molto emblematica, come d'altronde la maggior parte delle icone bizantine, che mandano un richiamo alla preghiera da parte del fedele. La figura di Eudocia \u00e8 molto stilizzata, questo e per dar importanza alla figura spirituale di Eudocia, e non a quella fisica, la stilizzatura \u00e8 data ancor di pi\u00f9 dalla veste imperiale che annulla quasi totalmente le forme del corpo. La figura stilizzata \u00e8 data anche dalla faccia piatta, e dai tratti stilizzati. L'icona ha molte ripetizioni nella sua composizione, questo lo possiamo notare dalla cornice, nonostante sul lato sinistro (guardano dall'impostatura della santa) sia andata quasi completamente perduta. Un'altra rovinatura \u00e8 sull'angolino in basso a destra, vi \u00e8 un continuo uso della stessa cornicetta con uno scambio di pietre dal rosso al verde. Le ripetizioni vi sono anche nel abito imperiale della santa, da cui si vede, che sopra a una tunica di color marrone arrossato (in pasta di vetro per mosaici), vi sono dei motivi con delle pietre preziose rosse e verdi, riportandoci al motivo della cornicetta, questo motivo vi \u00e8 anche sulla cintura della santa, e anche sulla corona imperiale. Aspetto importante dell'arte bizantina, \u00e8 che le immagini non hanno un piano d'appoggio, come in questa icona, infatti le immagini sembrano galleggiare in aria. \nSi vede come negli anni l'iconografia dell'imperatrice bizantina sia rimasta ugual, e questo lo possiamo notare anche dall'immagine di Teodora nei mosaici della basilica di San Vitale a Ravenna. Per i bizantini era pi\u00f9 importante l'uso di ricchi materiali, invece che la bravura dell'artista, infatti in quest'icona vi \u00e8 la lavorazione in marmo intarsiato d'oro, che sta a significare la luce divina di Dio.\nMostre.\nDa fine febbraio del 2007, l'icona di Santa Eudocia, \u00e8 stata ospite della \"mostra sulla civilt\u00e0 turca\", che si \u00e8 tenuta nelle Scuderie del Quirinale (Roma), fino al 31 marzo dello stesso anno, venendo esposta come l'opera manifesto della mostra."}
{"id": "1407110", "revid": "439868", "url": "https://it.wikipedia.org/wiki?curid=1407110", "title": "Casez", "text": "Casez (\"Ciadi\u00e8z\" in noneso) \u00e8 una frazione del comune di Sanzeno in provincia autonoma di Trento. \u00c8 situato a 693 m s.l.m. nella parte centro-settentrionale della Val di Non e conta circa 200 abitanti.\nStoria.\nCasez fu signoria dell'antica e nobile famiglia de Concini, che fu proprietaria di Castel Casez.\nNel 1852 Agostino Perini, descrive Casez nella sua Statistica del Trentino in questo modo: \"Casez. Capitanato di Cles, distretto giudiziale dello stesso nome. Abitanti 349, case 39. Estimo fiorini 15.303 car. 45.\nVillaggio situato sopra un amenissimo poggio fra Sanzeno, Banco e Malgolo e giace sul pendio rivolto a sera e mezzod\u00ec.\nI campi all'intorno sono piantati a viti e gelsi; le case sono pulite e si presentano bene a chi da lungi le mira. La chiesa \u00e8 un buon fabbricato e fu da poco tempo restaurata; la sua posizione \u00e8 amenis-sima, posta in fondo al villaggio verso sera ed ombreggiata all'intorno da frondosi noci risalta maggiormente per i vigneti sottoposti e le graziose praterie vicine. Bellissima e assai distesa \u00e8 la vista che si presenta, specialmente sull'opposta sponda del Noce ove giace il borgo di Cles e il suo castello. Gli abitanti di questo paese vivono per lo pi\u00f9 della coltura dei loro campi'.\nCasez \u00e8 stato comune autonomo fino al 1928, anno in cui venne aggregato a Sanzeno. Il comune venne ricostituito nel 1953, per poi venire nuovamente aggregato a Sanzeno assieme a Banco nel 1968.\nLa Madonna di Casez.\nNel 1722, per puro caso, torna alla luce sotto l'ancona dell'altare laterale della chiesa di Casez l'affresco del 1491 raffigurante la Madonna. Con la devozione che rinasce spontaneamente, l'anno successivo giunge anche il presunto miracolo cos\u00ec registrato: \"ai 10 settembre fu presentato avanti l'altare di Maria un figliuolo di Pietro Mina e Catarina sua moglie, nato morto, il quale in breve spazio di tempo principi\u00f2 a mutare il color bianco, che aveva sul volto e nel lato destro, in rosso; e dopo esser ritornato bianco e poi rosso nelle stesse parti, fattasegli una rosetta di colore incarnato sulla guancia sinistra, fu da me prete Michele Bartolomeo Trentadue battezzato sub conditione, alla presenza di testimoni registrati formaliter sopra tale prodigio \".\nCultura.\nEventi.\nDal 2005, anno inaugurale, Casez \u00e8 stato pi\u00f9 volte sede della manifestazione \"Pomaria\", dedicata alla mela, che si svolge ogni anno in Val di Non in ottobre.\nLa sagra patronale di San Pietro (\"San Pero\" nel dialetto locale) si svolge negli ultimi giorni di giugno, occasione in cui \u00e8 tradizione che i coscritti piantino l'abete (\"pez dai coscriti\").\n\u00c8 sempre stata festa grande il giorno dei santi Pietro e Paolo. Al 29 giugno, nella ritualit\u00e0 liturgica, la processione dei fedeli sfilava per le vie del paese portando la statua di San Retro. Al suono festoso delle campane rispondeva il canto grave degli uomini del coro e le litanie di preghiere lungo la fila.\nAprivano i chierichetti con la croce, la gente procedeva lenta, i pompieri sfilavano in divisa da parata ed i coscritti, orgogliosi nelle loro lunghe tuniche, portavano il Santo.\nQuel giorno, parenti ed amici convenivano tutti in paese ed il ritrovarsi sul sagrato allargava il cuore; per chi durante l'anno era venuto a mancare c'era sempre una preghiera.\nA nessuno del paese pu\u00f2 sfuggire il ricordo della sagra e per il comune la fiera fu sempre una voce d'entrata al magro bilancio.\nEconomia.\nAgricoltura.\nIn paese \u00e8 presente un magazzino del consorzio Melinda, dove conferiscono le mele anche soci dei paesi limitrofi di Banco, Sanzeno, Dambel, Malgolo e Romeno."}
{"id": "1407116", "revid": "767487", "url": "https://it.wikipedia.org/wiki?curid=1407116", "title": "Asandro del Bosforo", "text": "Storia.\nUna volta che Gaio Giulio Cesare ebbe sconfitto Farnace II re del Ponto e del Bosforo nella battaglia di Zela del 47 a.C., dove pronunci\u00f2 la famosa \"Veni, Vidi, Vici\", il Regno del Bosforo Cimmerio pass\u00f2 nelle mani di un certo Asandro, generale dello stesso Farnace. Quest'ultimo, infatti, dopo aver ucciso il re, ne spos\u00f2 la figlia Dinamide e qui regn\u00f2 fino alla sua morte nel 17 a.C. Fu amico ed alleato del popolo romano come ci tramanda Cassio Dione Cocceiano almeno a partire dal 25 a.C.\nDopo la sua morte il trono pass\u00f2 nelle mani di un avventuriero, chiamato Scribonio, il quale per\u00f2 fu messo a morte ed al suo posto, grazie anche all'intervento di Marco Vipsanio Agrippa, fu posto il re cliente ed alleato del popolo romano, Polemone I nel 14 a.C."}
{"id": "1407117", "revid": "767487", "url": "https://it.wikipedia.org/wiki?curid=1407117", "title": "Rakvere (comune rurale)", "text": "Rakvere \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il comune rurale (in estone \"vald\") amministra il contado della citt\u00e0 (in estone \"linn\") di Rakvere, costituita comune a s\u00e9; capoluogo del comune rurale \u00e8 comunque il borgo di Rakvere.\nLocalit\u00e0.\nIl comune comprende un borgo (in estone \"alevik\"), Lepna, e 19 localit\u00e0 (in estone \"k\u00fcla\"):\nArkna, Eesk\u00fcla, J\u00e4rni, Karitsa, Kariv\u00e4rava, Karunga, Kloodi, Kullaaru, K\u00f5rgem\u00e4e, Lasila, Levala, M\u00e4dapea, Paatna, P\u00e4ide, Taaravainu, Tobia, T\u00f5rma, T\u00f5rrem\u00e4e, Veltsi."}
{"id": "1407119", "revid": "44627", "url": "https://it.wikipedia.org/wiki?curid=1407119", "title": "Jesus &amp; Mary Chain", "text": ""}
{"id": "1407120", "revid": "1543377", "url": "https://it.wikipedia.org/wiki?curid=1407120", "title": "Federazione calcistica della Macedonia del Nord", "text": "La Federazione calcistica della Macedonia del Nord (mac. \u0424\u0443\u0434\u0431\u0430\u043b\u0441\u043a\u0430 \u0424\u0435\u0434\u0435\u0440\u0430\u0446\u0438\u0458\u0430 \u043d\u0430 \u041c\u0430\u043a\u0435\u0434\u043e\u043d\u0438\u0458\u0430, acronimo FFM) \u00e8 l'ente che governa il calcio in Macedonia del Nord.\nFondata nel 1949, ha sede nella capitale Skopje e controlla il campionato nazionale, la coppa nazionale e la Nazionale del paese."}
{"id": "1407121", "revid": "44627", "url": "https://it.wikipedia.org/wiki?curid=1407121", "title": "Echo &amp; The Bunnymen", "text": ""}
{"id": "1407123", "revid": "344503", "url": "https://it.wikipedia.org/wiki?curid=1407123", "title": "Antoine Fuqua", "text": "Biografia.\nNato e cresciuto a Pittsburgh in Pennsylvania, si \u00e8 diplomato alla Taylor Allderdice High School nel 1983. Ha iniziato come regista di video musicali, lavorando per artisti come Toni Braxton, Coolio, Stevie Wonder, Queen Latifah, Usher e molti altri. Debutta sul grande schermo nel 1998 con il lungometraggio \"Costretti ad uccidere\" con Chow Yun-fat e Mira Sorvino. Dal 9 aprile 1999 \u00e8 sposato con l'attrice Lela Rochon, da cui ha avuto due figli, Asia Rochon Fuqua, nata nel 2002, e Brando, nato nel 2004. Nel 2001 dirige Ethan Hawke e Denzel Washington in \"Training Day\", mentre nel 2004 ha diretto \"King Arthur\". Ha inoltre diretto \"The Call\", uno spot/cortometraggio della Pirelli, con protagonisti Naomi Campbell e John Malkovich.\nNel giugno 2010 Fuqua conferma il proprio ingaggio come regista in un film biografico sul cantante rap Tupac Shakur, scritto da Stephen J. Rivele e Christopher Wilkinson, le cui riprese sarebbero dovute iniziare entro novembre, ma nell'ottobre del 2011 abbandona la regia del film. Negli anni successivi gira diversi film di azione, tra cui si segnalano \"Attacco al potere - Olympus Has Fallen\" (2013), \"The Equalizer - Il vendicatore\" (2014), \"Southpaw - L'ultima sfida\" (2015), \"I magnifici 7\" (2016), \"The Equalizer 2 - Senza perdono\" (2018)."}
{"id": "1407124", "revid": "33751", "url": "https://it.wikipedia.org/wiki?curid=1407124", "title": "Coppa Libertadores 1975", "text": "La Coppa Libertadores 1975 fu la 16\u00aa edizione della massima competizione calcistica sudamericana per club. Il Club Atl\u00e9tico Independiente conquist\u00f2 il suo quarto titolo consecutivo, record mai pi\u00f9 eguagliato.\nPrima fase.\nL'Independiente, campione in carica, accede direttamente alle semifinali."}
{"id": "1407127", "revid": "228587", "url": "https://it.wikipedia.org/wiki?curid=1407127", "title": "Jhelum", "text": "Il Jhelum o Jehlum (punjabi: alfabeto shahmukhi: \u062f\u0631\u06cc\u0627\u06d3 \u062c\u06c1\u0644\u0645, gurmukhi: \u0a1c\u0a47\u0a39\u0a32\u0a2e) \u00e8 il pi\u00f9 grande e il pi\u00f9 occidentale dei cinque fiumi della regione del Punjab e attraversa l'omonimo distretto di Jhelum nel Pakistan. \u00c8 un affluente del fiume Chenab che a sua volta si getta nell'Indo e ha una lunghezza complessiva di circa 772 chilometri.\nStoria.\nIl fiume Jhelum era chiamato \"Vitast\u0101\" dagli antichi Indiani nel periodo vedico e \"Hydaspes\" (in italiano Idaspe) dagli antichi Greci. Il Vitast\u0101 (sanscrito: \u0935\u093f\u0924\u0938\u094d\u0924\u093e, femm., anche, \"Vetast\u0101\") \u00e8 menzionato come uno dei fiumi pi\u00f9 importanti dalle sacre scritture degli Indo-Ariani, il Rigveda. Si \u00e8 ipotizzato che il Vitast\u0101 debba essere stato uno dei sette fiumi (\"sapta-sindhu\") tante volte menzionati nel Rigveda. Il nome antico sopravvive nel nome kashmiri del fiume come \"Vyath\".\nIl fiume era considerato un dio dagli antichi Greci, come la maggior parte dei monti e dei corsi d'acqua; il poeta Nonno nelle \"Dionisiache\" (sezione 26, verso 350) fa dell\"'Hydaspes\" un dio disceso dai Titani, figlio del dio del mare Taumante e della dea delle nubi Elettra. Era fratello di Iris, la dea dell'arcobaleno, e fratellastro delle Arpie, i venti \"che ghermiscono\". Poich\u00e9 il fiume \u00e8 in un paese straniero per gli antichi Greci, non \u00e8 chiaro se essi abbiano dato al fiume il nome del dio, o se il dio \"Hydaspes\" abbia invece preso il nome dal fiume.\nAlessandro Magno e il suo esercito attraversarono il Jhelum nel 326 a.C. nella battaglia dell'Idaspe dove egli sconfisse il re indiano Poro. Secondo Arriano (\"Anabasi\", 29), Alessandro \"costru\u00ec una citt\u00e0 sul punto da cui inizi\u00f2 ad attraversare il fiume Idaspe\", che chiam\u00f2 Bucefala (\"Bukephala\" o \"Bucephala\") per onorare il suo famoso cavallo Bucefalo che fu sepolto a Jalalpur Sharif. Si pensa che l'antica Bucefala fosse vicina al sito della moderna Jhelum. Secondo uno storico del distretto di Gujrat, Mansoor Behzad Butt, Bucefalo fu sepolto a Jalalpur Sharif, ma la gente di Mandi Bahauddin, un distretto vicino a Jehlum, crede che il loro \"tehsil\" Falia abbia appunto preso nome dal destriero di Alessandro. Essi dicono infatti che il nome Falia sia la distorsione della parola Bucefala.\nCorso.\nIl fiume Jhelum sgorga da una sorgente a Verinag, situata ai piedi del Pir Panjal, nella parte sudorientale della valle del Kashmir. Scorre attraverso Srinagar e il Lago Wular prima di entrare nel Pakistan attraverso una gola profonda e stretta. Il fiume Kishenganga (Neelum), il maggiore affluente del Jhelum, si unisce ad esso vicino a Muzaffarabad, cos\u00ec come il successivo pi\u00f9 grande affluente, il fiume Kunhar della valle di Kaghan. Esso collega inoltre con il Pakistan e il Kashmir pachistano sul ponte di Kohala ad est di Circle Bakote. \u00c8 poi raggiunto dal fiume Poonch, e scorre nel serbatoio della diga di Mangla nel distretto di Mirpur. Il Jhelum entra nel Punjab nel distretto di Jhelum. Da l\u00e0, scorre attraverso le pianure del Punjab pachistano, formando il confine tra i Doab di Chaj e di Sindh Sagar. Finisce in una confluenza con il Chenab a Trimmu, nel distretto di Jhang. Il Chenab a sua volta si fonde con il Sutlej per formare il fiume Panjnad che si unisce all'Indo a Mithankot.\nIn base al Trattato delle acque dell'Indo, le acque del Jhelum sono assegnate al Pakistan.\nDighe e sbarramenti.\nLe strutture di controllo delle acque costruite lungo il fiume Jhelum sono il risultato del Progetto del bacino dell'Indo, comprese le seguenti:"}
{"id": "1407130", "revid": "599013", "url": "https://it.wikipedia.org/wiki?curid=1407130", "title": "Roberto Bonano", "text": "Avendo antenati italiani, Bonano ha acquisito il passaporto italiano potendo cos\u00ec avvalersi dello status di comunitario. Si \u00e8 ritirato nel giugno 2007 a 37 anni.\n vive a Barcellona ed \u00e8 rimasto nel mondo del calcio."}
{"id": "1407137", "revid": "547034", "url": "https://it.wikipedia.org/wiki?curid=1407137", "title": "The Beyond", "text": "The Beyond \u00e8 il secondo album in studio della band doom metal svedese Cult of Luna, pubblicato il 10 febbraio 2003."}
{"id": "1407139", "revid": "767487", "url": "https://it.wikipedia.org/wiki?curid=1407139", "title": "Luz Casal", "text": "Le sue maggiori \"hits\" degli anni ottanta sono \"Rufino\" di Elena Santonja, \"Voy a por ti\", \"Loca\", \"Un nuevo d\u00eda brillar\u00e1\", versione in lingua spagnola di \"Duel au Soleil\" di \u00c9tienne Daho, e per la colonna colonna sonora di \"Tacchi a spillo\" (film di Pedro Almod\u00f3var) registr\u00f3 \"Un a\u00f1o de amor\" (cover in spagnolo di \"C'est irreparable\" di Nino Ferrer, anche noto in italiano come \"Un anno d'amore\" con l'esecuzione di Mina) e \"Piensa en m\u00ed\" (della cantante messicana, Chavela Vargas). Negli anni novanta ha cantato \"Besar\u00e9 el suelo\" di Carlos Go\u00f1i e \"Negra sombra\" di Rosal\u00eda de Castro.\nNel 2002 ha vinto il \"Premio Goya per la miglior colonna sonora\", assieme a Pablo Guerrero.\n\u00c8 stata operata a causa di un cancro al seno.\nIl 17 maggio 2010 ha comunicato ai suoi fans nella sua pagina web di dover ritardar il tour di presentazione dell'album \"La Pasi\u00f3n\" per esser di nuovo operata per tumore al seno.\nNel 2015 partecipa all'album \"Cosmonauta da appartamento\" del cantautore italiano Joe Barbieri, duettando nel brano \"Un Arrivederci In Cima Al Mondo\"."}
{"id": "1407148", "revid": "96758", "url": "https://it.wikipedia.org/wiki?curid=1407148", "title": "Germ\u00e1n Burgos", "text": "Carriera.\nGiocatore.\nClub.\nSoprannominato \"el mono\" (\"la scimmia\"), Burgos inizi\u00f2 la carriera nelle giovanili dell'Almagro de Florida. In seguito, per\u00f2, lo ingaggi\u00f2 il Ferro Carril Oeste, che lo fece debuttare in prima squadra il 3 settembre 1989: gioc\u00f2 infatti nella sfida contro il Newell's Old Boys. Dopo cinque stagioni su alti livelli, venne acquistato dal River Plate. Con il nuovo club vinse per quattro volte il Torneo Apertura e per una il Torneo Clausura, oltre alla Coppa Libertadores 1996 e la Supercoppa Sudamericana nel 1997. Fu in panchina anche nella Coppa Intercontinentale 1996, persa contro la Juventus.\nNel 1999, pass\u00f2 al Maiorca. Rimase al club per due anni, ma nella seconda stagione ebbe alcuni problemi fisici che misero a rischio il prosieguo della sua carriera. Nel 2001 firm\u00f2 per l'Atl\u00e9tico Madrid, allora militante nella Segunda Divisi\u00f3n: contribu\u00ec alla vittoria finale in campionato della squadra e alla conseguente promozione. Si ritir\u00f2 nel 2004.\nNazionale.\nBurgos gioc\u00f2 35 partite per l' tra il 1995 ed il 2002. Partecip\u00f2 alle edizioni 1995 e 1999 della Copa Am\u00e9rica, oltre che al (fu riserva di Carlos Roa) e al , conclusi rispettivamente nei quarti di finale e nella fase a gironi. Nonostante fosse stato il portiere titolare durante gran parte delle qualificazioni al mondiale nippo-coreano, il commissario tecnico Marcelo Bielsa gli prefer\u00ec nel corso del torneo Pablo Cavallero.\nAllenatore.\nDopo aver abbandonato il calcio giocato, ha iniziato la carriera di allenatore. Nel 2010 ha guidato il Carabanchel.\nNel gennaio 2011 \u00e8 entrato nello staff di Diego Simeone per ricoprire il ruolo di vice allenatore del . Ha seguito Simeone anche nelle successive esperienze alla guida di e ."}
{"id": "1407165", "revid": "599013", "url": "https://it.wikipedia.org/wiki?curid=1407165", "title": "Pablo Cavallero", "text": "Carriera.\nDi origine italiane, Cavallero ha militato in diverse squadre, come il V\u00e9lez Sarsfield ed Uni\u00f3n de Santa Fe in Argentina, l'RCD Espanyol, il Celta Vigo e Levante Uni\u00f3n Deportiva in Spagna. Ha chiuso la carriera dopo la stagione 2008-2009, quando era in Uruguay nel Pe\u00f1arol.\nHa giocato anche, per un periodo di dieci anni, nella nazionale dell'Argentina, disputando 26 gare e subendo 21 reti. Nel , chiuso prematuramente con una clamorosa eliminazione nella fase a gironi, il commissario tecnico Marcelo Bielsa lo scelse come portiere titolare al posto di Germ\u00e1n Burgos. Dopo la vittoria per 1-0 nel primo match contro la Nigeria, Cavallero incass\u00f2 due gol da palla inattiva ad opera dell'inglese David Beckham (calcio di rigore nella sconfitta per 1-0 contro i \"Tre Leoni\") e dello svedese Anders Svensson (calcio di punizione) nella terza partita del girone, pareggiata per 1-1 contro la Svezia.\nCollegamenti esterni.\n "}
{"id": "1407192", "revid": "1776051", "url": "https://it.wikipedia.org/wiki?curid=1407192", "title": "Cult of Luna (EP)", "text": "Cult of Luna \u00e8 un EP dell'omonima band doom metal, pubblicato nel 2001."}
{"id": "1407196", "revid": "767487", "url": "https://it.wikipedia.org/wiki?curid=1407196", "title": "Achille Graziani", "text": "Biografia.\nEsponente di una famiglia di ricchi proprietari di armenti, con possedimenti terrieri nell'Abruzzo marsicano, in Terra di Lavoro e in Capitanata, si distinse sia per ideali risorgimentali, sia per doti di attento studioso.\nGaribaldino, nel 1860 partecip\u00f2 alla spedizione dei Mille, combattendo a Milazzo e nella battaglia del Volturno. Ad Alvito s'impegn\u00f2 nella vita civile e amministrativa, venendo eletto assessore comunale e presidente della locale Societ\u00e0 Operaia di Mutuo Soccorso.\nNel 1870 esegu\u00ec dei saggi di scavo nella \"grotta dei Banditi\" (poi ribattezzata \"grotta Graziani\"), allora in tenimento di Villetta Barrea successivamente inclusa nel territorio comunale di Opi, scoprendovi importanti oggetti litici. Il suo merito maggiore fu, comunque, quello di aver fondato un museo, nel suo palazzo di Alvito, in cui raccolse e ordinatamente sistem\u00f2 reperti e cimeli, comprendenti peraltro importanti iscrizioni osche, in parte studiate dal Mommsen e recensite nel \"Corpus Inscriptionum Latinarum\". Alcune epigrafi ivi conservate hanno anche permesso di approfondire la conoscenza del popolo italico dei Marsi."}
{"id": "1407199", "revid": "486946", "url": "https://it.wikipedia.org/wiki?curid=1407199", "title": "Booty Island", "text": ""}
{"id": "1407221", "revid": "287204", "url": "https://it.wikipedia.org/wiki?curid=1407221", "title": "Ravenhill Stadium", "text": "Ravenhill Stadium \u00e8 un impianto di rugby a 15 di Belfast, capitale dell'Irlanda del Nord.\nNato nel 1923 come terreno interno della formazione provinciale dell', ivi tuttora residente, si \u00e8 alternato fino agli anni cinquanta del XX secolo con Lansdowne Road come stadio di casa della nazionale dell', prima che la struttura dublinese venisse scelta in via esclusiva.\nCapace di circa posti, la met\u00e0 dei quali a sedere, ha ospitato gare di due edizioni della Coppa del Mondo maschile nel 1991 e nel 1999, nonch\u00e9 la finale della Coppa del Mondo di rugby femminile 2017.\nDal 2014, a seguito di un accordo di \"naming\" decennale stipulato con l'impresa di materiali da costruzione Kingspan Group, l'impianto ha il nome commerciale di Kingspan Stadium.\nStoria.\nLo stadio fu inaugurato nel 1923 e ospit\u00f2 i suoi primi incontri internazionali nel 1924, quando l', nel Cinque Nazioni di quell'anno, ospit\u00f2 l'.\nL'impianto ospita un arco marmoreo alto circa 4 metri, che un tempo fungeva da ingresso, eretto dalla federazione rugbistica irlandese a memoria dei giocatori che servirono nelle due guerre nelle file dell'Esercito britannico.\nDurante la guerra Ravenhill, unico terreno di gioco in tutto il Regno Unito dove ci\u00f2 avvenne, fu teatro di incontri tra selezioni dello Stato Libero d'Irlanda (neutrale) e rappresentative di nordirlandesi appartenenti all'Esercito britannico; fin dalla fondazione Ravenhill si era alternato con il dublinese Lansdowne Road nell'ospitare gli incontri interni dell' nell'Home Championship e successivamente nel Cinque Nazioni; tuttavia, la federazione calcol\u00f2 in circa la perdita per ogni incontro disputato a Belfast piuttosto che a Dublino, quindi invest\u00ec nella ristrutturazione di Lansdowne Road e, nel 1955, vi si trasfer\u00ec in maniera definitiva.\nL' disput\u00f2 il suo ultimo incontro a Ravenhill nel 1954 e solo 53 anni dopo, nel 2007, vi torn\u00f2, in occasione di un'amichevole contro l'.\nTra gli appuntamenti fissi ospitati a Ravenhill, a parte gli incontri della selezione provinciale dell' nel campionato interprovinciale irlandese tra il 1946 e il 2002 e quelli in Pro14 da allora, figurano la finale del trofeo scolastico dell'Ulster (), che tradizionalmente si disputa nel giorno di san Patrizio, il 17 marzo, e quello delle citt\u00e0 dell'Ulster (), che vede il suo ultimo atto nel Luned\u00ec di Pasqua.\nNel 1991 Belfast fu tra le citt\u00e0 che offrirono sostegno logistico all'organizzazione della Coppa del Mondo di quell'anno, formalmente assegnata all': in tale occasione vide ivi disputato il suo primo incontro internazionale dal 1954, \u2014 della fase a gironi; ancora, 8 anni pi\u00f9 tardi, forn\u00ec agli organizzatori gallesi della lo stadio di Ravenhill per un incontro, ancora nella fase a gironi, tra e .\nTra il 2008 e il 2009 lo stadio and\u00f2 incontro a un'importante ristrutturazione: la vecchia tribuna principale, chiamata \"Grand Stand\", fu quasi completamente ricostruita: fu infatti dotata di un tetto nuovo, 20 corporate box di 14 posti ciascuno per clienti istituzionali, pi\u00f9 classi di posti per sottoscrittori e per partner commerciali.\nFurono anche rinnovati i servizi bar e aggiunto un servizio ristorazione con un'ampia sala con vista sul terreno da gioco.\nIl costo dei lavori ammont\u00f2 a circa 4 milioni e mezzo di sterline, e all'inaugurazione della rinnovata struttura presenzi\u00f2 l'allora premier nordirlandese Peter Robinson.\nNel 2011 furono stanziati, da parte del ministero dello sport nordirlandese, fondi per l'ampliamento delle strutture sportive della regione; nell'area di Belfast, oltre a Windsor Park, stadio di calcio, e Casement Park, destinato agli sport gaelici, anche Ravenhill fu interessato dal progetto di ristrutturazione con una dotazione di circa 15 milioni di sterline da utilizzare per l'adeguamento degli altri tre ordini di posti non interessati dai lavori di due anni prima nonch\u00e9 l'aumento della capienza da circa a spettatori.\nIl 5 giugno 2014 fu annunciata dall'Ulster Branch della federazione rugbistica irlandese la stipula di un contratto di \"naming\" con la compagnia di materiali per l'edilizia Kingspan della durata di 10 anni, in seguito al quale lo stadio assume il nome commerciale di Kingspan Stadium in occasione degli eventi di club sotto la giurisdizione della federazione irlandese.\nIl primo appuntamento di rilievo con il nuovo nome fu la finale del Pro12 2014-15 tra gli irlandesi del e gli scozzesi del , vinta da questi ultimi per 31-13; si tratt\u00f2 della prima volta che Belfast ospit\u00f2 l'ultimo atto del torneo celtico.\nDue anni pi\u00f9 tardi Ravenhill ospit\u00f2 alcune partite della fase a \"play-off\", compresa la finale, della : la gara per il titolo, vinta dalle giocatrici della per 41 a 33 sull', si tenne davanti a spettatori paganti."}
{"id": "1407256", "revid": "1776051", "url": "https://it.wikipedia.org/wiki?curid=1407256", "title": "Cult of Luna (album)", "text": "Cult of Luna \u00e8 il primo album in studio dell'omonima band doom metal, pubblicato nel 2001."}
{"id": "1407264", "revid": "73125", "url": "https://it.wikipedia.org/wiki?curid=1407264", "title": "Alamach", "text": ""}
{"id": "1407271", "revid": "287204", "url": "https://it.wikipedia.org/wiki?curid=1407271", "title": "Floresti", "text": ""}
{"id": "1407274", "revid": "73125", "url": "https://it.wikipedia.org/wiki?curid=1407274", "title": "Sirrah", "text": ""}
{"id": "1407277", "revid": "1522738", "url": "https://it.wikipedia.org/wiki?curid=1407277", "title": "Mario Party 6", "text": "Mario Party 6 \u00e8 un videogioco per Nintendo Game Cube del 2004.\nIl sistema di gioco \u00e8 caratterizzato dall'alternarsi di giorno e notte e dall'uso del microfono.\nTrama.\nNel mondo di Mario Party, Lucio (il sole) e Ombretta (la luna) organizzavano dei party insieme a Mario e ai suoi amici. Un giorno i due si misero a litigare. Mario e i suoi amici pensarono di utilizzare il potere delle Stelle per porre fine al litigio. Cos\u00ec organizzarono un'altra colossale festa (Mario Party 6). L'obiettivo \u00e8 quello di riempire la Banca Stelle.\nModalit\u00e0 di gioco.\nLe modalit\u00e0 presenti nel gioco sono:\nModalit\u00e0 Party.\nSfida a quattro giocatori. Nella modalit\u00e0 sono presenti 5 tabelloni tra cui scegliere:\nModalit\u00e0 Solot\u00f9.\nSfida singola. I tabelloni di questa modalit\u00e0 sono percorsi a senso unico. Lo scopo \u00e8 quello di raggiungere il traguardo senza oltrepassarlo. I tabelloni presenti sono:\nModalit\u00e0 Voce.\nNella modalit\u00e0 voce si utilizza il microfono gamecube. Le sfide disponibili sono:\nModalit\u00e0 Minigioco.\nIn questa modalit\u00e0 \u00e8 possibile giocare a tutti i minigiochi presenti nel gioco.\nBanca stelle.\nIn questa modalit\u00e0 le stelle vinte nelle altre modalit\u00e0 possono essere usate per acquistare oggetti.\nPersonaggi.\nI personaggi giocabili sono 11:\nI personaggi non giocabili sono:"}
{"id": "1407278", "revid": "118104511", "url": "https://it.wikipedia.org/wiki?curid=1407278", "title": "Enchiridion Biblicum", "text": "L'Enchiridion Biblicum (\"manuale della Bibbia\" in latino, abbreviazione EB), sottotitolo \"Documenti della Chiesa sulla Sacra Scrittura\", \u00e8 una raccolta di documenti del magistero della Chiesa cattolica circa la Bibbia. Viene presentato il testo originale latino e la traduzione italiana a fronte."}
{"id": "1407279", "revid": "110157", "url": "https://it.wikipedia.org/wiki?curid=1407279", "title": "Parrot (azienda)", "text": "Parrot SA \u00e8 una societ\u00e0 francese avente sede a Parigi e fondata nel 1994 da Christine de Tourvel, Jean-Pierre Talvard et Henri Seydoux. Sviluppa apparecchi bluetooth per la casa e l'automobile. \u00c8 quotata alla Borsa di Parigi nel segmento CAC Small 90. Parrot progetta i propri circuiti integrati per il trattamento del segnale DSP.\nStoria.\nViene fondata nel 1994 da Christine de Tourvel, Jean-Pierre Talvard e Henri Seydoux. Sviluppano apparati elettronici per il riconoscimento vocale. Dal 1995 al 1998 viene commercializzata l'agenda elettronica con riconoscimento vocale.\nNel 1999 viene immesso sul mercato un kit vivavoce autoveicolare. Parrot si riassocia al Bluetooth Special Interest Group.\nNel 2002 Jean-Pierre Talvard cede le sue azioni.\nNel 2006 Parrot viene quotata all'Eurolist d'Euronext; simbolo PARRO, ISIN FR0004038263.\nNel 2009 vengono commercializzate le casse acustiche \"Zikmu\" con design \"Philippe Starck\" e Christine de Tourvel cede le sue azioni.\nNel 2010 viene commercializzato il drone Parrot AR.Drone.\nNel 2011 Parrot acquisisce Varioptic e DiBcom.\nNel 2012 Parrot acquisisce il 57% della svizzera senseFly.\nNel 2012 la cuffia Zik di \"Philippe Starck\" \u00e8 commercializzata.\nNel 2013 viene lanciato \"Flower Power\", il primo wireless sensor network per piante.\nNel 2014 viene commercializzato il drone Parrot Bebop Drone, Jumping Sumo e Rolling Spider della gamma MiniDrone.\nPer Android, Parrot lancia l'autoradio Parrot Asteroid.\nNel 2015 viene commercializzato il loro drone Parrot Bebop 2.\nNel 2017 viene commercializzato il loro drone Parrot Mambo FPV.\nNel 2018 viene commercializzato il drone Parrot Anafi.\nTestimonial.\nTra i testimonial dell'azienda si annovera la star internazionale Conchita Wurst (2014)."}
{"id": "1407282", "revid": "33277", "url": "https://it.wikipedia.org/wiki?curid=1407282", "title": "Dehoniano", "text": ""}
{"id": "1407284", "revid": "75435", "url": "https://it.wikipedia.org/wiki?curid=1407284", "title": "Enchiridion biblicum", "text": ""}
{"id": "1407287", "revid": "73125", "url": "https://it.wikipedia.org/wiki?curid=1407287", "title": "Gamma Aquarii", "text": ""}
{"id": "1407293", "revid": "73125", "url": "https://it.wikipedia.org/wiki?curid=1407293", "title": "Alpha Aquarii", "text": ""}
{"id": "1407298", "revid": "73125", "url": "https://it.wikipedia.org/wiki?curid=1407298", "title": "Beta Aquarii", "text": ""}
{"id": "1407302", "revid": "73125", "url": "https://it.wikipedia.org/wiki?curid=1407302", "title": "Delta Aquarii", "text": ""}
{"id": "1407304", "revid": "1494169", "url": "https://it.wikipedia.org/wiki?curid=1407304", "title": "Caja", "text": ""}
{"id": "1407309", "revid": "1442080", "url": "https://it.wikipedia.org/wiki?curid=1407309", "title": "Gabriel Sch\u00fcrrer", "text": "Carriera.\nGiocatore.\nDopo 200 presenze col Lan\u00fas, si trasferisce al Racing Santander con cui gioca 67 partite in due anni; passato al Deportivo La Coru\u00f1a gioca con una certa continuit\u00e0 e vince la Liga 99-2000. Ogni due anni si trasferisce in un'altra squadra, sempre della Primera Divisi\u00f3n, prima di passare, nel 2004, all'Olympiakos. Sempre dopo due anni torna in Spagna, tra le file del M\u00e1laga, dove conclude la carriera.\nAllenatore.\nInizia ad allenare in un club professionista nel novembre del 2010, quando sostituisce Luis Zubeld\u00eda alla guida del Lan\u00fas, squadra per la quale stava gi\u00e0 svolgendo l'incarico di tecnico delle giovanili. Dopo sole sette partite alla guida dell'Argentinos Juniors si dimette nel febbraio del 2013 e rimane fermo un anno, finch\u00e9 non viene chiamato a guidare il Crucero del Norte a marzo del 2014, squadra con cui ottiene la promozione in Primera Divisi\u00f3n, salvo dimettersi il 22 aprile 2015 a seguito della decima giornata di campionato. Il 13 luglio 2015 accetta l'incarico di allenatore al Gimnasia Jujuy."}
{"id": "1407313", "revid": "57342", "url": "https://it.wikipedia.org/wiki?curid=1407313", "title": "BAFTA alla migliore colonna sonora", "text": "Il BAFTA alla migliore colonna sonora (\"BAFTA Award for Best Film Music\" o \"Anthony Asquith Award for Film Music\") \u00e8 un premio annuale, promosso dal BAFTA a partire dal 1970.\nIl premio \u00e8 attribuito alle pellicole prodotte nell'anno precedente. L'albo d'oro \u00e8 pertanto riferito all'anno di produzione della pellicola.\nAlbo d'oro.\nAnni 1990-1999.\nDa questa edizione il premio assume il nome di Anthony Asquith Award for Film Music, in onore del regista Anthony Asquith"}
{"id": "1407323", "revid": "1776051", "url": "https://it.wikipedia.org/wiki?curid=1407323", "title": "Renegade (Thin Lizzy)", "text": "Renegade \u00e8 l'undicesimo album in studio dei Thin Lizzy, pubblicato il 15 novembre 1981."}
{"id": "1407325", "revid": "647919", "url": "https://it.wikipedia.org/wiki?curid=1407325", "title": "Villa Comunale \u201cCarlo Ruggiero\u201d", "text": ""}
{"id": "1407362", "revid": "1782831", "url": "https://it.wikipedia.org/wiki?curid=1407362", "title": "Incontri ufficiali della nazionale di calcio dell'Italia dal 1910 al 1970", "text": "Questa \u00e8 la cronologia completa delle partite della nazionale di calcio dell'Italia dal 1910 al 1970."}
{"id": "1407364", "revid": "73125", "url": "https://it.wikipedia.org/wiki?curid=1407364", "title": "Hoedus I", "text": ""}
{"id": "1407372", "revid": "11839165", "url": "https://it.wikipedia.org/wiki?curid=1407372", "title": "Incisori", "text": ""}
{"id": "1407384", "revid": "767487", "url": "https://it.wikipedia.org/wiki?curid=1407384", "title": "R\u00e4gavere", "text": "R\u00e4gavere \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 la localit\u00e0 (in estone \"k\u00fcla\") di Ulvi.\nLocalit\u00e0.\nOltre al capoluogo, il comune comprende altre 13 localit\u00e0 (in estone \"k\u00fcla\"):\nAasuv\u00e4lja, Kantk\u00fcla, K\u00f5rma, Lavi, M\u00e4nnikv\u00e4lja, Miila, M\u00f5edaka, N\u00f5mmise, Nurkse, P\u00f5lula, Sae, Uljaste, Ulvi, Viru-Kabala"}
{"id": "1407388", "revid": "196390", "url": "https://it.wikipedia.org/wiki?curid=1407388", "title": "Neo-prog", "text": ""}
{"id": "1407404", "revid": "33689", "url": "https://it.wikipedia.org/wiki?curid=1407404", "title": "Strega Ghignarda", "text": ""}
{"id": "1407405", "revid": "767487", "url": "https://it.wikipedia.org/wiki?curid=1407405", "title": "S\u00f5meru", "text": "S\u00f5meru \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 30 localit\u00e0 (in estone \"k\u00fcla\"):\nAluvere, Andja, Aresi, J\u00e4\u00e4tma, Kaarli, Katela, Katku, Kohala, Kohala-Eesk\u00fcla, Koov\u00e4lja, Muru, Nurme, Papiaru, Rahkla, Raudlepa, Raudvere, Roodev\u00e4lja, R\u00e4gavere, Sooaluse, S\u00e4mi, S\u00e4mi-Tagak\u00fcla, Toomla, Ubja, Ussim\u00e4e, Vaek\u00fcla, Varudi-Altk\u00fcla, Varudi-Vanak\u00fcla, V\u00f5hma."}
{"id": "1407419", "revid": "309289", "url": "https://it.wikipedia.org/wiki?curid=1407419", "title": "Altopiano dell'Aldan", "text": "Laltopiano dell'Aldan () \u00e8 una regione di alteterre della Siberia Orientale facente parte, a livello amministrativo, della Repubblica russa di Sacha-Jakuzia. A livello geografico \u00e8 delimitato, a ovest dal fiume Ol\u00ebkma, a nord dal corso del fiume Aldan, a est dal fiume U\u010dur (affluente di destra dell'Aldan) e a sud dai monti Stanovoj che lo dividono dalla piana alluvionale del fiume Amur.\nHa una quota media intorno agli 800-1\u00a0000 metri s.l.m., su cui si elevano le creste occidentali Jangi occidentale, Sunnagyn e Ket-Kap (1\u00a0400-2\u00a0000\u00a0m), raggiungendo un massimo di 2\u00a0306 m. Sugli Stanovoj corre la linea di displuvio tra il bacino idrografico del Lena (che sfocia nel mare glaciale artico) e dell'Amur (che sfocia a oriente nel mare di Ochotsk); pertanto, tutti fiumi che attraversano l'altopiano, come il Gonam e il Timpton, sono diretti verso nord.\nL'altopiano \u00e8 composto principalmente da gneiss e scisti cristallini dello scudo dell'Aldan. Sul territorio degli altopiani sono stati rinvenuti giacimenti di rame, oro, carbone, mica e minerali ferrosi.\nIl bioma prevalente \u00e8 quello di foresta boreale - costituito da conifere come abeti, larici e pini - che si alterna, alle altitudini meno elevate, con quello della tundra pietrosa. Il clima \u00e8 nettamente continentale, con inverni freddi con poca neve ed estati fresche.\nI principali centri urbani sono Nerjungri, Aldan e \u010cul'man."}
{"id": "1407424", "revid": "22414", "url": "https://it.wikipedia.org/wiki?curid=1407424", "title": "Mare di Ohotsk", "text": ""}
{"id": "1407429", "revid": "73125", "url": "https://it.wikipedia.org/wiki?curid=1407429", "title": "Eta Bo\u00f6tis", "text": ""}
{"id": "1407445", "revid": "73125", "url": "https://it.wikipedia.org/wiki?curid=1407445", "title": "Tegmeni", "text": ""}
{"id": "1407447", "revid": "767487", "url": "https://it.wikipedia.org/wiki?curid=1407447", "title": "Tamsalu (comune rurale)", "text": "Tamsalu \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 l'omonima citt\u00e0 (in estone \"linn\") di Tamsalu.\nLocalit\u00e0.\nOltre al capoluogo, il comune comprende un borgo (in estone \"alevik\"), S\u00e4\u00e4se, e 30 localit\u00e0 (in estone \"k\u00fcla\"):\nAavere, Alupere, Araski, Assamalla, J\u00e4rsi, J\u00e4rvaj\u00f5e, Kadapiku, Kaeva, Kerguta, Koiduk\u00fcla, Koplitaguse, Kuie, Kullenga, Kursi, Lemmk\u00fcla, Loksa, Metskaevu, Naistev\u00e4lja, Piisupi, Porkuni, P\u00f5drangu, Sauv\u00e4lja, Savalduma, T\u00fcrje, Uudek\u00fcla, Vadik\u00fcla, Vajangu, Vistla, V\u00f5hmetu, V\u00f5hmuta."}
{"id": "1407452", "revid": "73125", "url": "https://it.wikipedia.org/wiki?curid=1407452", "title": "Phurud", "text": ""}
{"id": "1407455", "revid": "125607389", "url": "https://it.wikipedia.org/wiki?curid=1407455", "title": "International Truck of the Year", "text": "International Truck of the Year \u00e8 un premio che viene assegnato dalla \"Association of Commercial Vehicle Editors\" all'autocarro che durante l'anno precedente si \u00e8 segnalato come migliore novit\u00e0 in commercio. L'ultima edizione (2020) \u00e8 stata vinta dal Mercedes-Benz Actros.\nContesto.\nL'idea del premio \u00e8 nata grazie ad un giornalista britannico e la prima elezione \u00e8 avvenuta nel 1977 con la semplice dicitura di \"Truck of the Year\". L'ampliamento della base votante a giornalisti di altre nazioni ha portato alla modifica del nome in quella attuale in occasione dell'edizione del 1978.\nLa scelta del modello da premiare avviene nel dicembre dell'anno precedente e coinvolge ormai giornalisti di 19 paesi (per l'Italia partecipano i giornalisti della rivista specializzata Vie&amp;Trasporti. In particolare il presidente del premio \u00e8 Gianenrico Griffini).\nDalla stessa associazione sono stati in seguito istituiti anche i premi \"Bus &amp; Coach of the Year\" e \"Van of the Year\"."}
{"id": "1407463", "revid": "110157", "url": "https://it.wikipedia.org/wiki?curid=1407463", "title": "Tamsalu", "text": "Tamsalu \u00e8 una citt\u00e0 dell'Estonia nordorientale, nella contea di L\u00e4\u00e4ne-Virumaa, capoluogo del rispettivo comune rurale. Amministrativamente, tuttavia, non esistono distinzioni tra la citt\u00e0 e il suo contado."}
{"id": "1407474", "revid": "1718925", "url": "https://it.wikipedia.org/wiki?curid=1407474", "title": "Walking in My Shoes (Depeche Mode)", "text": "Walking in My Shoes \u00e8 un singolo del gruppo musicale britannico Depeche Mode, il secondo estratto dall'album in studio \"Songs of Faith and Devotion\" e pubblicato in Europa il 26 aprile 1993. Il lato B del singolo \u00e8 \"My Joy\", ed entrambe le canzoni sono state scritte da Martin Lee Gore.\nLa canzone.\nIn \"Walking in My Shoes\" l'autore sia attraverso la melodia che il testo rappresenta lo stato di un uomo consapevole del suo essere peccatore, in altre parole conscio della sua umanit\u00e0 ed invita, come dice il titolo, a \"vestire i suoi panni\" coloro che lo contestano. Le atmosfere cupe della canzone, accompagnate da uno dei video pi\u00f9 celebri della band ed unite al loro particolare stato emozionale, fanno di questo brano uno dei cavalli di battaglia dei Depeche Mode, avendo raggiunto la prima posizione di \"Billboard\" nelle classifiche statunitensi.\nIl brano \u00e8 presente anche nelle raccolte \"The Singles 86-98\", \"The Best of Depeche Mode, Volume 1\" e in versione remix in \"Remixes 81-04\".\nVideo musicale.\nIl videoclip, diretto da Anton Corbijn, contiene numerosi riferimenti artistici alle opere di Hieronymus Bosch (in particolare al \"Giardino delle Delizie\") e di Dante Alighieri (come la \"Divina Commedia\"), dove il bianco e nero (specie dove compaiono i Depeche Mode, in pose statiche) \u00e8 intervallato da figure inquietanti, vestite con abiti astrusi dai colori vivaci e un paesaggio gotico-medievale. Nella lugubre atmosfera la scena sembra incentrata, pi\u00f9 che sulla presenza quasi onnipresente di Dave Gahan, su una coppia di innamorati vestiti come le figure inquietanti suddette ma oggettivamente pi\u00f9 gradevoli.\nTra la simbologia ricorrente nelle immagini \u00e8 mostrata pi\u00f9 volte anche quella di una maschera di uccello con uno strano becco ritorto, riprodotta nella copertina del CD singolo e successivamente ripresa anche nel video del singolo \"In Your Room\", tratto sempre da \"Songs of Faith and Devotion\".\nIl video \u00e8 stato censurato da MTV: in un'inquadratura i membri del gruppo (ad eccezione di Dave) sono seduti con in braccio tre donne nude. La versione integrale \u00e8 comunque disponibile nelle raccolte video \"The Videos 86-98\", nel DVD live \"Devotional\", nel DVD dell'album \"The Best of Depeche Mode, Volume 1\" e nel triplo DVD \"Video Singles Collection\".\nAlcuni spezzoni del video compaiono in \"Martyr\".\nTracce.\nTutte le canzoni sono scritte da Martin Lee Gore."}
{"id": "1407479", "revid": "1568601", "url": "https://it.wikipedia.org/wiki?curid=1407479", "title": "Mal dell'inchiostro", "text": "Il mal dell'inchiostro \u00e8 una malattia che colpisce gli alberi, ed in particolare il castagno.\n\u00c8 causata da due funghi \"Phytophthora cambivora\" e \"Phytophthora cinnamomi;\" il secondo \u00e8 molto pi\u00f9 pericoloso in quanto, mentre la specie \"cambivora\" attacca solo il castagno, la specie \"cinnamomi\" attacca oltre 900 specie di piante appartenenti a pi\u00f9 di 200 generi ed ha quindi un potenziale di propagazione pi\u00f9 elevato. La malattia si manifesta con l'annerimento delle radici e la comparsa di macchie scure simili a lingue di fuoco sui tessuti del cambio del fusto della pianta che partono dal colletto e si estendono verso l'alto fino ad un'altezza di 2 metri, si ha anche la formazione di un essudato nella parte colpita simile all'inchiostro (da cui il nome).\nLa malattia colpisce soprattutto in luoghi molto umidi e solitamente porta ad un indebolimento rapido della pianta interessata, con ingiallimento delle foglie e diminuzione della fioritura. La morte dell'albero sopraggiunge in un periodo di poche settimane per i casi pi\u00f9 gravi ma 3-4 anni \u00e8 la vita media della pianta malata.\nIl \"trattamento\" consiste nel taglio netto dell'albero colpito e nell'eliminazione, meccanica o chimica, del ceppo; in alcuni casi si agisce con concimazioni azotate."}
{"id": "1407483", "revid": "22414", "url": "https://it.wikipedia.org/wiki?curid=1407483", "title": "Alture dell'Aldan", "text": ""}
{"id": "1407485", "revid": "2127271", "url": "https://it.wikipedia.org/wiki?curid=1407485", "title": "Sara Ram\u00edrez", "text": "\u00c8 noto per il ruolo della dottoressa Callie Torres in \"Grey's Anatomy\". Ha vinto il Tony Award for Best Performance by a Featured Actress in a Musical nel 2005 per il suo ruolo della Dama del Lago in \"Spamalot\" dei Monty Python.\nBiografia e carriera.\nSara Ram\u00edrez \u00e8 nato a Mazatl\u00e1n, Sinaloa, una popolare cittadina messicana nel Pacifico. All'et\u00e0 di otto anni si \u00e8 trasferito nella citt\u00e0 di Tierrasanta, San Diego, California. Dopo il diploma conseguito alla San Diego School of Creative and Performing Arts in San Diego, California, si \u00e8 laureato alla Juilliard School in New York City, dove ha migliorato le sue abilit\u00e0 nella recitazione. Ha debuttato a Broadway recitando il ruolo di Wahzinak in \"The Capeman\" (1998) di Paul Simon.\nNel 1999, \u00e8 apparso in \"The Gershwins' Fascinating Rhythm\" (1999) e ha ricevuto una nomination per il premio Outer Critics Circle Award. \u00c8 anche apparso in \"A Class Act\" (2001), \"Dreamgirls\" (2006), e ha recitato in \"The Vagina Monologues\" con Tovah Feldshuh e Suzanne Bertish. Ha anche doppiato il personaggio principale del gioco per la PlayStation \"UmJammer Lammy\" nel 1999. Ha poi recitato in \"Grey's Anatomy\" nel ruolo della dottoressa Calliope Torres dalla seconda stagione. Dalla terza stagione \u00e8 nel cast fisso e la parte gli regala la notoriet\u00e0 globale. Vi rimane per 10 anni, annunciando, al termine della dodicesima stagione, la sua volont\u00e0 di prendersi una pausa dalla serie. In occasione del sesto Home for The Holidays Concert, ha definito la sua Callie Torres \"in pausa\".\nSara Ram\u00edrez si \u00e8 fidanzato con il suo compagno storico Ryan Debolt nel giugno 2011; i due sono successivamente convolati a nozze il 4 luglio 2012 a New York. L'attore, al quale era stato assegnato il genere femminile alla nascita, ha dichiarato pubblicamente nel 2016 di essere bisessuale e nel 2020 ha fatto \"coming out\" come persona non binaria, adottando il pronome neutro \"they singolare\".\nDoppiatrici italiane.\nNelle versioni in italiano delle opere in cui ha recitato, Sara Ram\u00edrez \u00e8 stata doppiata da:\nDa doppiatrice \u00e8 sostituita da:"}
{"id": "1407491", "revid": "12290", "url": "https://it.wikipedia.org/wiki?curid=1407491", "title": "Vincenzo Monti (disegnatore)", "text": ""}
{"id": "1407500", "revid": "73125", "url": "https://it.wikipedia.org/wiki?curid=1407500", "title": "Delta Capricorni", "text": ""}
{"id": "1407504", "revid": "287204", "url": "https://it.wikipedia.org/wiki?curid=1407504", "title": "Tapa (Estonia)", "text": "Tapa \u00e8 una cittadina dell'Estonia nordorientale, nella contea di L\u00e4\u00e4ne-Virumaa, capoluogo del rispettivo comune rurale. Amministrativamente, tuttavia, non esistono distinzioni tra la citt\u00e0 e il suo contado.\nTapa si trova all'intersezione delle linee ferroviarie Tallinn-Narva (ovest-est) e Tallinn-Tartu (nord-sud), facendone un importante centro di transito per il trasporto merci (prevalentemente petrolio e legname russo) e passeggeri.\nCon la dismessa base aerea sovietica ed, oggi, con il \"Tapa Central Training Center\" (in estone: Tapa V\u00e4lja\u00f5ppekeskus) la cittadina continua ad essere un importante centro di addestramento per le reclute delle Forze armate estoni.\nOrigini.\nTapa deve la sua esistenza alla ferrovia. E l'importanza della ferrovia si pu\u00f2 riscontrare anche nelle sue simbologie: i tre rettangoli bianchi, raffigurati nello stemma di Tapa, rappresentano infatti i tre rami della ferrovia che si incontrano.\nLa storia cittadina inizia 130 anni fa: nell'area dove oggi si trova il centro urbano c'erano solo pascoli e fitte foreste di abete. In quegli anni iniziarono i lavori di abbattimento per la costruzione della moderna ferrovia collegante Paldiski (nel nord dell'Estonia) a San Pietroburgo, in Russia.\nLa cerimonia di inaugurazione per la nuova ferrovia baltica avvenne il 24 ottobre 1870. Poco dopo, nel 1875, la costruzione del ramo Tapa-Tartu ebbe inizio, ed il 21 agosto 1876, il primo convoglio ferroviario lasci\u00f2 Tallinn con destinazione Tartu, attraversando lo snodo di Tapa. A partire da quel giorno, cominci\u00f2 il rapido sviluppo cittadino. Dai possedimenti del maniero di Tapa venne acquistata la terra necessaria per costruire la stazione passeggeri, la quale eredit\u00f2 appunto il nome del maniero: Tapa.\nTapa \u00e8 ricordata come una cittadina legata ad operazioni militari. Durante infatti la guerra di indipendenza estone da qui passarono svariati treni armati degli indipendentisti e in particolare \u00e8 rimasto celebre l'ingresso del treno in citt\u00e0, appena riconquistata, il 9 gennaio 1919. I treni armati furono decisivi per la riuscita dell'indipendenza estone. A guerra finita il 1\u00ba agosto 1923 venne costituita una base militare in memoria della liberazione dove furono stazionati poi un reggimento ferroviario armato (Estone: soomusrongir\u00fcgement), il convoglio armato molto importante che era entrato per primo in citt\u00e0 nel 1919 e anche due carri armati che avevano operato nella zona durante il conflitto.\nA sancire il nuovo ruolo cittadino, quale di base militare, la decisione del 30 novembre 1934 di spostare la base di reggimento da Valga (nel sud dell'Estonia) a Tapa. Il comando militare, insediatosi nel maniero di Tapa, rimase attivo fino al gennaio del 1941 quando l'occupazione sovietica dissolse le forze di difesa estoni.\nIl 14 agosto 1941, le truppe tedesche presero Tapa per poi cedere nuovamente il territorio ai sovietici tre anni pi\u00f9 tardi.\nEx base militare.\nAl termine della Seconda guerra mondiale, i sovietici costruirono nell'area una complessa base, fra le pi\u00f9 importanti dei Baltici, per la difesa aerea. La nuova base dotata di un aeroporto era distante appena 3km dal centro cittadino.\nDurante gli anni della Guerra Fredda nella base del 656 IAP (656\u00ba Reggimento intercettori aviazione) erano di stanza 38 aerei MiG-23. Ancora oggi sono visibili gli hangar destinati al ricovero dei velivoli."}
{"id": "1407516", "revid": "49022", "url": "https://it.wikipedia.org/wiki?curid=1407516", "title": "Bela IV", "text": ""}
{"id": "1407527", "revid": "110157", "url": "https://it.wikipedia.org/wiki?curid=1407527", "title": "Tapa (comune rurale)", "text": "Tapa \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 l'omonima citt\u00e0 (in estone \"linn\") di Tapa.\nLocalit\u00e0.\nOltre al capoluogo, il comune comprende un borgo (in estone \"alevik\"), Lehtse, e 25 localit\u00e0 (in estone \"k\u00fcla\"):\nImastu, Jootme, J\u00e4neda, Karkuse, Kuru, K\u00f5rvek\u00fcla, Linnape, Loksu, Lokuta, L\u00e4pi, L\u00e4ste, Moe, N\u00f5mmk\u00fcla, N\u00e4o, Patika, Piilu, Pruuna, Rabasaare, Raudla, R\u00e4gavere, R\u00e4sna, Saiakopli, Saksi, T\u00f5\u00f5rak\u00f5rve, Vahakulmu."}
{"id": "1407547", "revid": "65984", "url": "https://it.wikipedia.org/wiki?curid=1407547", "title": "Transavia", "text": ""}
{"id": "1407555", "revid": "287204", "url": "https://it.wikipedia.org/wiki?curid=1407555", "title": "Peer Gunt", "text": ""}
{"id": "1407560", "revid": "1263156", "url": "https://it.wikipedia.org/wiki?curid=1407560", "title": "Millequattrocentoquaranta", "text": ""}
{"id": "1407562", "revid": "767487", "url": "https://it.wikipedia.org/wiki?curid=1407562", "title": "Vihula", "text": "Vihula \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 il borgo (in estone \"alevik\") di V\u00f5su.\nLocalit\u00e0.\nOltre al capoluogo, il comune comprende 52 localit\u00e0 (in estone \"k\u00fcla\"):\nAasumetsa, Adaka, Altja, Andi, Annikvere, Eisma, Eru, Haili, Ilum\u00e4e, Joandu, Kakuv\u00e4lja, Karepa, Karula, K\u00e4smu, Kiva, Koljaku, Koolim\u00e4e, Korjuse, Kosta, Lahe, Lauli, Lobi, Metsanurga, Metsiku, Muike, Mustoja, Natturi, Noonu, Oandu, Paasi, Pajuveski, Palmse, Pedassaare, Pihlaspea, Rutja, Sagadi, Sakussaare, Salatse, Tepelv\u00e4lja, Tidriku, Tiigi, Toolse, T\u00f5ugu, Uusk\u00fcla, Vainupea, Vatku, Vergi, Vihula, Vila, Villandi, V\u00f5hma, V\u00f5supere."}
{"id": "1407570", "revid": "74801", "url": "https://it.wikipedia.org/wiki?curid=1407570", "title": "Ernesto de' Conno", "text": "Biografia.\nNato da Vincenzo, farmacista e alfiere di Francesco II, e da Agnese Ricci, Ernesto de' Conno si laure\u00f2 in chimica a Roma sotto la guida del professor Stanislao Cannizzaro nel 1906 e ne divenne assistente passando poi a ricoprire analogo incarico con il professor Agostino Oglialoro Todaro e in seguito, a Napoli, con il professor Arnaldo Piutti alla cattedra di Chimica Farmaceutica e e Tossicologica, lavorando anche presso l'Istituto di Chimica Farmaceutica.\nNominato Membro della Commissione Internazionale per l'unificazione dei metodi di Analisi delle sostanze alimentari (Londra 1909) partecip\u00f2 nello stesso anno al Seventh international congress of applied chemistry, dove, nella sezione dedicata alla bromatologia, present\u00e0 il rapporto \"Sul formaggio Moliterno (Italia meridionale): rapporto per la commissione internazionale di analisi di sostanze alimentari\".\nNel 1910 divenne libero docente di Chimica Bromatologica all'Universit\u00e0 di Napoli nell\u201fambito della Scuola di Farmacia (fino al 1918), nonch\u00e9 Vice segretario (1910) e poi segretario (1911-1918) della Sezione di Napoli della Societ\u00e0 Chimica ove present\u00f2 il lavoro \"Azione dei composti organo-magnesiaci misti sulle immidi ftaliche e maleiniche\", entrando per\u00f2 in contrasto con il professor Piutti (che sull'argomento aveva condotto pregressi studi) e di conseguenza, lasciato Istituto di Chimica Farmaceutica e Tossicologica nel 1911, si trasfer\u00ec in quello di Chimica Generale diretto dal professor Oglialoro.\nCollaboratore della \"Nuova Enciclopedia di Chimica Scientifica, Tecnologica e Industriale\" diretta dal professor Icilio Guareschi (1911), vinse nello stesso anno il concorso per professore di Chimica negli Istituti Superiori e gli fu assegnata la cattedra all'Istituto tecnico di Benevento e poi di Caserta, citt\u00e0 ove fu pure Direttore dei Gabinetti Scientifici presso l'Accademia Aeronautica ove insegn\u00f2 dal 1941 Chimica generale e inorganica con elementi di Chimica organica. Fu anche Assistente Chimico presso la Stazione Sperimentale per le piante officinali annessa all'Orto Botanico dell'Universit\u00e0 di Napoli.\nInsignito del Premio Sementini per ben quattro volte per lavori di Chimica Applicata, collabor\u00f2 dal 1929 all\"Enciclopedia di Farmacia\".\nTra le sue benemerenze vi fu la cessione gratuita in uso ai Carabinieri di parte del proprio palazzo gentilizio a San Marco dei Cavoti affinch\u00e9 vi fosse allestita la caserma.\nSposato con Rosa Giampietri, ultima discendente della famiglia a cui appartenne il celebre capo della polizia borbonica Francesco Antonio Giampietri, Ernesto de'Conno mor\u00ec a Napoli nel giorno del suo sessantacinquesimo compleanno."}
{"id": "1407571", "revid": "767487", "url": "https://it.wikipedia.org/wiki?curid=1407571", "title": "Vinni", "text": "Vinni \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 il borgo (in estone \"alevik\") di Pajusti.\nLocalit\u00e0.\nOltre al capoluogo, il comune comprende altri quattro borghi, Roela, Tudu, Vinni e Viru-Jaagupi, e 37 localit\u00e0 (in estone \"k\u00fcla\"):\nAlavere, Allika, Anguse, Aravuse, Aruk\u00fcla, Aruv\u00e4lja, Inju, Kadila, Kakum\u00e4e, Kannastiku, Karkuse, Kaukvere, Kehala, Koeravere, Kulina, K\u00fcti, L\u00e4htse, Lepiku, M\u00e4etaguse, M\u00f5driku, Nurmetu, Obja, Palasi, Piira, Puka, Rasivere, Ristik\u00fcla, R\u00fcnga, Saara, Soonuka, Suigu, Tammiku, Vana-Vinni, Veadla, Vetiku, V\u00f5hu, Voore."}
{"id": "1407574", "revid": "767487", "url": "https://it.wikipedia.org/wiki?curid=1407574", "title": "Viru-Nigula", "text": "Viru-Nigula \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 34 localit\u00e0:\nAasukalda - Iila - Kabeli - Kalik\u00fcla - Kanguristi - Kivik\u00fcla - Koila - Kunda - Kurna - Kutsala - Kuura - Letipea - Linnuse - Mahu - Malla - Marinu - Metsav\u00e4lja - Nugeri - Ojak\u00fcla - Paask\u00fcla - Pada - Pada-Aruk\u00fcla - P\u00e4rna - Pikaristi - Samma - Selja - Siberi - Simunam\u00e4e - Toomika - T\u00fc\u00fckri - Unukse - Varudi - Vasta - V\u00f5rkla"}
{"id": "1407577", "revid": "767487", "url": "https://it.wikipedia.org/wiki?curid=1407577", "title": "V\u00e4ike-Maarja", "text": "V\u00e4ike-Maarja \u00e8 un comune rurale dell'Estonia nordorientale, nella contea di L\u00e4\u00e4ne-Virumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende altri due borghi, Kiltsi e Simuna, e 33 localit\u00e0 (in estone \"k\u00fcla\"):\nAavere - Aburi - \u00c4ntu - \u00c4rina - Avanduse - Avispea - Ebavere - Eipri - Hirla - Imukvere - K\u00e4nnuk\u00fcla - K\u00e4rsa - K\u00e4ru - Koonu - Kurtna - Liivak\u00fcla - M\u00e4\u00e4ri - M\u00fc\u00fcriku - Nadalama - N\u00f5mme - Orguse - Pandivere - Pikevere - Pudivere - Raek\u00fcla - Raigu - Rastla - Triigi - Uuem\u00f5isa - Vao - Varangu - V\u00f5ivere - Vorsti"}
{"id": "1407580", "revid": "2033069", "url": "https://it.wikipedia.org/wiki?curid=1407580", "title": "Marmite", "text": "Marmite (pronuncia inglese: ) \u00e8 il nome di una crema spalmabile prodotta inizialmente nel Regno Unito e successivamente in Sudafrica, ne viene anche prodotta una variante in Australia e in Nuova Zelanda. Si spalma sui \"toast\" ed \u00e8 a base di estratto di lievito, ottenuto dal processo di produzione della birra.\nCaratteristiche.\nDi colore scuro, ha una consistenza appiccicosa, un odore intenso e un sapore caratteristico, che arriva a polarizzare l'opinione dei consumatori tra estimatori e detrattori; per questo gli inglesi utilizzano, in riferimento al prodotto, il popolare slogan \"love it or hate it\" (amalo o odialo).\nSi trova abitualmente nei supermercati del Nord Europa, confezionata in barattolo. Viene molto utilizzata dai vegetariani.\nVarianti.\nCon lo stesso nome in Nuova Zelanda e Australia viene commercializzato da un'altra azienda un prodotto pi\u00f9 dolce, leggermente differente nella composizione. Negli stessi paesi viene prodotta la Vegemite, un'altra crema dalle simili caratteristiche.\nIn Svizzera viene prodotta la Cenovis, un'altra variante.\nIn Italia un prodotto simile \u00e8 fabbricato dall'azienda \"Bovis\" e commercializzato in barattoli da 150 g."}
{"id": "1407584", "revid": "6340", "url": "https://it.wikipedia.org/wiki?curid=1407584", "title": "Planck", "text": ""}
{"id": "1407585", "revid": "580", "url": "https://it.wikipedia.org/wiki?curid=1407585", "title": "Effetto valanga (elettronica)", "text": "L'effetto valanga o breakdown a valanga \u00e8 un processo di moltiplicazione della corrente elettrica che conduce allo scorrimento di correnti di elevate intensit\u00e0 in materiali altrimenti buoni isolanti.\nEsso insorge in presenza di campi elettrici molto intensi, che possono derivare dalla presenza di un'elevata differenza di potenziale (come nei sistemi per la trasmissione di energia elettrica), oppure da una tensione moderata, ma imposta su una distanza molto corta (come nei dispositivi a semiconduttori).\nIl processo.\nIl fenomeno si manifesta in solidi, liquidi o gas, isolanti o semiconduttori, quando ad essi \u00e8 applicato un campo elettrico sufficientemente intenso da accelerare gli elettroni liberi presenti nel materiale ad una velocit\u00e0 tale che successivi urti con gli atomi del materiale stesso conducono alla formazione di altri elettroni liberi: il numero degli elettroni liberi (i trasportatori della carica) in questo modo viene incrementato rapidamente.\nL'intensit\u00e0 del campo elettrico necessaria ad ottenere il breakdown a valanga varia grandemente tra materiali differenti: in aria tipicamente sono sufficienti 3 MV/m, mentre per un buon isolante come i materiali ceramici, \u00e8 necessario raggiungere intensit\u00e0 di 40 MV/m o superiori.\nQuando il breakdown a valanga ha inizio, gli elettroni liberi sono accelerati dal campo elettrico a velocit\u00e0 molto elevate. Durante la loro corsa nel materiale urtano continuamente contro gli atomi. Se il campo elettrico non \u00e8 sufficientemente intenso, la velocit\u00e0 degli elettroni non \u00e8 sufficiente a mantenere il breakdown a valanga, negli urti gli elettroni sono riassorbiti dagli atomi ed il processo cessa; se invece la velocit\u00e0 \u00e8 sufficientemente elevata, gli urti strappano altri elettroni agli atomi del materiale (questo processo \u00e8 chiamato ionizzazione da impatto): sia gli elettroni liberi originali, sia quelli appena liberati, vengono nuovamente accelerati dal campo elettrico e in urti successivi producono altri elettroni liberi.\nUna volta che \u00e8 stata ottenuta l'intensit\u00e0 del campo opportuna, quindi, un singolo elettrone libero \u00e8 sufficiente ad avviare il processo e poich\u00e9 a temperatura ambiente anche nei migliori isolanti sono presenti elettroni liberi, una volta raggiunte le condizioni d'innesco il processo avr\u00e0 sempre luogo.\nMentre il processo continua, dunque, il numero di elettroni liberi nel materiale aumenta esponenzialmente, raggiungendo valori di picco in pochi picosecondi: di conseguenza si ottengono intensit\u00e0 di corrente molto elevate, limitate soltanto dal circuito esterno.\nQuando gli elettroni raggiungono l'anodo, il processo si interrompe, a meno che non siano state prodotte anche delle lacune.\nApplicazioni.\nSe l'intensit\u00e0 di corrente non \u00e8 limitata dall'esterno, il processo porta normalmente alla distruzione del dispositivo in cui ha luogo.\nQuando invece la corrente \u00e8 limitata dall'esterno, il breakdown a valanga pu\u00f2 essere sfruttato con successo.\nIl fenomeno viene utilizzato in dispositivi a semiconduttori come il diodo a valanga, il fotodiodo a valanga, il transistor a valanga ed i tubi a gas.\nNei dispositivi che utilizzano l'effetto valanga, l'intensit\u00e0 del campo elettrico \u00e8 mantenuta subito sotto la soglia d'innesco: sebbene essa possa variare in funzione dei dettagli del dispositivo,\nsolitamente sono utilizzati campi elettrici di intensit\u00e0 compresa tra 20 e 40 MV/m.\nIn alcuni di quei dispositivi, ad esempio, il fenomeno \u00e8 utilizzato per incrementare l'intensit\u00e0 della corrente altrimenti insignificante e ottenere un guadagno maggiore.\nInoltre, la rapidit\u00e0 del processo permette risposte pronte del sistema.\nSemiconduttori a stato solido.\nIl breakdown a valanga insorge in una giunzione p-n quando si raggiungono determinati valori di tensione negativa, ovvero quando la giunzione \u00e8 sottoposta a polarizzazione inversa. Il fenomeno comporta l'aumento repentino della corrente che scorre a tensione sostanzialmente costante.\nQuesto fenomeno insorge in particolari condizioni: la giunzione deve avere una regione di svuotamento(W) abbastanza larga, cio\u00e8 i drogaggi delle regioni neutre non devono essere molto elevati. L'effetto a valanga fa s\u00ec che un portatore generato all'inizio della regione di svuotamento, essendo soggetto ad accelerazione elevata, dia luogo alla formazione di coppie elettrone-lacuna in seguito agli urti del portatore stesso con gli atomi del reticolo cristallino. Questo fenomeno si itera molto velocemente provocando un effetto cumulativo detto, appunto, a valanga.\n\u00c8 possibile definire un fattore di moltiplicazione per valanga M tale che:\nformula_1\ndove formula_2 \u00e8 la corrente prodotta dagli elettroni, M \u00e8 il fattore valanga e formula_3 \u00e8 la corrente associata ad un singolo elettrone. Questo fenomeno si verifica sia per gli elettroni che per le lacune. La corrente complessiva formula_4 a regime risulta costante."}
{"id": "1407586", "revid": "188116", "url": "https://it.wikipedia.org/wiki?curid=1407586", "title": "Procurator Augusti", "text": "Procurator Augusti era il titolo assegnato in et\u00e0 imperiale romana ad agenti che operavano su mandato dell'imperatore in diverse branche dell'amministrazione, spesso con competenze finanziarie. Di solito chi diventava \"procurator Augusti\" era un uomo di provata fiducia dell'imperatore, di frequente un militare che aveva fatto carriera nelle \"tres militiae\". Dopo la procuratela si poteva ottenere la prefettura, ma spesso la carriera di un equestre si concludeva con l'incarico di \"Procurator\" e talvolta col mandato di governatore di piccole province.\nStoria.\nPrecedenti d'epoca repubblicana.\nEsso riprende il titolo assegnato al beneficiario della \"procuratio\" in et\u00e0 repubblicana. La sfera di competenza del \"procurator\" repubblicano era il diritto privato, nel quale il \"procurator\" compariva nella figura di mandatario giudiziario (vedi ad esempio il procurator omnium bonorum). All'infuori dell'ambito strettamente privato, Cicerone precisa che la \"procuratio\" \"id ad privatum officium, non ad statum rei publicae pertinet\"; in realt\u00e0, la lotta fra le diverse \"factiones\" port\u00f2 gi\u00e0 negli ultimi decenni della repubblica all'emergere di agenti plenipotenziari dei diversi \"imperatores\", spesso designati con l'appellativo di \"procurator\" .\nPrincipato.\nFra la tarda repubblica e il primo impero non pare rilevabile in questo senso nessuna frattura: il \"princeps\" si comporta esattamente come un qualsiasi \"privatus\", affidando tutta l'amministrazione finanziaria di sua competenza a schiavi, liberti, cavalieri, insigniti del titolo di \"procurator Augusti\". Questi ultimi si occupavano nelle \"provinciae Caesaris\" di tutta l'amministrazione finanziaria (da una parte riscossione tributaria e spesa pubblica, ovvero mantenimento dell'esercito, infrastrutture, cancelleria etc., nonch\u00e9 la gestione finanziaria del demanio imperiale compreso nella provincia), mentre nelle province del popolo della sola \"Res Caesaris\". Queste figure sono indicate come procuratori finanziari.\nA partire dal principato di Claudio, tutte le province equestri di nuova costituzione divennero \"procurationes\" e, tranne l'Egitto, il titolo dei governatori non fu pi\u00f9 quello di \"praefectus\", ma di \"procurator\". Solo in Sardegna \u00e8 attestata la titolatura di \"praefectus\" sino al principato di Nerone, quando al titolo di prefetto si affianc\u00f2 quello di \"procurator\" (\"procurator et praefectus provinciae Sardiniae\"). Questi governatori detenevano i medesimi poteri dei legati e dei proconsoli con due importanti eccezioni: a differenza di legati e proconsoli, i procuratori possedevano la massima autorit\u00e0 in ambito finanziario e tributario, ma non possedevano l'imperium militiae, la facolt\u00e0 di comandare truppe cittadine, le legioni; qualora ci\u00f2 fosse avvenuto, i \"procuratores\" avrebbero visto potenziare il loro ufficio, grazie alla concessione del titolo di procurator pro legato. L'insieme dei procuratori-governatori \u00e8 detto procuratori presidiali.\nCon l'avanzare dell'et\u00e0 imperiale, a partire dalla fine del I secolo, il titolo di \"procurator\" venne assegnato anche ad incarichi palatini, con sede a Roma, responsabili di uffici destinati al controllo centrale di determinate entrate dell'Impero: \u00e8 il caso, ad esempio, del procurator XX hereditatium. Fra il II e III secolo sia in ambito urbano che provinciale si aggiunsero poi sempre pi\u00f9 procuratele (nell'ordine di alcune decine) destinate a controllare i diversi ambiti della macchina amministrativa romana.\nIn et\u00e0 Giulio-Claudia, i procuratori furono dapprima scelti fra liberti o cavalieri, poi, solitamente fra questi ultimi. Le procuratele si dividevano in tre categorie di rango, connesse all'importanza della procuratela e quindi a valori crescenti dello stipendio percepito, a cadenza annuale, dal titolare dell'ufficio: LX (sessagenario; 60.000 sesterzi annui), C (centenario; 100.000 sesterzi annui); CC (ducenario; 200.000 sesterzi annui). Lo stipendio venne introdotto gi\u00e0 da Augusto, ma probabilmente solo dall'et\u00e0 di Claudio le varie procuratele andarono a distinguersi in modo chiaro.\nNei primi decenni dell'impero, spesso compariva dopo il titolo di \"procurator\" il nome completo dell'imperatore (es. \"procurator Tiberii Caesaris Augusti)\"; a cominciare dal principato di Claudio, si va tuttavia diffondendo una titolatura pi\u00f9 semplice, in \"procurator Augusti\", senza ulteriori precisazioni, in riferimento alla posizione sovrapersonale del principe. La funzione procuratoria assumeva perci\u00f2 un carattere sempre pi\u00f9 pubblico smettendo parallelamente la natura di istituto privato."}
{"id": "1407587", "revid": "599013", "url": "https://it.wikipedia.org/wiki?curid=1407587", "title": "Culatta", "text": "La culatta \u00e8 quella parte delle armi da fuoco destinata a chiudere geometricamente la camera di scoppio dell'arma al momento dello sparo e a contribuire alla tenuta dei gas sviluppati dalla carica di lancio.\nStoria.\nNelle artiglierie primitive e a retrocarica la culatta era staccata dalla bocca da fuoco, ovvero si caricava e poi si fissava contro l'anima del pezzo.\nAvendo il sistema a retrocarica dato cattivi risultati per la grossolana costruzione delle parti e per la scarsa genialit\u00e0 nelle costruzioni meccaniche, si ritorn\u00f2 all'artiglieria ad avancarica che resistette fino alla met\u00e0 del XIX secolo.\nCaratteristiche e funzioni.\nNelle artiglierie ad avancarica ed in quelle a retrocarica la culatta, quando chiusa, \u00e8 geometricamente solidale con la canna ed \u00e8 dimensionata opportunamente per resistere alle pressioni sviluppate dalla carica di lancio, pressioni che sono massime quando il proietto, nel suo avanzare lungo la canna, \u00e8 ancora vicino alla culatta.\nLa culatta delle armi da fuoco,in genere, \u00e8 costruita separatamente dalla canna, solo successivamente le due parti vengono unite meccanicamente con varie metodologie. I pi\u00f9 comuni sistemi di chiusura della culatta sono: ad otturatore cilindrico oppure tronco conico oppure a cuneo trasversale. Tutti i tipi di culatta contengono i congegni di sparo, siano essi elettrici o meccanici.\nSvolgendo la funzione di chiusura della camera di cartuccia dove le pressioni sono pi\u00f9 alte, ha i maggiori spessori resistenti di tutta l'arma, cosa che determina uno spostamento significativo verso di essa del baricentro della canna. Alla culatta \u00e8 collegata la mensola di caricamento del proietto e delle cariche di lancio che possono essere tenuti insieme da un bossolo (cartuccia completa), oppure essere separate.\nTipologie.\nLa culatta pu\u00f2 essere:"}
{"id": "1407588", "revid": "968255", "url": "https://it.wikipedia.org/wiki?curid=1407588", "title": "Golden retriever", "text": "Il Golden retriever \u00e8 un cane da riporto di taglia media, a pelo lungo e idrorepellente, di origine scozzese.\nDiffuso sia in Europa sia in Nord America, si differenzia in due tipi, britannico e americano. A volte quest\u2019ultimo viene ulteriormente suddiviso fra statunitense e canadese. La razza \u00e8 classificata come unica ed \u00e8 stata inserita in un registro ufficiale la prima volta nel 1903, in Inghilterra. Il suo codice FCI \u00e8 111 (28.10.2009), l'Ente nazionale cinofilia italiana (ENCI) lo classifica, secondo lo standard della Federazione cinofila internazionale, nel gruppo 8 sezione 1: cane da riporto (con prova di lavoro), quindi un cane da utilit\u00e0 (cane da caccia), che per natura e caratteristiche si trova a suo agio sia fuori sia dentro l'acqua.\nEtimologia del nome.\n\"Golden retriever\", dalla lingua inglese, \u00e8 l'unione di \"golden\", cio\u00e8 dorato, e \"retriever\", termine che significa \"che riporta\". Letteralmente questo nome potrebbe essere tradotto in italiano come \"cane da riporto dorato\", dato il colore del suo manto, o anche come \"ottimo cane da riporto\".\nCaratteristiche.\nIl corpo \u00e8 abbastanza muscoloso, le orecchie mediamente lunghe, gli occhi grandi, la coda lunga e coperta di pelo frangiato; il colore tipico del mantello \u00e8 il crema/dorato. Sono cani di carattere mite, socievoli con l'uomo e con gli altri cani, estremamente docili e addestrabili, molto voraci. La loro sempre crescente e ben riuscita diffusione sta anche nel fatto che trovano altres\u00ec confortevole l'ambiente domestico. La loro indole infatti, seppur giocosa e fedele, sa anche essere pigra quanto basta per un appartamento. Il cane \u00e8 inoltre abbastanza longevo e se trattato bene pu\u00f2 superare i 15 anni d'et\u00e0.\nStoria.\nContesto.\nSecondo la tradizione, si narra che la razza sia nata dagli incroci tra il Flat coated retriever e il Tweed water spaniel, sulle rive del Loch Ness, sotto direzione del duca di Tweedmouth Lord Dudley che, attorno al 1858, volle unire le qualit\u00e0 del retriever a quelle dello spaniel ottenendo un cane elegante, robusto, con elevate attitudini da caccia e da riporto, per poi trasferirlo nel continente americano, prima negli Stati Uniti e successivamente, alle porte del Novecento, anche in Canada.\nOggi il Golden \u00e8 un cane polivalente, adoperato con ottimi risultati dalle forze dell'ordine per la ricerca di esplosivi e stupefacenti, dalla Protezione Civile come unit\u00e0 da soccorso su macerie e su valanga, come cane guida per i non vedenti e soprattutto come cane da compagnia, bench\u00e9 preferisca essere circondato da un'intera famiglia piuttosto che persone solitarie. In questo campo sta riscuotendo molto successo, anche se in molti Paesi si preferisce ancora il simile Labrador; in Europa, specialmente in Italia, il numero di esemplari di Golden retriever \u00e8 in forte aumento.\nOrigine.\nIl Golden retriever ha le sue radici in Scozia. Alla met\u00e0 del XVIII secolo la caccia alla selvaggina era molto popolare tra gli aristocratici. In un Paese come la Scozia e la Gran Bretagna in generale si era reso necessario un cane che potesse recuperare oggetti da acqua e da terra, poich\u00e9 la terra era coperta di stagni e fiumi. I primi \"retriever\" furono incrociati con i migliori individui del Water Spaniel, dando origine al cane conosciuto oggi come Golden retriever. Il Golden retriever \u00e8 stato allevato in Scozia a Guisachan, nei pressi di Glen Affric, la tenuta su un altopiano posseduta da Sir Dudley Marjoribanks e in seguito da Tweedmouth. Per molti anni ci fu polemica su quali razze furono effettivamente incrociate. Nel 1952 la pubblicazione di alcuni documenti sull'allevamento da parte di Marjoribanks dal 1835 al 1890 dissiparono il mito riguardante l'acquisto di un'intera troupe di cani da pastore russi da un circo in visita.\nI miglioramenti nell'ambito delle armi nel corso dell'Ottocento fece s\u00ec che durante le battute di caccia moltissimi volatili, intimoriti, volassero lontano, oppure, se colpiti, cadessero al suolo in posti inaccessibili. Proprio per l'introduzione sempre pi\u00f9 prepotente delle armi da fuoco, agli uomini fu necessario trovare una razza da riporto che evitasse di rendere ogni battuta di caccia inefficace o del tutto vana. Si pens\u00f2 di addestrare alcuni tipi di setter, ma i risultati che si ottenevano lasciavano a desiderare, perci\u00f2 si punt\u00f2 su un allevamento specifico di una nuova razza canina capace di soddisfare queste esigenze.\nNumerose organizzazioni, oltre che diverse squadre specializzate, si sono dedicate ai Golden retriever.\nDiffusione.\nInghilterra.\nIn Inghilterra i primi cani Golden retriever furono accettati per la registrazione ufficiale soltanto nel 1903 con il nome inglese di Flat Coats (\"pelo piatto\") o semplicemente Golden (\"dorati\"). Furono esibiti in pubblico per la prima volta nel 1908, ma il nome attuale fu loro attribuito soltanto tre anni dopo, nel 1911, con le varianti: Golden retriever e Yellow retriever.\nStati Uniti.\nNegli Stati Uniti i Golden retriever furono riconosciuti soltanto nel 1925 dall'American Kennel Club e le prime associazioni dedicate a questa razza si diffusero a partire dal 1938.\nCanada.\nL'onorevole Marjoribanks port\u00f2 un Golden retriever in Canada nel 1881, mentre la registr\u00f2 con il nome di \"Lady\" nel 1894 presso l'American Kennel Club. Questi sono i primi registri di una razza Golden nel Nord America. Nel 1927 venne fondato il Golden Retriever Club of Ontario.\nScozia.\nNel luglio del 2006 il Golden Retriever Club di Scozia organizz\u00f2 un evento dedicato a questa razza canina, radunando nel loro \"luogo d'origine\" 188 esemplari. Una fotografia, scattata da un certo Lynn Kipps, si \u00e8 aggiudicata il \"Guinness dei primati\" per il maggior numero di Golden retriever in una sola foto.\nAspetto.\nTipo britannico.\nEsistono alcune differenze tra il tipo britannico di Golden retriever prevalenti in tutta Europa e in Australia e quelle di linee statunitensi; queste differenze si riflettono nello standard di razza. Il muso del cane di tipo britannico \u00e8 pi\u00f9 largo e corto, la sua fronte \u00e8 pi\u00f9 schiacciata. Ha le gambe pi\u00f9 corte, con una cassa toracica leggermente pi\u00f9 profonda, accompagnata da una coda dalle dimensioni minori rispetto a quello statunitense. Le sue caratteristiche e l'ambiente in cui vive lo rendono generalmente pi\u00f9 pesante del tipo statunitense. I maschi tendono ad avere dimensioni comprese tra 56 e 61\u00a0cm e le femmine leggermente pi\u00f9 brevi a 51\u201356\u00a0cm. Il loro peso, tuttavia, non \u00e8 specificato nello standard britannico. Gli occhi del tipo europeo sono noti per la loro rotondit\u00e0 e il buio in contrasto con la composizione triangolare o inclinata dei loro omologhi statunitensi. Un Golden retriever di allevamento britannico pu\u00f2 avere un colore del mantello di qualsiasi tonalit\u00e0 di oro o crema; a ogni modo, esistono varianti di rosso o tendenti al marrone, ma non sono riconosciute come alternative della razza pura. In origine il color crema non era un colore accettabile sulla base dello standard nel Regno Unito, ma dal 1936 lo standard \u00e8 stato rivisto per includere tale tonalit\u00e0 insieme con altri mix di colori. Si \u00e8 ritenuto che tale esclusione fosse stata un errore, visto che l'originale retriever era tendenzialmente giallo e nel XIX secolo erano di colore pi\u00f9 chiari rispetto allo standard attuale consentito. Come per le linee statunitensi, il bianco \u00e8 un colore inaccettabile. La norma KC inglese \u00e8 utilizzata in tutti i Paesi, con l'eccezione di Stati Uniti e Canada, dove vale lo standard AKC. Alcuni allevatori di questo tipo negli Stati Uniti possono importare i loro cani per migliorare il temperamento e la salute notato in quelle linee di sangue. I Golden retriever hanno corpi muscolosi con grande resistenza, capacit\u00e0 dovute alla spiccata abilit\u00e0 per la caccia.\nTipo statunitense.\nUn Golden retriever di origine statunitense \u00e8 pi\u00f9 allampanato e meno robusto del suo corrispondente britannico. Un maschio dovrebbe avere 56\u201361\u00a0cm di altezza al garrese mentre le femmine dovrebbero innalzarsi tra i 51\u201356\u00a0cm. Il pelo \u00e8 denso e idrorepellente, in varie tonalit\u00e0 di oro brillante, con frange moderate. L'andatura deve essere libera, liscia, potente e ben coordinata.\nTipo canadese.\nAbbastanza simili al tipo detto sopra, i Golden retriever canadesi sono spesso pi\u00f9 alti e magri rispetto ai loro omologhi britannici, ma differiscono nella densit\u00e0 e nel colore del loro pelo, comunemente pi\u00f9 sottile e pi\u00f9 scuro di quello dei cani statunitensi.\nManto.\nCome sottolineato dal loro nome, il manto di questa razza canina pu\u00f2 variare dall'oro acceso fino a tonalit\u00e0 pi\u00f9 scure e ambrate. Alcune eccezioni tendono al marrone e al rosso, ma si tratta di casi isolati e non riconosciuti in veste ufficiale dallo standard britannico. Il pelo del manto \u00e8 differente:\nIl manto di un Golden non deve essere troppo lungo, sia per non causare fastidi inutili all'animale sia perch\u00e9 ci\u00f2 potrebbe sfavorire l'efficienza del cane, per esempio affaticandolo nel recuperare un gioco.\nColori.\nL'American Kennel Club (AKC) standard prevede che il manto sia di \"un ricco, brillante oro di varie tonalit\u00e0\", non consentendo manti estremamente chiari o molto scuri. In questo modo ogni eventuale tonalit\u00e0 anche di poco fuori dalle regole resta a discrezione del giudice, nel momento in cui il cane si trovi in una competizione o esposizione. Pertanto il bianco e il rosso sono colori inaccettabili, cos\u00ec come il nero.\nIl Kennel Club (UK) accetta anche il color crema per il mantello. I giudici possono anche non accettare Golden con il naso rosa. Il manto pu\u00f2 anche essere di un colore mogano, denominato \"red\" (\"rosso\"), anche se questo non \u00e8 accettato nelle competizioni.\nDurante la crescita il manto di un Golden pu\u00f2 diventare pi\u00f9 scuro o pi\u00f9 chiaro, insieme con un notevole sbiancamento della pelliccia sul capo e sul muso. Il manto dei cuccioli di solito \u00e8 pi\u00f9 leggero e soffice del cane adulto, ma se ha una colorazione pi\u00f9 scura sulle orecchie o sulla coda pu\u00f2 essere indice che il cane assumer\u00e0 proprio quel colore una volta terminato lo sviluppo.\nTemperamento.\nIl temperamento del Golden retriever \u00e8 un tratto distintivo della razza ed \u00e8 descritto nella norma come \"gentile, amichevole e sicuro di s\u00e9\". I Golden retriever sono buoni animali domestici in famiglia, in particolare grazie alla loro pazienza e giocosit\u00e0 con i bambini. Non sono cani legati esclusivamente a una sola persona e sono generalmente altrettanto amabili sia con gli sconosciuti sia con i volti familiari. La loro disposizione affidabile e gentile li rende cani poco adatti alla guardia. Ogni forma di aggressione non provocata o di ostilit\u00e0 nei confronti sia della gente, di cani o di altri animali, nel ring o all'interno di una comunit\u00e0, \u00e8 considerata inaccettabile in un Golden retriever e non \u00e8 in linea con la personalit\u00e0 della razza. Un Golden retriever non deve essere eccessivamente timido o nervoso. Il tipico Golden retriever \u00e8 calmo, docile per natura, con un entusiasmo eccezionale. I Golden sono anche noti per la loro intelligenza. Secondo quanto scritto nell'opera \"The Intelligence of Dogs\", scritta da Stanley Coren, i Golden sono al quarto posto dopo il Border Collie, Barbone e il pastore tedesco come cani pi\u00f9 brillanti ordinati per obbedienza-comando-addestramento.\nI tipici Golden retriever sono animali attivi e amanti del divertimento con il contegno eccezionalmente paziente proprio di un cane allevato per sedersi tranquillamente per ore durante una magra caccia. Quelli adulti amano lavorare e hanno una forte capacit\u00e0 di concentrarsi su un determinato compito. Essi sono disposti a lavorare fino a crollare, se necessario, per cui si deve prestare attenzione per evitare di sovraccaricarli con una mole di obiettivi. Altre caratteristiche sono lle proporzioni che consentono loro di arrampicarsi su e saltare fuori da una barca e un amore smodato per l'acqua, non sempre riscontrabile in tutte le razze canine. I Golden retriever sono estremamente addestrabili, vista la loro intelligenza, prestazione fisica e il desiderio di compiacere i loro proprietari. Sono anche molto competitivi in agilit\u00e0 e altri eventi di esibizione. Non \u00e8 normalmente necessario imporre con la forza una particolare azione al cane, poich\u00e9 agir\u00e0 a nostro comando solo con un'educazione ottimista e docile.\nI Golden retriever vanno d'accordo con altri cani, gatti e la maggior parte del bestiame. Sono particolarmente apprezzati per il loro alto livello di socialit\u00e0 verso le persone, la calma e la volont\u00e0 di imparare. Si sa persino che in alcuni casi sono diventati eccellenti madri surrogate a specie diverse.\nSalute.\nLa vita media di un Golden retriever si aggira fra i 11 e i 15 anni ma, se trattato bene, e se si ha la fortuna di evitare i frequenti tumori che colpiscono particolarmente la razza, pu\u00f2 arrivare ai 15. Purtroppo i Retriever sono suscettibili a particolari disturbi o malattie specifiche per la razza, spesso problemi di salute debilitanti. Un allevatore responsabile deve saper ridurre al minimo i fattori di rischio di una certa malattia e deve prendere tutte le opportune precauzioni per evitare un possibile contagio di altri individui, una dilatazione in generale del problema o la trasmissione ereditaria, valutabile con visite dal veterinario durante i controlli generici annuali. Spesso nei Golden si riscontrano delle malattie recidive o genetiche come la displasia dell'anca, molto comune, spesso ignorata e perci\u00f2 facilmente ereditabile. L'obesit\u00e0 \u00e8 un altro problema di salute comune nella razza dei Golden Retriever perch\u00e9 amano mangiare.\nLe esposizioni.\nIl Golden retriever, oltre a essere un eccellente cacciatore, \u00e8 anche apprezzato per l'aspetto, come dimostrato dal gran numero di soggetti presenti alle varie esposizioni organizzate dall'ENCI lungo tutta la penisola italiana: vi sono, dunque, numerosi campioni."}
{"id": "1407589", "revid": "767487", "url": "https://it.wikipedia.org/wiki?curid=1407589", "title": "Bertoldi (Lavarone)", "text": "Bertoldi \u00e8 una delle 19 frazioni del comune sparso di Lavarone, posto a 1 200 m s.l.m., ai piedi dei rilievi del monte Tablat. Confina con le frazioni St\u00e9ngheli, Azzolini e Slaghenaufi.\nNel paese si trovano alberghi, ristoranti, negozi, campi da tennis, calcio, bocce. Costituisce l'accesso principale al comprensorio sciistico \"Lavarone Ski\".\nIl turismo estivo ed invernale e gli sport ad essi collegati, sono alla base della economia della frazione.\nStazione sciistica.\nLa stazione sciistica di Bertoldi \u00e8 essenzialmente sia allo sci alpino ed appartiene al comprensorio \"Lavarone Ski\" al quale costituisce il principale accesso. In questa localit\u00e0 infatti \u00e8 presente la seggiovia \"Tablat\" nei pressi della quale terminano le piste \"Tablat\" (bassa difficolt\u00e0) e \"Le Stock\" (media difficolt\u00e0).\nInoltre \u00e8 presente un campo scuola per lo sci alpino le cui due brevi piste denominate \"Cisk 1\" e \"Cisk 2\" sono servite da due \"tapis roulant\".\nLa localit\u00e0 \u00e8 sede anche della \"Scuola Italiana Sci Lavarone\" che comprende oltre 40 maestri specializzati in varie discipline tra le quali: sci alpino, snowboard e telemark.\n\u00c8 presente anche una slittinovia, una pista per discesa su gommoni (risalita con \"tapis roulant\") e un parco giochi per bambini sulla neve, \"Neveland\".\nPatrono.\nIl Santo Patrono di Lavarone \u00e8 San Floriano, che si festeggia il 4 maggio."}
{"id": "1407590", "revid": "287204", "url": "https://it.wikipedia.org/wiki?curid=1407590", "title": "Velocit\u00e0 (ciclismo)", "text": "La velocit\u00e0, nota anche come velocit\u00e0 individuale, \u00e8 la specialit\u00e0 principe del ciclismo su pista, la pi\u00f9 antica (praticata fin dalla fine dell'Ottocento) e la pi\u00f9 famosa. La competizione consiste in una gara tra due, tre o quattro ciclisti su una distanza di due o tre giri di pista.\nSvolgimento delle gare.\nLa competizione della velocit\u00e0 si apre in genere con un turno di qualificazione individuale sulla distanza cronometrata dei 200 metri con partenza lanciata. Poi inizia il \"torneo di velocit\u00e0\", in cui i ciclisti si sfidano a coppie, abbinati per tempo di qualificazione (il primo con l'ultimo, il secondo con il penultimo, e cos\u00ec via), su una distanza di due o tre giri di pista, a seconda che la pista del velodromo sia rispettivamente lunga pi\u00f9 o meno di 333,33 metri. In ogni turno si qualifica alla fase successiva il corridore che, nella sfida al meglio delle tre manche, ne vince due; talvolta, specialmente nei primi turni, pu\u00f2 accadere che le sfide si svolgano su manche singola. I corridori sconfitti nei primi turni disputano talvolta, per esigenze di tabellone, una prova di recupero, di solito con tre o quattro sfidanti contemporaneamente, e il vincitore rientra in gara.\nNella prove del torneo ad eliminazione a coppie, le posizioni di partenza vengono sorteggiate, e saranno poi invertite nella seconda manche; un secondo sorteggio determiner\u00e0 le posizioni dell'eventuale terza manche. Soprattutto durante la prima fase della gara, nel primo o nei primi due giri, \u00e8 importante la tattica: i ciclisti pedalano in genere a velocit\u00e0 molto ridotta, studiandosi e cercando di sorprendersi a vicenda. Talvolta i corridori, quando vogliono farsi superare dall'avversario \u2013 al fine di poter poi sfruttare la scia in volata \u2013 rallentano o addirittura si fermano, effettuando il cosiddetto \"surplace\". Un tempo non era raro assistere a surplace anche di parecchi minuti, successivamente il regolamento internazionale ha vietato pi\u00f9 di due surplace in una stessa prova, e ciascuno con un tempo limite di 30 secondi.\nTrascorsa la fase di studio, se nessuno dei due ciclisti \u00e8 riuscito a sorprendere e staccare il rivale, parte lo sprint. Generalmente il ciclista che si trova in seconda posizione ha pi\u00f9 probabilit\u00e0 di vincere: gli sar\u00e0 infatti possibile sfruttare la scia dell'avversario per lanciare la volata e tentare una rimonta nel rettilineo finale o gi\u00e0 sull'ultima curva. In quest'ultima fase, \u00e8 d'obbligo per ogni partecipante mantenere la propria traiettoria, senza scarti o manovre che possano provocare incidenti o che possano impedire all'avversario il sorpasso. A tal fine sulla pista sono tracciate delle linee che evidenziano la \"corsia del velocista\" e quella parallela, pi\u00f9 esterna, per il sorpasso.\nIn caso di caduta di uno dei partecipanti, di una foratura o di un incidente meccanico, la prova viene interrotta. \u00c8 quindi discrezione dei commissari di gara scegliere se far ripartire o meno la corsa.\nStoria e record.\nI pi\u00f9 grandi esponenti della specialit\u00e0, in termini di titoli mondiali vinti tra i professionisti, sono stati il belga Jef Scherens e l'italiano Antonio Maspes: il primo fiss\u00f2 a 7 il record di titoli, eguagliato poi dal secondo. Negli anni 1980 il giapponese Koichi Nakano arriv\u00f2 addirittura a vincere 10 titoli consecutivi affermandosi assoluto dominatore della specialit\u00e0. Tra gli anni 1990 e 2000 si sono invece distinti i francesi Florian Rousseau e Gr\u00e9gory Baug\u00e9 e l'olandese Theo Bos. In campo femminile spiccano invece i nomi di Galina Careva e, pi\u00f9 recentemente, di F\u00e9licia Ballanger e Victoria Pendleton.\nIl francese Fran\u00e7ois Pervis detiene il record mondiale maschile dei 200 metri lanciati: l'ha fissato ad Aguascalientes il 6 dicembre 2013 con il tempo di 9\"347; l'ultimo record mondiale femminile, 10\"384, \u00e8 stato realizzato invece dalla tedesca Kristina Vogel il 7 dicembre 2013 sempre ad Aguascalientes."}
{"id": "1407593", "revid": "26601", "url": "https://it.wikipedia.org/wiki?curid=1407593", "title": "200 metri lanciati", "text": ""}
{"id": "1407595", "revid": "785863", "url": "https://it.wikipedia.org/wiki?curid=1407595", "title": "Lupetto (personaggio)", "text": "Lupetto (nome originale \"Li'l Bad Wolf\") \u00e8 un personaggio della Banda Disney, figlio buono di Ezechiele Lupo e migliore amico dei tre porcellini.\nStorie a fumetti con Lupetto.\nDopo il grande successo del film Disney \"I tre porcellini\" (in cui per\u00f2 Lupetto non appariva), gli artisti statunitensi hanno cominciato a produrre una mastodontica quantit\u00e0 di storie a fumetti con Ezechiele Lupo e i tre porcellini (spesso intitolate semplicemente \"The Big Bad Wolf\"). Pi\u00f9 recentemente anche in Danimarca, Finlandia e Germania sono state create storie con questi personaggi.\nQueste storie non superano generalmente la lunghezza di 10 tavole; da una rispettabile lunghezza di 8 tavole, le storie di Lupetto pubblicate sui mensili statunitensi calano paurosamente di foliazione, fino a raggiungere lunghezze bassissime, sulle 2-3 tavole.\nI disegnatori di queste avventure sono, all'inizio, Paul Murry, Gil Turner, Carl Buettner, Tony Strobl, Jack Bradbury, Alvarado, e in seguito i meno talentuosi Kay Wright, Xavier Vives Mateu e altri artisti danesi.\nLupetto sar\u00e0 disegnato pochissime volte da autori italiani, in tre paia di storie targate Rodolfo Cimino, Sergio Asteriti, Giovan Battista Carpi e Adriana Cristina. L'avventura pi\u00f9 particolare \u00e8 \"Il Lupo Mannaro e l'orgoglio della contea\", pubblicata nel 1953 su un \"Albo d'Oro\" e disegnata da Mario Sbattella su testi di Guido Martina.\nRapporti.\nI migliori amici di Lupetto sono i tre porcellini, a cui d\u00e0 molto spesso una mano per fuggire dalle grinfie del lupo Ezechiele. Spesso, a questo scopo, si allea con altri personaggi del bosco, come per esempio Compare Orso (si veda ad esempio \"Ezechiele Lupo e le buone intenzioni\").\nLupetto subisce spesso le ire del padre: Ezechiele vuole che diventi un Lupo cattivo, proprio come lui. Pi\u00f9 di una volta Lupetto ha cercato di fare la volont\u00e0 del lupo (esempio: \"Il piccolo lupo mannaro e Cappuccetto Rosso\", su \"Topolino\" n. 1), finendo irrimediabilmente per combinare innumerevoli disastri.\nParenti.\nOltre al padre, come parenti vanno citati il cugino Chiodo (o Peste, in inglese \"Izzy\"), lo zio Zeb (\"Zeb Wolf\"), e, inoltre, i tre lupetti che affiancavano Ezechiele nelle prime storie a fumetti e in alcuni cartoni animati (si veda \"I tre lupetti\" e \"Jimmy porcellino inventore\")."}
{"id": "1407597", "revid": "818832", "url": "https://it.wikipedia.org/wiki?curid=1407597", "title": "Gennaro Ciaburri", "text": " \nBiografia.\nIscrittosi alla facolt\u00e0 di Biologia si laure\u00f2 a Zurigo in Svizzera sotto la guida del Sauerbruch.\nRientrato in Italia si trasfer\u00ec a Bologna ove consegu\u00ec la seconda laurea in medicina e chirurgia ed intrapresa la carriera professionale presso l'Ospedale Maggiore, ne divenne Direttore del Laboratorio di analisi chimiche e microscopiche.\nNella sua carriera altern\u00f2 studi di medicina tradizionale a ricerche e saggi sugli animali, studio di autori italiani e stranieri, studi sulle malattie tropicali e medicina del lavoro.\nFu tra i primi italiani a combattere la vivisezione: nel 1929 fond\u00f2 in Bologna l'Unione Antivivisezionista Italiana (U.A.I.) e con essa il periodico trimestrale \"Scienza e Coscienza\", edito dal 1931.\nIl risultato pi\u00f9 importante raggiunto dall'U.A.I. fu una prima legge italiana contro la vivisezione, la n\u00b0924 del 12 giugno 1931, voluta da Mussolini, cui segu\u00ec poi la n\u00b0 615 del 1\u00ba maggio 1941 con modifiche irrilevanti rispetto alla precedente.\nIl Ciaburri tenne inoltre numerose conferenze in Italia, Svizzera, Francia e Austria contro la sperimentazione animale.\nPer sua volont\u00e0, dopo la morte, avvenuta il 16 aprile 1970, le sue spoglie vennero cremate. Le sue ceneri riposano alla Certosa di Bologna.\nSpos\u00f2 Evelina Ferri (1907-1973), detta Lina, nata a Monghidoro (provincia di Bologna) da Eleuterio Ferri e da Amalia Monti, seconda di cinque figli (Caterina, Evelina, Enrico, Giuseppina e Cesare). Dalla moglie ebbe il figlio Luigi -detto Cicci- Ciaburri (16 marzo 1944-23 aprile 1980), morto celibe e senza figli."}
{"id": "1407609", "revid": "287204", "url": "https://it.wikipedia.org/wiki?curid=1407609", "title": "C\u00e9sar Pelli", "text": "Biografia.\nStudi\u00f2 architettura presso la Universidad Nacional di Tucum\u00e1n dove ottenne la laurea nel 1949. In questo periodo incontra Diana Balmori, paesaggista, con la quale si sposa, anche se oggi sono separati condividono la loro filosofia progettuale. L'attaccamento al territorio argentino lo porta a lavorare qua, contribuisce all'urbanistica del suo paese, difatti accetta la direzione del design della OFEMPE, che \u00e8 un'organizzazione del governo con lo scopo di sponsorizzare e costruire gli alloggi sociali a Tucuman. Fino al 1952 quando si trasfer\u00ec negli Stati Uniti, per aver vinto una borsa di studi all'Universit\u00e0 dell'Illinois, ottenendo un master in architettura in meno di due anni, dove in seguito ottenne la cittadinanza americana nel 1964.\nPelli fu socio dello studio di Eero Saarinen dal 1954 al 1964, architetto finlandese con passione per l'Art Nouveau. In questo periodo lavora alla realizzazione del terminal TWA dell'aeroporto JFK, alla realizzazione di alcuni collegi dell'Universit\u00e0 di Yale. Durante gli anni sessanta insegna alla facolt\u00e0 Tucum\u00e1n tenendo un corso di progettazione. Quindi torner\u00e0 nuovamente negli USA per lavorare come direttore del design nello studio \"Daniel, Mann, Johnson &amp; Mendenhall\". Diventa nel 1968 socio della \"Gruen Associates\". Nel contempo insegna all'Universit\u00e0 della California. In questi anni progetta nel 1969 il municipio di San Bernardino e l'Ambasciata americana a Tokyo nel 1972. Nel 1977 diventa indipendente fondando un proprio studio, \"Cesar Pelli and Associates\", oggi diventata la \"Pelli Clarke Pelli Architects\", assieme alla moglie Diana ed all'architetto Fred W. Clarke.\n\u00c8 stato decano della facolt\u00e0 di architettura dell'Universit\u00e0 di Yale, diventando preside della facolt\u00e0 di architettura. \u00c8 stato insignito della medaglia d'oro dell'American Institute of Architects.\nLa sua opera pi\u00f9 famosa sono le Torri Petronas a Kuala Lumpur in Malaysia, fino alla met\u00e0 del 2003 gli edifici pi\u00f9 alti del mondo, con i loro 452 metri. La costruzione evidenzia l'eleganza e la sobriet\u00e0 delle linee, e della forma che combina cristallo, pietra e metallo.\nTra le altre opere pi\u00f9 note c'\u00e8 il campus dell'Universidad Empresarial Siglo 21, a nord della citt\u00e0 argentina di Cordoba. Gli edifici da lui costruiti sono molto moderni e mostrano allo stesso tempo semplicit\u00e0 e lusso.\nDal 2006 \u00e8 il leader del progetto \"Costanera Center\" che sar\u00e0 costruito a Santiago del Cile, e che sar\u00e0 l'edificio pi\u00f9 grande di tutto il Sudamerica.\nNel 2007 inizia il progetto \"Centro Municipal Distrito Sudoeste\" (CMDS), nella citt\u00e0 argentina di Rosario, che sorger\u00e0 sul sito dell'ex fabbrica \"Acindar\".\nA Madrid ha realizzato la \"Torre de Cristal\", uno dei quattro grattacieli che si stanno innalzando nel centro direzionale \"Cuatro Torres Business Area\". La costruzione, terminata nel 2008, con la sua altezza di 249,5 metri \u00e8 diventata la seconda pi\u00f9 alta della Spagna.\nSempre in Spagna, ha progettato la \"Torre Iberdrola\" a Bilbao (la struttura pi\u00f9 alta dei Paesi Baschi) e la \"Torre Sevilla\" a Siviglia: si tratta un grattacielo di 180,5 metri e 37 piani iniziato nel 2007 e ultimato nel 2015, fiancheggiato da due edifici commerciali e con un parcheggio sotterraneo per oltre 3000 veicoli.\nA Milano C\u00e9sar Pelli ha realizzato il \"master plan\" del progetto Porta Nuova, in particolare di quello dell'area di Porta Garibaldi, che ha riqualificato il tessuto urbano del quartiere attraverso un grande parco e una piazza-podio. Nell'ambito di questo progetto, nel 2014, \u00e8 stata inaugurata la Torre Unicredit che, con i suoi 152 metri di altezza (231 con la guglia), \u00e8 il pi\u00f9 alto grattacielo in Italia.\n\u00c8 morto a 92 anni il 19 luglio 2019."}
{"id": "1407610", "revid": "344503", "url": "https://it.wikipedia.org/wiki?curid=1407610", "title": "Doug Liman", "text": "Biografia.\nFiglio di un facoltoso avvocato newyorkese, inizia a lavorare nel campo dei cortometraggi durante gli anni del college. Ha studiato alla Brown University e in seguito alla University of Southern California, dove nel 1993, inizia a lavorare al suo primo film. Infatti nel 1994 realizza la commedia \"Gettin in/Student Body\". Nel 1996 dirige \"Swingers\", su una sceneggiatura di Jon Favreau, che si riserva un ruolo da protagonista. Favreau e Liman coinvolgono nel progetto l'amico Vince Vaughn, facendo diventare il film un piccolo \"cult\". Su una sceneggiatura di John August nel 1999 dirige \"Go - Una notte da dimenticare\".\nNel 2002 dirige \"The Bourne Identity\", il primo capitolo della trilogia action dedicata all'agente Jason Bourne, personaggio dei romanzi di Robert Ludlum, nei successivi capitoli lascia la regia a Paul Greengrass, ma si riserva un ruolo come produttore.\nLiman lavora anche in campo televisivo, avendo prodotto buona parte degli episodi della serie tv \"The O.C.\", di cui ha diretto l'episodio pilota. Nel 2005 dirige la coppia Angelina Jolie e Brad Pitt nel film di successo \"Mr. &amp; Mrs. Smith\", in seguito dirige l'episodio pilota di una serie tv tratta dalla pellicola. Nel 2008 dirige \"Jumper - Senza confini\", storia di un ragazzo, interpretato da Hayden Christensen, che scopre di avere il dono di teletrasportarsi.\nPer il 2010 dirige Naomi Watts e Sean Penn in \"Fair Game - Caccia alla spia\", basato sulle memorie di Valerie Plame e presentato in concorso al Festival di Cannes 2010. Nel febbraio 2010 fu annunciato che Doug Liman avrebbe diretto un film ispirato alle vicende della rivolta di Attica, basandosi su una sceneggiatura di Geoffrey Fletcher. Nel 2014 dirige Tom Cruise in \"Edge of Tomorrow - Senza domani\", film fantascientifico che si rivela essere un grande successo di pubblico e di critica. Sempre con Tom Cruise dirige il film biografico \"Barry Seal - Una storia americana\"."}
{"id": "1407611", "revid": "151813", "url": "https://it.wikipedia.org/wiki?curid=1407611", "title": "Massaua (metropolitana di Torino)", "text": "Massaua \u00e8 una fermata della metropolitana di Torino, sita in corso Francia, all'incrocio con via De Sanctis, via Pietro Cossa, sotto l'area coperta da piazza Massaua.\nAll'interno della stazione, la vetrofania di Ugo Nespolo ricorda gli stabilimenti dolciari della Venchi-Unica, un tempo presenti in questa zona ed attualmente demoliti e sostituiti da abitazioni e servizi per la cittadinanza.\nInterscambi.\nLa stazione consente l'interscambio con la rete di superficie GTT."}
{"id": "1407612", "revid": "198277", "url": "https://it.wikipedia.org/wiki?curid=1407612", "title": "San Rufo (Italia)", "text": "San Rufo \u00e8 un comune italiano di abitanti della provincia di Salerno in Campania.\nStoria.\nDal 1811 al 1860 ha fatto parte del circondario di Polla, appartenente al Distretto di Sala del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Polla, appartenente al Circondario di Sala Consilina.\nIl comune di San Rufo si trova ad un'altitudine di 640 metri sul livello del mare e copre una superficie di . \u00c8 posizionato fra due monti: Spina dell'Ausino e Cucuzzo delle Puglie. Tra essi si apre il passo della Sentinella, che da sempre mette in comunicazione il Vallo di Diano con la Valle del Calore Salernitano.\nCome altri piccoli paesi di questa zona, il territorio vede la prevalenza di vegetazione arborea.\nLe notizie sulle origini San Rufo non sono certe e, buona parte degli storici, le fa risalire al XIII secolo ad opera di Gubello Pellegrino che lo edific\u00f2 in onore di S. Rufo, III vescovo di Capua. \nIl paese fu casale di Diano, e divenne feudo dei Pellegrino fino al '600, per poi passare alle famiglie Rinaldo e Laviano.\nIl territorio di San Rufo \u00e8 molto interessante dal punto di vista archeologico. Purtroppo si \u00e8 salvato poco del patrimonio artistico della citt\u00e0, ma dell'antica struttura rimangono alcuni interessanti edifici del 600 e 700 con portali in pietra, e si possono ammirare i ruderi dell'antico castello.\nAmministrazione.\nAltre informazioni amministrative.\nIl comune fa parte della Comunit\u00e0 montana Vallo di Diano e dell'Unione dei comuni Sant'Arsenio, San Rufo e San Pietro al Tanagro.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nAveva sede nel comune la societ\u00e0 di calcio del , sciolta nel 1990."}
{"id": "1407616", "revid": "767487", "url": "https://it.wikipedia.org/wiki?curid=1407616", "title": "Cefalotorace", "text": "Il cefalotorace (chiamato pros\u00f2ma nei chelicerati) \u00e8 una struttura tipica degli aracnidi (phylum artropodi) e dei malacostraci. Questi animali sono tipicamente a metameria eteronoma, in cui i metameri sono fusi assieme a formare appunto il cefalotorace (capo + torace); la parte restante del corpo \u00e8 costituita dall'addome che negli aracnidi assume la denominazione di opistosoma.\nIl cefalotorace \u00e8 costituito dall'acron, parte terminale, e da sette segmenti con esso fusi insieme. Porta di norma sei paia di appendici, solo il primo segmento ne \u00e8 privo, in quanto scomparse col tempo. Il primo paio di appendici \u00e8 detto cheliceri, prensili e poste sul secondo segmento del cefalotorace, il secondo paio sono i pedipalpi, con funzioni soprattutto sensoriali; queste paia sono sviluppate soprattutto nei ragni. Le altre appendici legate al cefalotorace vengono dette \"zampe ambulatorie\" e sono adibite alla deambulazione .\nCon il termine di \"prosoma\" si indica, come esatto sinonimo, la testa degli Insetti; per questi animali non \u00e8 invece possibile usare indifferentemente i termini di \"mesosoma\" per indicare il torace e di \"opistosoma\" per indicare l'addome.\nIl cefalotorace nei Chelicerati.\nNei Chelicerata, il cefalotorace non \u00e8 originario dalla fusione di testa e torace, essendo mancante una tagmosi post-cefalica (quindi non vi \u00e8 torace) nei pi\u00f9 vicini antenati evolutivi. Per maggior correttezza si pu\u00f2 dire dunque che il prosoma dei Chelicerati \u00e8 formato dalla fusione del segmento della testa con il segmento del tronco posto anteriormente.\nIl termine di addome \u00e8 pi\u00f9 generale, dato che indica strutture anatomiche non correlate nella maggior parte dei gruppo tassonomici, da cui l'uso raccomandato della terminologia adeguata di prosoma ed opistosoma.\nGli scleriti dorsali del cefalotorace sono tipicamente fusi in una struttura detta carapace, mentre quelli ventrali sono molto pi\u00f9 ridotti e solitamente coperti dalla base prossimale dei pedipalpi.\nIl cefalotorace nei Crostacei.\nNei Crostacei, il cefalotorace \u00e8 derivato dalla fusione della testa (\"cephalon\") e del tronco (\"thorax\"), comprendendo pertanto tutte le parti dell'apparato buccale, le antenne e le appendici toraciche (come ad esempio le zampe delle aragoste)."}
{"id": "1407620", "revid": "767487", "url": "https://it.wikipedia.org/wiki?curid=1407620", "title": "Fausto Ferraiuolo", "text": "Ha iniziato lo studio del pianoforte all'et\u00e0 di otto anni e si \u00e8 successivamente dedicato al jazz, studiando alla S.M.I.T.S. (Scuola Musicale di Improvvisazione e Tecnica Strumentale) di Napoli, con Franco D'Andrea ai seminari di \"Siena Jazz\" e al C.P.M. (Centro Professione Musica) di Milano e con Mike Melillo alla \"Jazz University\" di Terni.\nDal 1989 il \"Fausto Ferraiuolo Trio\" (piano, contrabbasso e batteria) inizia un'intensa attivit\u00e0 concertistica che lo ha porter\u00e0 ad esibirsi in tutta Italia.\nHa collaborato con artisti quali: Tony Scott, Paolo Fresu, Maurizio Giammarco, Massimo Urbani, Pietro Condorelli, Attilio Zanchi, Daniele Sepe, Piero Leveratto, Alfred Kramer, Maurizio Bucca, Pietro Iodice.\n\u00c8 autore della colonna sonora del cortometraggio \"L'avventura di una bagnante\" (di I. Calvino) diretto da Francesca Sica e prodotto da RAI 3, del documentario \"L'erba proibita\" (ed. il manifesto) ed altri.\nHa eseguito sonorizzazioni dal vivo di film muti: The Strong Man di Frank Capra, Vieni, dolce morte (dell'ego) di Paolo Brunatto etc.\nDal 1998 \u00e8 compositore e musicista in scena di diversi spettacoli teatrali della \"Compagnia Pippo Delbono\" (Premio UBU/Premio della critica 1997): \"Guerra\", \"Esodo\", \"Il silenzio\", \"Gente di Plastica\" che lo porteranno in tourn\u00e9e in Israele, Palestina, Russia, Argentina, Francia, Polonia etc.\nPartecipa come compositore al film-documentario della stessa compagnia, \"Guerra\", realizzato in Palestina nel 2002/03 e presentato nel giugno scorso al Centre Georges Pompidou (Parigi).\nDal 1991 al 1995 ha insegnato pianoforte e musica d'insieme all'A.N.D.J. (Associazione Napoletana Diffusione Jazz).\nNel 1998 \u00e8 stato scelto da una giuria internazionale (Steve Lacy, Chuck Israel, Gordon Beck ed altri) a partecipare al \"2\u00b0 Concours Internationaux de piano jazz \"Martial Solal\"\" presso il Conservatorio di Parigi.\nDal 2006 insegna piano jazz al conservatorio di Genova\nDiscografia.\nIl suo trio ha partecipato all'incisione dei Cd \"Siena Jazz 1989\", prod. \"A.J.S.\" (Associazione Jazzistica Senese), con Paolo Fresu, \"Spiritus Mundi\", ed. Polo sud, con Daniele Sepe e \"La mia Musica\", ed. Musical Team di Pietro Vitale.\nNel 1997, la casa discografica DDQ (Dischi della Quercia IREC S.p.A. Milano) pubblica il primo Cd del Fausto Ferraiuolo Trio, \"The secret of the Moon\", che ha avuto una calda accoglienza dalla critica e un notevole successo di vendite in Giappone, Francia, etc.\nNel 1998 la stessa etichetta produce \"Guajon\" (distr. I.R.D.), una rilettura di classici napoletani come \"O sole mio\", \"Anema e core\", \"Tammurriata nera\", \"J te voglio bene assaje\" e altri brani originali.\nNel 2003 ha registrato con il suo trio l'ultimo lavoro di composizioni originali: \"Blue and Green\". \u00c8 stato nominato tra i primi dieci nuovi talenti dal referendum \"Top Jazz\" indetto da \"musica jazz 2006\". \u00c8 il fondatore dell'associazione Contemporart con sede a Genova per lo sviluppo delle arti che incontrano la musica."}
{"id": "1407621", "revid": "49980", "url": "https://it.wikipedia.org/wiki?curid=1407621", "title": "Bidonvia", "text": ""}
{"id": "1407630", "revid": "287204", "url": "https://it.wikipedia.org/wiki?curid=1407630", "title": "Vlasinesti", "text": ""}
{"id": "1407634", "revid": "599013", "url": "https://it.wikipedia.org/wiki?curid=1407634", "title": "Vorniceni", "text": "Il toponimo Vorniceni pu\u00f2 riferirsi a diverse localit\u00e0:"}
{"id": "1407640", "revid": "45927", "url": "https://it.wikipedia.org/wiki?curid=1407640", "title": "Millesettecentoventinove", "text": ""}
{"id": "1407641", "revid": "767487", "url": "https://it.wikipedia.org/wiki?curid=1407641", "title": "Vorniceni (Boto\u0219ani)", "text": "Vorniceni \u00e8 un comune della Romania di 4.500 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Davidoaia, Dealu Crucii, Vorniceni."}
{"id": "1407642", "revid": "466539", "url": "https://it.wikipedia.org/wiki?curid=1407642", "title": "Palatinato", "text": ""}
{"id": "1407644", "revid": "125322807", "url": "https://it.wikipedia.org/wiki?curid=1407644", "title": "Marion Lorne", "text": "Biografia.\nFiglia di immigrati scozzesi, dopo il diploma alla American Academy of Dramatic Arts di New York, dal 1905 cominci\u00f2 a frequentare i palcoscenici di Broadway. Dopo un lungo apprendistato, giunse al cinema nel 1951, quando Alfred Hitchcock la volle nel ruolo della signora Anthony ne \"L'altro uomo\".\nLa Lorne lavor\u00f2 a Hollywood in altre due successive occasioni, recitando nel musical \"La ragazza di Las Vegas\" (1955) e ne \"Il laureato\" (1967), di Mike Nichols.\nFu la \"zia Clara\" nella serie tv \"Vita da strega\" (1964-1972), ideata da Sol Saks e in parte diretta da William Asher, marito della protagonista Elizabeth Montgomery. Il personaggio interpretato dalla Lorne \u00e8 quello di un'anziana strega pasticciona e stravagante che, con i suoi errori, arreca non pochi problemi alla nipote Samantha. Per questo ruolo vinse due premi Emmy.\nFu moglie dello sceneggiatore Walter C. Hackett, dal 1901 al 1944, anno della morte dello scrittore.\nAncora in attivit\u00e0, mor\u00ec nel 1968, all'et\u00e0 di 84 anni, per un infarto. Lo stesso anno le fu assegnato un premio Emmy postumo, che venne ritirato da Elizabeth Montgomery."}
{"id": "1407647", "revid": "1480390", "url": "https://it.wikipedia.org/wiki?curid=1407647", "title": "Capo Fr\u00e9hel", "text": "Situato a 8,5\u00a0km dal centro di Fr\u00e9hel, comune francese del dipartimento bretone delle C\u00f4tes-d'Armor, e a 4\u00a0km dal centro di Pl\u00e9venon, capo Fr\u00e9hel \u00e8 una riserva ornitologica tra le pi\u00f9 ricche della Bretagna. La falesia domina il mare da un'altezza di circa 70 metri; la torre del capo costituisce una passeggiata tra le brughiere.\nIl vecchio faro (o \"torre Vauban\"), in granito, fu costruito sotto Luigi XIV nel 1650. Il faro attuale, risalente al 1950, domina il mare da un'altezza di 103 metri. Durante le giornate limpide, \u00e8 possibile scorgere le Isole del Canale."}
{"id": "1407648", "revid": "1543377", "url": "https://it.wikipedia.org/wiki?curid=1407648", "title": "Edmund Dulac", "text": "\u00c8 stato fra i pi\u00f9 importanti artisti del cosiddetto \"Periodo d'oro dell'illustrazione\" (a cavallo fra la fine del XIX ed il primo quarto del XX secolo), lavorando per moltissimi libri e lasciando un'impronta molto influente nel campo della grafica editoriale.\nGiovinezza e carriera.\nNato a Tolosa, in Francia, inizi\u00f2 la sua carriera studiando legge all'Universit\u00e0 di Tolosa, seguendo contemporaneamente alcuni corsi alla Accademia di Belle Arti; essendosi stancato di studiare codici, si dedic\u00f2 interamente all'arte, vincendo inoltre diversi premi all'Accademia. Dopo aver frequentato per un breve periodo l'Acad\u00e9mie Julian a Parigi, si trasfer\u00ec a Londra nel 1904.\nA Londra, il ventiduenne francese fu aiutato da J.M. Dent e gli fu affidato l'incarico di illustrare l'intera opera delle Sorelle Bront\u00eb. Inizi\u00f2 quindi una collaborazione con la Leicester Gallery e Hodder &amp; Stoughton; la Leicester Gallery avrebbe commissionato a Dulac i quadri per vendere poi i diritti a Hodder &amp; Stoughton, che avrebbe pubblicato i libri (un libro ogni anno per diversi anni) mentre la galleria avrebbe venduto i quadri. I libri stampati includono \"Stories from the Arabian Nights\" (1907), un'edizione de \"La Tempesta\" di Shakespeare (1908), \"The Rubaiyat of Omar Khayyam\" (1909), \"The Sleeping Beauty and Other Fairy Tales\" (1910), \"Stories from Hans Christian Andersen\" (1911), \"The Bells and Other Poems by Edgar Allan Poe\" (1912) and \"Princess Badoura\" (1913). Durante la Prima guerra mondiale contribu\u00ec a libri di rilievo come\n\"King Albert's Book\", \"Princess Mary's Gift Book\", e, insolitamente, il suo \"Edmund Dulac's Picture Book for the French Red Cross\" (1915).\nPeriodo successivo.\nDopo la guerra, l'elegante edizione illustrata del suo libro divenne una rarit\u00e0 e la sua carriera in questo campo giunse a conclusione. I suoi ultimi libri di questo genere furono \"Edmund Dulac's Fairy Book\" (1916), the \"Tanglewood Tales\" (1918) e lo squisito \"The Kingdom of the Pearl\" (1920). Tuttavia la sua carriera prosegu\u00ec in altri ambiti, come caricature per quotidiani (soprattutto per \"The Outlook\"), ritratti, costumi per teatro e sceneggiature, ex libris, scatole di cioccolato, medaglie, e varie grafiche (soprattutto per The Mercury Theatre). Disegn\u00f2 francobolli per la Gran Bretagna. Disegn\u00f2 francobolli (serie Marianne de Londres) e banconote per la Francia libera durante la Seconda guerra mondiale. Produsse inoltre illustrazioni per \"The American Weekly\", un supplemento domenicale del quotidiano Hearst stampato negli USA. Continu\u00f2 a produrre libri per il resto della sua vita, molto pi\u00f9 di ogni suo contemporaneo, sebbene furono meno frequenti e meno elaborati rispetto all'Et\u00e0 d'Oro."}
{"id": "1407656", "revid": "767487", "url": "https://it.wikipedia.org/wiki?curid=1407656", "title": "Chinatown (Thin Lizzy)", "text": "Chinatown \u00e8 il decimo album in studio della band hard rock Thin Lizzy, pubblicato il 10 ottobre 1980.\nFormazione.\nThin Lizzy\nMusicisti esterni"}
{"id": "1407660", "revid": "152594", "url": "https://it.wikipedia.org/wiki?curid=1407660", "title": "Intesa-Sanpaolo", "text": ""}
{"id": "1407661", "revid": "45927", "url": "https://it.wikipedia.org/wiki?curid=1407661", "title": "Leonhard Euler", "text": ""}
{"id": "1407664", "revid": "200154", "url": "https://it.wikipedia.org/wiki?curid=1407664", "title": "Petervaradino", "text": ""}
{"id": "1407673", "revid": "62748", "url": "https://it.wikipedia.org/wiki?curid=1407673", "title": "Gole del Gardon", "text": "In Francia, le Gole del Gardon (\"Gorges du Gardon\" in francese) sono un canyon creato dal torrente Gard o Gardon, affluente del Rodano che sgorga nelle C\u00e9vennes.\nPer preservarne l'ambiente, sono state inserite nel grande progetto del Grand site national di Francia.."}
{"id": "1407682", "revid": "1728", "url": "https://it.wikipedia.org/wiki?curid=1407682", "title": "Ferdinando Zannetti", "text": "\u00c8 soprattutto famoso per aver curato la gamba di Giuseppe Garibaldi.\nBiografia.\nNato il 31 marzo 1801 a Monte San Savino, un centro agricolo e artigianale nella Val di Chiana, in provincia di Arezzo, da Francesco, Commissario regio lorenese proveniente da Galeata in Romagna e da Anna Cerboni, rimase presto orfano di padre e la famiglia dovette trasferirsi a Firenze in Borgo San Niccol\u00f2. Qui frequent\u00f2 le Suole Pie dei padri Scolopi e il 28 aprile 1826 si immatricol\u00f2 in chirurgia. \nIl 6 giugno 1828 si laure\u00f2 in medicina all'Universit\u00e0 di Pisa e il 16 maggio 1829 il Collegio medico gli conferiva la matricola per il libero esercizio della professione medica. Dopo essersi trasferito a Firenze per esercitare la professione, si fece notare dall'\u00e9lite scientifica fiorentina come medico e chirurgo di talento, tanto che gli fu assegnata la cattedra di Clinica Chirurgica nella Scuola di Perfezionamento di Firenze e quella di Anatomia presso l'Ospedale di S. Maria Nuova di Firenze.\nIl 21 aprile ottenne la nomina di chirurgo fiscale e il 12 maggio 1830 l'incarico di professore di anatomia umana. Il 15 maggio 1831 fu incaricato dell'insegnamento di anatomia pittorica all'Accademia di belle arti di Firenze e dal 27 dicembre direttore degli stabilimenti anatomici. Tra coloro che risultano suoi allievi all'Accademia nel 1831, l'artista fiorentino Giuseppe Moricci 13 marzo 1844 gli dedic\u00f2 un disegno a matita su carta, \"Testa di cadavere\", attualmente conservato presso la Biblioteca Biomedica dell'Universit\u00e0 degli studi di Firenze.\nIl 15 gennaio 1846 veniva incaricato della supplenza di anatomia e dell'insegnamento di anatomia patologica.\nMedico e patriota del Risorgimento.\nIn quegli anni cresceva anche l'impegno attivo di Ferdinando Zannetti nella vita politica del Paese, come dimostra la sua pubblicazione del 1848 \"Necessit\u00e0 di una riforma della Guardia Civica e alcune idee fondamentali per effettuarla\". \nAllo scoppiare della prima guerra di indipendenza il 21 marzo 1848 part\u00ec come volontario con i Camerati della Quarta Compagnia del Primo Battaglione della Civica fiorentina e venne nominato dal Generale Enrico De Laugier chirurgo maggiore del reggimento dell'Armata toscana in Lombardia che il 29 maggio 1848 prese parte alle battaglia di Curtatone e Montanara. Il \"Rendiconto generale del Servizio Sanitario\", dedicato \"Ai giovani alunni dell'Arcispedale di Santa Maria Nuova\", fu da lui pubblicato solo nel 1850, ma la battaglia gli valse la medaglia d'oro al valor militare per la puntuale ed efficace organizzazione degli ospedali da campo. L'idea, disattesa dal governo, era quella di fornire un piano funzionale per l'organizzazione dei soccorsi sul campo di battaglia.\nRientrato nel Granducato nell'agosto 1848, fu accolto dai democratici e dai circoli popolari; fu ritratto mentre curava un soldato ferito sul campo di battaglia in un dipinto di Giuseppe Moricci, conservato presso la sede della Fondazione Spadolini-Nuova Antologia.\nConvinto sostenitore della causa unitaria, nel 1849 appoggi\u00f2 apertamente la Repubblica Toscana che lo incaric\u00f2 di istituire un esercito repubblicano, la Guardia Nazionale o milizia civica come veniva chiamata allora, di cui poi divenne generale il 13 febbraio 1849.\nPartecip\u00f2, con Ubaldino Peruzzi, Guglielmo Digny, Luigi Casamorata, Vincenzio Manteri e Goffredo Angelotti, a un consiglio per creare un nuovo regolamento per rifondare la milizia dello Stato di Toscana.\nDa alto funzionario della Repubblica Toscana cerc\u00f2 di mediare tra le diverse fazioni della turbolenta neonata repubblica, soprattutto in merito alla rivolta di Livorno e al destino di Guerrazzi.\nPoco prima della caduta della repubblica, quando gi\u00e0 si negoziava il ritorno del Granduca, Zannetti il 19 aprile 1849 si dimise dalla carica di generale della Guardia Nazionale, il 27 luglio rifiut\u00f2 la decorazione dell'Ordine di San Giuseppe, benemerenza granducale offerta anche agli ufficiali austriaci contro cui aveva combattuto in passato, cos\u00ec che il 30 luglio fu destituito con decreto governativo da tutti i suoi incarichi. Con la restaurazione dei Lorena venne epurato per tradimento e gli fu tolta la cattedra universitaria per i suoi ideali repubblicani. Partecip\u00f2 a riunioni clandestine di patrioti organizzate dal marchese Ferdinando Bartolommei nel suo palazzo in via Lambertesca a Firenze e fu interrogato come testimone dalla Prefettura del Compartimento di Firenze. Insieme ad altri patrioti, si impegn\u00f2 nel sostegno dell'indirizzo repubblicano di Giuseppe Mazzini, riunendosi in una Lega che rientrava in un movimento rivoluzionario pi\u00f9 ampio. Il 23 aprile 1859 partecip\u00f2 all'incontro del Comitato rivoluzionario presso l'abitazione del barone Bettino Ricasoli con Giuseppe Dolfi, da cui poi scatur\u00ec la rivoluzione che port\u00f2 alla caduta della dinastia lorenese asburgica in Toscana. Nel nuovo governo toscano, il barone Bettino Ricasoli sostitu\u00ec Ubaldino Peruzzi e Ferdinando Bartolommei fu eletto sindaco di Firenze; Zannetti fu nominato deputato, vicepresidente dell'assemblea toscana e consigliere comunale di Firenze. \nAnche se aveva continuato con successo a esercitare privatamente la professione medica, solo dopo la fine del granducato venne reintegrato all'insegnamento universitario ed eletto alla Consulta toscana. Dal dicembre 1859 riprese l'insegnamento nell'appena nato Istituto di Studi Pratici e di Perfezionamento, che aveva incorporato la Scuola Medico-chirurgica di Santa Maria Nuova, ricoprendo la cattedra di Clinica chirurgica fino al 1970.\nConvinto sostenitore della guerra all'Austria, si arruol\u00f2 come medico chirurgo in Capo all'Armata toscana, in risposta all'appello di Giuseppe Garibaldi nella seconda guerra d'indipendenza. Dopo l'armistizio di Villafranca e le nuove elezioni, Zannetti nel 1860 fu , assunse la Direzione del Consiglio Superiore di Sanit\u00e0 Militare e fu membro della Direzione provvisoria della Guerra in Toscana. Anche durante l'impresa dei Mille offr\u00ec il suo contributo e continu\u00f2 a partecipare attivamente agli incontri del Comitato d'azione diretto da Giuseppe Dolfi. Fece parte della commissione per lo Statuto della Fratellanza artigiana italiana.\nIn veste di celebre chirurgo, di stimato accademico e soprattutto di comprovato liberale, fu chiamato a Pisa, ad estrarre la pallottola incastrata nel piede destro del generale Garibaldi ferito in Aspromonte il 29 agosto 1862, evitandogli cos\u00ec l'amputazione. Garibaldi prigioniero e ferito, era stato ricoverato presso l'albergo delle Tre Donzelle a Pisa a seguito di amnistia. Dopo mesi di consultazioni tra luminari e specialisti stranieri, di cui si \u00e8 conservata una ricca documentazione, il 23 novembre 1862 alle ore 10 Zannetti esegu\u00ec l'intervento assistito da altri medici. Ricevette una medaglia dai patrioti del Per\u00f9, conservata presso la Fondazione Spadolini-Nuova Antologia.\nIl 27 luglio 1862 era stato iniziato in Massoneria nella Loggia \"La Concordia\" di Firenze e il 4 luglio 1870 divenne Maestro massone.\nAlla sua scomparsa, la citt\u00e0 di Firenze gli intitol\u00f2 una via e pose una lapide commemorativa sulla porta della sua residenza fiorentina che recita: \"Qui abit\u00f2 ed ottuagenario mor\u00ec il III di' di marzo del MDCCCLXXXI Ferdinando Zannetti, medico chirurgo, senatore del regno e, fra i veterani delle patrie battaglie, presidente. Degno di passare ai posteri per la scienza onorata sulla cattedra esercitata nel popolo con carit\u00e0 e per l'amore all'Italia serbato in ogni tempo eguale, vivo e incorrotto\".\nArchivio personale.\nL'archivio di Ferdinando Zanetti \u00e8 articolato in tre sezioni conservate rispettivamente in tre luoghi diversi. \nIl primo fondo (1801 - 1886) comprende: Perizie, Materiale didattico e corrispondenza relativa all'attivit\u00e0 medico chirurgica, Studi preparatori a pubblicazioni, Corrispondenza e scritti riguardanti l'attivit\u00e0 municipale e militare. Si pu\u00f2 supporre che le carte siano state donate a S. Maria Nuova insieme alla biblioteca dagli eredi di Ferdinando poco dopo la sua morte, avvenuta a Firenze il 3 marzo 1881, e che poi siano giunte negli attuali locali della biblioteca di Careggi in seguito al trasferimento del materiale librario appunto da S. Maria Nuova nel 1937. Attualmente \u00e8 conservato presso la Biblioteca biomedica dell'Universit\u00e0 degli studi di Firenze. Fa parte del fondo anche la ricca \"libreria\" di pi\u00f9 di millecinquecento volumi a stampa, in gran parte trattati di medicina dell'Ottocento, ma anche delle cinquecentina e dei pregiati atlanti anatomici. \nUn secondo fondo (secoli XIX-XX) denominato \"Carte Rubieri-Zannetti\", consta di due parti distinte che pervennero ai fratelli Zannetti nel 1879 per eredit\u00e0 dello zio materno Ermolao Rubieri e nel 1881 per eredit\u00e0 dello zio paterno Ferdinando Zannetti. Successivamente le carte furono ereditate da Maria Solari, ultima discendente delle stinte famiglie Rubieri e Zannetti, che nel 1961 le cedette all'Amministrazione provinciale di Firenze che le acquis\u00ec per la propria biblioteca storica. \nUn terzo fondo (1850 - prima met\u00e0 sec. XXI) \u00e8 stato donato dalla famiglia Zannetti alla Fondazione Spadolini Nuova Antologia dove \u00e8 conservato. Dei documenti del fondo fanno parte anche documenti e cimeli raccolti da Giovanni Spadolini nel corso della sua carriera di studioso e collezionista relativi a Giuseppe Garibaldi.\nOpere maggiori.\nRendiconto Generale del servizio sanitario dell'armata toscana spedita in Lombardia per la guerra dell'indipendenza compilato dal Prof. Ferdinando Zannetti Chirurgo in capo della detta armata. Firenze. Tipografia Italiana 1850"}
{"id": "1407683", "revid": "767487", "url": "https://it.wikipedia.org/wiki?curid=1407683", "title": "Casato di Sverker", "text": "Il Casato di Sverker fu un casato reale svedese dell'\u00d6sterg\u00f6tland.\nDopo l'estinzione del Casato di Stenkil e l'ascensione di Sverker I di Svezia nel 1130, in Svezia cominci\u00f2 una guerra civile. All'inizio c'erano diversi pretendenti su cui Sverker I emerse come vincitore; pi\u00f9 tardi, la guerra si trasform\u00f2 in una lotta per il potere tra i due casati di Sverker e di Erik. Questi due casati si alternarono al trono per diverse generazioni, finch\u00e9 intorno al 1220 il Casato di Erik prevalse e gli Sverker si estinsero.\nCome in tutte le lotte di successione medievali, il risultato finale fu un re discendente da entrambi i casati. Nel 1250 Valdemaro dei Folkung ascese al trono; egli aveva ereditato il sangue degli Erik da sua madre (che era sorella dell'ultimo re di quel casato, Erik XI di Svezia) e un po' del sangue degli Sverker dalla madre di suo padre Birger Jarl (che era figlia di un figlio cadetto di Sverker I)."}
{"id": "1407685", "revid": "767487", "url": "https://it.wikipedia.org/wiki?curid=1407685", "title": "Bat\u0103r", "text": "Bat\u0103r (in ungherese \"Feketeb\u00e1tor\") \u00e8 un comune della Romania di 5.173 abitanti, ubicato nel distretto di Bihor, nella regione storica della Transilvania\nIl comune \u00e8 formato dall'unione di 4 villaggi: Arp\u0103\u0219el, Bat\u0103r, Talpo\u0219, T\u0103ut.\nGeografia fisica.\nIl comune si estende lungo la riva sinistra del fiume Cri\u1e63ul Negru che segna il confine tra Romania e Ungheria\nEconomia.\nPrevalentemente agricola. Coltivazioni intensive di cereali occupano la maggior parte della popolazione. Da rilevare la presenza di operai che lavorano nelle industrie tessili e panificatrici nella vicina Salonta"}
{"id": "1407686", "revid": "1123126", "url": "https://it.wikipedia.org/wiki?curid=1407686", "title": "Lezionario", "text": "Il lezionario \u00e8 l'elencazione sistematica dei brani delle Sacre Scritture (e quindi il libro che li contiene) da leggersi nelle celebrazioni liturgiche durante l'anno o in particolari occasioni, stabiliti ufficialmente o consigliati.\nLa scelta di questi brani \u00e8 operata secondo particolari criteri che permettono sia la lettura dell'intera Bibbia (o di gran parte d'essa) nell'arco di uno o, pi\u00f9 comunemente, di tre anni, sia in coordinamento con i temi del calendario liturgico oppure, storicamente, con la memoria di santi canonizzati, specifici avvenimenti storici o ritmi dell'anno agricolo. Fra le accezioni del termine \"lezione\" [dal latino \"lectio\", lettura, ci\u00f2 che si legge], troviamo, nella terminologia dell'ebraismo e della chiesa cristiana, \"brano tratto dalle Sacre Scritture che si legge o si canta durante il culto\".\nOrigini storiche.\nNell'antichit\u00e0 sono stati gli Ebrei a creare per la prima volta un programma di letture bibliche assegnate per il culto nella sinagoga. Selezioni erano tratte dalla Torah e dalla Haftarah. Com'\u00e8 riportato in Luca 4:16-21, probabilmente Ges\u00f9 stesso aveva letto da questi testi preassegnati quando legge Isaia 61:1,2, inaugurando cos\u00ec il Suo ministero pubblico. I primi cristiani adottano l'usanza ebraica di leggere durante il culto estratti dall'Antico Testamento il sabato. Presto a questo aggiungono letture dagli scritti degli apostoli e degli evangelisti.\nI lezionari sia ebrei che cristiani si sviluppano poi durante i secoli, consolidandosi nel quarto secolo. Nella storia dell'Occidente, Gregorio Magno (504-604), la chiesa in Gallia, ed Alcuino di York (c. 735-804), consigliere di Carlo Magno, si considerano all'origine dello sviluppo che, nella Chiesa cattolica romana, vede una lettura dall'Antico Testamento, una dalle lettere apostoliche ed una dai Vangeli. quest'ultima \u00e8 considerata la principale. A queste si aggiunge uno dei Salmi.\nNormalmente un lezionario attraversa le Sacre Scritture secondo un modello logico e pu\u00f2 includere anche testi di altri autori non ispirati, quando sono appropriati per l'occasione.\nLa Riforma protestante riceve l'eredit\u00e0 del Lezionario non senza spirito critico. I riformatori radicali lo respingono. Zwingli preferisce la \"lectio continua\", Calvino una sola lettura biblica. Lutero critica la scelta tradizionale dei testi delle epistole come troppo moralistica.\nLa Confessione augustana considera il Lezionario \"tradizioni umane\" e quindi, come tale \u00e8 soggetto a critica, adattamento oppure rifiuto. Lutero ammonisce la chiesa sul pericolo di tradizioni inflessibili per il culto che possono trasformarsi in \"leggi dittatoriali che si oppongono alla libert\u00e0 della fede\".\nNon tutte le chiese cristiane oggi usano lo stesso lezionario e sono stati quindi molti i vari lezionari usati in diverse parti del mondo cristiano. Fino al Concilio Vaticano II, la maggior parte dei cristiani in Occidente (Cattolici romani, Vecchio cattolici, Anglicani, Luterani, e quelli Metodisti, che usavano il lezionario preparato da John Wesley) usavano un lezionario che si ripeteva su base annuale. Questo lezionario annuale forniva le letture per il culto domenicale e, nelle chiese che onorano i santi canonizzati, letture appropriate per celebrarli. La Chiesa ortodossa orientale e molte chiese orientali continuano ad usare un lezionario annuale.\nL'uso corrente in Occidente.\nIl Lezionario romano e il Lezionario comune riveduto.\nDopo il Concilio Vaticano II, nel 1969, la Chiesa cattolica romana adotta un nuovo lezionario chiamato \"Ordo Lectionum Missae, \"che viene pure accolto, con alcune modifiche da molte chiese protestanti nel \"Lezionario comune riveduto\".\nIl \"Lezionario comune riveduto\" (Common Revised Lectionary, RCL) \u00e8 una raccolta di testi per il culto domenicale elaborata nel 1983 negli Stati Uniti da un comitato ecumenico (la \"Consultation on Common Texts\" di cui fanno parte cattolici e protestanti) e adottata ufficialmente dalle principali denominazioni protestanti nei paesi di lingua inglese. Questo lezionario segue fondamentalmente l'impianto del nuovo lezionario cattolico (omettendo per\u00f2 i libri deuterocanonici dell'Antico Testamento), ma rispetto ad esso sviluppa ulteriormente (particolarmente per quanto riguarda l'Antico Testamento) il principio della \"lettura semi-continua\" della Bibbia, articolata su un ciclo di tre anni. Seguendo l'uso della Chiesa antica, il lezionario propone per ogni domenica una lettura dell'Antico Testamento, seguita da un Salmo (in genere letto in modo responsoriale), una lettura dalle epistole e una dai Vangeli. Ciascuno dei testi pu\u00f2 essere utilizzato per la predicazione.\nIl Lezionario Comune Riveduto armonizza le maggiori varianti del lezionario su tre anni, facendo in modo che ogni settimana i fedeli in tutto il mondo ascoltino e riflettano sugli stessi testi.\nIl lezionario comporta, per coloro che lo adottano, diversi vantaggi:\nIl ciclo di tre anni.\nIl lezionario (sia quello romano che la versione RCL) \u00e8 organizzato secondo un ciclo di letture bibliche su tre anni. Il ciclo di lettura \u00e8 identificato dalle lettere A, B, e C. L'anno A inizia con l'Avvento ed il Natale presso la fine di quegli anni il cui numero \u00e8 divisibile per 3 (es. 2022, 2025, 2028). L'anno B segue a quello A e quello C al B.\nDal vangelo secondo Giovanni \u00e8 presa la lettura di Pasqua e di altri periodi liturgici di Avvento, Natale e Quaresima, l\u00e0 dove \u00e8 appropriato.\nLezionario feriale.\nVi \u00e8 pure un lezionario per il culto quotidiano (feriale) a ciclo biennale (anni dispari \"I\" e anni pari \"II\") diviso in tre tomi: Tempi Forti - Tempo Ordinario anno pari - Tempo Ordinario anno dispari secondo il seguente ordine:\nQueste letture sono generalmente pi\u00f9 brevi di quelle della domenica.\nIn alcune chiese il Lezionario \u00e8 portato solennemente all'altare con una processione da un lettore. Nella Chiesa cattolica romana \u00e8 proibito fare questa processione con il Lezionario, ma \u00e8 permesso con un libro contenente i Vangeli, che viene portato da un diacono o da un lettore istituito.\nIl Lezionario non va confuso con il Messale o Sacramentario, in quanto il Lezionario contiene solo le letture bibliche, mentre il Messale contiene anche le preghiere e formule.\nI lezionari orientali.\nNelle chiese cattoliche orientali, nella chiesa cristiana ortodossa, nelle chiese ortodosse orientali e nelle chiese della tradizione della Chiesa d'Oriente si tende a conservare nella loro liturgia l'uso del Lezionario annuale.\nChiese diverse seguono calendari liturgici differenti (per certi versi). La maggior parte dei Lezionari orientali forniscono, per la lettura quotidiana, una dalle epistole ed una dai vangeli.\nIl Lezionario bizantino.\nLe chiese (Ortodossa orientale e Cattolica bizantina) che seguono il Rito bizantino, forniscono per la maggior parte dei giorni dell'anno una lettura dalle epistole ed una dai vangeli da leggersi con la Liturgia divina. Per\u00f2, durante la Grande Quaresima, non vi sono liturgie nei giorni da luned\u00ec a venerd\u00ec. Come nota storica, sono i lezionari greci ad essere diventati la fonte primaria del tipo di testo bizantino usato dagli studiosi della critica testuale della Bibbia.\nLe letture dai Vangeli si trovano in un Evangelo \"(Evang\u00e9lion)\" e in un Epistolario \"(Apost\u00f2l)\". Nella pratica ellenica, le letture sono in forma di pericopi (selezione dalle Scritture che contengono solo una porzione di fatto cantata durante il culto) e di solito sistemata nell'ordine in cui compaiono nell'anno ecclesiastico, a partire dalla Domenica di Pasqua e che continua attraverso l'intero anno, concludendo con la Settimana Santa. Segue una sezione di letture per la commemorazione dei santi canonizzati e letture specialmente adatte ad occasioni particolari (battesimi, funerali, ecc.). Nella pratica slava, i libri della Bibbia sono riprodotti nella loro interezza e sistemati nell'ordine canonico in cui appaiono bella Bibbia.\nIl ciclo annuale \u00e8 composto da quattro serie:\nL'interruzione della lettura del vangelo di Matteo dopo l'Elevazione della Santa Croce \u00e8 conosciuta come \"il Salto lucano\". Questo \"salto\" avviene solo nelle letture dei vangeli (non c'\u00e8 nulla di corrispondente nelle epistole). Da questo punto in avanti le letture dalle epistole e dai vangeli non corrispondono, essendo la lettura delle epistole determinata dal ciclo pasquale mobile, mentre i vangeli sono influenzati dal ciclo fisso. Il \"salto lucano\" \u00e8 collegato alla vicinanza cronologica alla Elevazione della Croce, fino alla Concezione del Precursore (Giovanni Battista), celebrata il 23 di settembre. Nell'antichit\u00e0 questa festa segnava l'inizio dell'anno ecclesiastico. \u00c8 cos\u00ec che pu\u00f2 essere compresa l'inizio del vangelo di Luca a met\u00e0 settembre. Il ragionamento \u00e8 teologico ed \u00e8 fondato su una visione della storia della salvezza: la Concezione del Precursore costituisce il primo passo nella \"nuova economia\". L'evangelista Luca \u00e8 il solo che menziona questa concezione (Luca 1:5-24).\nIn Russia l'uso del \"salto lucano\" \u00e8 svanito. Negli ultimi decenni, per\u00f2, la Chiesa russa ha iniziato a ritornare all'uso del \"salto lucano\".\nAltre liturgie pure comportano letture dalla Bibbia. Vi \u00e8 una lettura dai vangeli nel Mattutino della domenica e dei giorni festivi e si trova nell\"'Evangelion\". Vi sono pure letture dall'Antico Testamento chiamate \"parabole\" (\"Paroemia\"), che sono lette ai Vespri dei giorni festivi. Queste \"parabole\" si trovano nel \"Menaion\", \"Triodion\" o \"Pentecostarion\". Durante la Grande Quaresima, le \"parabole sono lette ogni giorno al Vespro ed alla Ora sesta. Queste \"parabole\" si trovano nel \"Triodion\".\nIl Lezionario siro-ortodosso.\nNella Chiesa siro-ortodossa il Lezionario inizia con l'anno del calendario liturgico nel giorno del \"Qudosh `Idto \"(la santificazione della Chiesa), che cade l'ottava domenica prima di Natale. Vi sono letture sia dall'Antico che dal Nuovo Testamento, inclusi gli Apocrifi, eccetto i libri dell'Apocalisse, Cantico dei Cantici e I e II Maccabei. Le letture sono assegnate per la domenica ed i giorni di festa, per ciascun giorno della Quaresima e della Settimana santa, per la consacrazione di persone a vari uffici della chiesa, per la benedizione dell'Olio santo e vari servizi come battesimi e funerali. Generalmente vi sono tre lezioni dall'Antico Testamento, una selezione dai Profeti e tre letture dal Nuovo Testamento prescritte per ciascuna domenica e i giorni festivi. Le letture del Nuovo Testamento includono una lettura da Atti, un'altra dalle lettere cattoliche o dalle epistole paoline, ed una terza lettura dai vangeli. Durante Natale e Pasqua si aggiunge una quarta lettura per il culto serale. Le letture raggiungono il loro punto pi\u00f9 alto avvicinandosi alla settimana della Crocifissione. Attraverso la Quaresima, le lezioni sono recitate due volte al giorno eccetto che di sabato.\nDurante la Settimana della Passione sono assegnate delle letture per ciascuna delle maggiori ore canoniche.\nCritica al Lezionario.\nL'uso di un lezionario nell'ambito dei culti domenicali viene criticato da diverse chiese evangeliche e predicatori per diversi motivi. Per quanto si voglia sistematizzare la lettura pubblica della Bibbia, chi crede al carattere ispirato di tutta la Bibbia teme che questo sistema possa in un certo qual senso \"addomesticare\" la Bibbia in quanto Parola ispirata di Dio e limitare l'opera dello Spirito Santo che porta il predicatore a scegliere un particolare testo per una determinata situazione in un tempo particolare. Fra le argomentazioni addotte, possono essere elencate le seguenti:\nOsservano queste festivit\u00e0 precisamente perch\u00e9 hanno a che fare con avvenimenti registrati nelle Scritture. Le stagioni liturgiche dell'anno ecclesiastico, per\u00f2, non avrebbero alcun fondamento biblico. L'Avvento e la Quaresima suggeriscono che sia necessario \"prepararsi\" a ricevere la grazia di Dio nell'incarnazione e nella risurrezione. Le confessioni di fede protestanti, per\u00f2, annunciano una grazia \"preveniente\" che prescinde e nega da una qualsiasi nostra \"preparazione\", che cos\u00ec ne risulta teologicamente non appropriata per una chiesa la cui regola di fede e di condotta \u00e8 esclusivamente la Bibbia e che non vuole legarsi a \"tradizioni umane\"."}
{"id": "1407687", "revid": "287204", "url": "https://it.wikipedia.org/wiki?curid=1407687", "title": "Batar", "text": ""}
{"id": "1407714", "revid": "767487", "url": "https://it.wikipedia.org/wiki?curid=1407714", "title": "Biharia", "text": "Biharia (in ungherese \"Bihar\") \u00e8 un comune della Romania di 3.872 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 2 villaggi: Biharia e Cauaceu.\nDal 2005 fa parte della zona metropolitana di Oradea."}
{"id": "1407717", "revid": "76963", "url": "https://it.wikipedia.org/wiki?curid=1407717", "title": "Geoffrey Wigdor", "text": "\u00c8 meglio conosciuto per il suo ruolo nel film drammatico \"Sleepers\" nel 1996, in cui \u00e8 stato affiancato da attori quali Brad Renfro, Jonathan Tucker e Joseph Perrino.\nWigdor ha ottenuto uno dei suoi primi ruoli nella soap opera \"Quando si ama\", dove interpretava \"J.J. Forbes\". \u00c8 apparso anche in vari spot pubblicitari.\nPer la sua intensa interpretazione in \"Sleepers\", Geoffrey \u00e8 stato nominato come miglior giovane attore in un film drammatico."}
{"id": "1407722", "revid": "767487", "url": "https://it.wikipedia.org/wiki?curid=1407722", "title": "Live and Dangerous", "text": "Live and Dangerous \u00e8 un doppio album live dei Thin Lizzy, pubblicato il 2 giugno 1978. I brani furono registrati durante i tour degli album \"Johnny the Fox\" e \"Bad Reputation\", svoltisi rispettivamente nel 1976 e nel 1977.\nFormazione.\nThin Lizzy\nMusicisti esterni"}
{"id": "1407723", "revid": "116620052", "url": "https://it.wikipedia.org/wiki?curid=1407723", "title": "Pointe des Ch\u00e2teaux", "text": "La Pointe des Ch\u00e2teaux \u00e8 un capo situato all'estremit\u00e0 orientale dell'isola Grande-Terre facente parte Dipartimento d'Oltremare francese della Guadalupa. Si trova a 11 km dal centro di Saint-Fran\u00e7ois.\n\u00c8 costituita da una larga sponda del litorale che costituisce rifugio per una fauna ed una flora endemiche molto rare. Nella parte sinistra della punta si trovano le pericolose spiagge delle \"Grandes Salines\".\nLuogo turistico, la Pointe des Ch\u00e2teaux accoglie mediamente visitatori all'anno.\nPer le sue particolari ricchezze naturalistiche, \u00e8 stata inserita nel Grand site national di Francia."}
{"id": "1407725", "revid": "767487", "url": "https://it.wikipedia.org/wiki?curid=1407725", "title": "Boianu Mare", "text": "Boianu Mare () \u00e8 un comune della Romania di 1.404 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Boianu Mare, Corboaia, Huta, P\u0103gaia, Rugea.\nDi particolare interesse una chiesa interamente in legno dedicata ai SS. Arcangeli (\"St. Arhangheli\"), costruita nel 1686 e con decorazioni pittoriche del 1785."}
{"id": "1407731", "revid": "119654156", "url": "https://it.wikipedia.org/wiki?curid=1407731", "title": "L'abitatore del buio", "text": "L'abitatore del buio (\"The Haunter of the Dark\") \u00e8 un racconto horror di Howard Phillips Lovecraft appartenente al cosiddetto Ciclo di Cthulhu. Fu scritto nel 1935 e pubblicato nel 1936 su Weird Tales. Si tratta dell'ultima opera \"ufficiale\" che Lovecraft scrisse senza collaborazioni esterne: di tutti i suoi racconti seguenti fino alla morte sar\u00e0 infatti solo coautore, revisore o ghostwriter.\nTrama.\nIl protagonista di questa vicenda, Robert Blake, \u00e8 uno scrittore del fantastico e dell'orrore, che nel corso di questa sfortunata storia si ritrova immischiato in una vicenda che ricorda molto la trama di uno dei suoi libri. Tornato a Providence dopo anni di viaggi, il protagonista si stabilisce in un comodo appartamento, in una zona tranquilla e suggestiva della citt\u00e0, vicino al campus universitario, dove riprende la sua attivit\u00e0 di letterato. La sua vita parrebbe scorrere normalmente, ma ecco che un evento fatidico si appresta a mettere in moto la terrificante vicenda: dalla finestra volta ad occidente, ammira quotidianamente il profilo monumentale della chiesa neogotica di Federal Hill; una visione sublime e sottilmente minacciosa che pare avvincere Robert fino a sfociare in una vera e propria ossessione, tale da bloccare il suo lavoro creativo. Nella primavera, attraversato da una profonda irrequietezza, decide di avventurarsi per il dedalo di malconce strade della Federal Hill e arrivare, infine, a quella chiesa che tanto lo affascina. Dalle reazioni degli immigrati italiani che abitano quella parte della citt\u00e0 e dal racconto mormorato di un poliziotto irlandese, Robert scopre la pessima fama della chiesa che, secondo i locali, parrebbe essere stata un luogo di culto per un'empia setta. \nTutto ci\u00f2 affascina ulteriormente Robert, poich\u00e9 in un certo senso le sue fantasie sulla cattedrale sono diventate una realt\u00e0 tangibile, e quindi decide seduta stante di entrarvi e scoprirvi ulteriori segreti. Il posto versa in un totale stato di abbandono, ma proprio qui Robert scopre nella sagrestia numerosi libri di esoterismo legati a libri occulti e ai pi\u00f9 neri segreti dell'Universo, oltre ad un misterioso libro scritto con strani simboli. Nella torre campanaria, stranamente sigillata con decrepite assi di legno, oltre ad un circolo di sedie dall'intaglio gotico e una bizzarra scultura di gesso (che ricorda i monoliti sull'Isola di Pasqua) trova una misteriosa scatola, al cui interno vi \u00e8 un trapezoedro dalla mistica luce. La meraviglia per il ritrovamento \u00e8 superata unicamente dall'orrore per un vecchissimo scheletro che giace sul pavimento della stanza. Da un taccuino trovato sui miseri resti del defunto, Robert scopre che il morto era un giornalista, Edwin Lillibridge, che indagava sulle voci di sparizioni e correlati sacrifici umani perpetrati dalla setta della Saggezza Stellare, proprietaria della chiesa. Dalle informazioni sul taccuino, si evince che la pietra serviva alla setta per scrutare i segreti dell'Universo e mettersi in contatto con \"l'Abitatore del Buio\" (un avatar di Nyarlathotep), un mostruoso essere extraterrestre che esigeva sacrifici umani e sfuggiva ogni fonte di luce. Ancor pi\u00f9 turbato, Robert pone nuovamente il suo sguardo sulla pietra, rimanendone ammaliato, nonostante la sensazione di inquietudine. Il solo guardare la bizzarra pietra provoca nel protagonista una ridda di immagini ultraterrene, bruscamente interrotte dai preoccupanti suoni che provengono dal vano sopra la sua testa. Senza saperlo, ma comunque intuendolo, Robert ha inavvertitamente evocato qualcosa.\nTerrorizzato al limite del parossismo, Robert sigilla la scatola e si precipita fuori dalla chiesa, dove infine ha inizio la parte pi\u00f9 drammatica della storia. Robert si immerge in ricerche angosciose, cercando di avere la meglio sul misterioso volume criptato (come pi\u00f9 tardi apprender\u00e0, vergato nell'alfabeto esoterico dell'Aklo) e rimanendo ancor pi\u00f9 spaventato e depresso dal risultato delle sue scoperte. Nel frattempo, una serie di avvenimenti prendono ad animare la tranquilla vita di Federal Hill, dove secondo le voci degli italiani e degli altri immigrati, la nefasta entit\u00e0 della cattedrale si \u00e8 nuovamente destata. Come lo stesso Robert ha tristemente modo di apprendere a sue spese, fra lui e l'Abitatore si \u00e8 instaurato un legame, tale che lo scrittore \u00e8 costretto a legarsi al letto ogni notte per non trovarsi a deambulare fino alla temuta torre campanaria. Solo i lampioni costituiscono la sua salvezza, poich\u00e9 la luce artificiale ha la capacit\u00e0 di scacciare l'Abitatore da dove \u00e8 giunto, impedendogli cos\u00ec di uscire per strada e raggiungerlo.\nLa vicenda infine si conclude in una notte di tempesta, in cui le luci della citt\u00e0 si spengono per un Black out e, privo di qualsiasi protezione, Blake vede a tu per tu la spaventosa forma dell'Abitatore, morendo per la paura e lo shock.\nStoria editoriale.\nLa genesi de \"L'abitatore del buio\" \u00e8 alquanto peculiare. Nel 1935 il giovanissimo scrittore Robert Bloch aveva inviato una lettera al pi\u00f9 maturo collega Lovecraft, chiedendogli il permesso di inserire in un suo racconto dell'orrore un personaggio ispirato allo stesso Lovecraft. Lovecraft fu divertito dall'idea e rispose a Bloch con una lettera scherzosa in cui, con l'autorizzazione di vari personaggi immaginari creati dallo scrittore di Providence, gli conferiva il permesso di \"rappresentare, assassinare, distruggere, disintegrare, trasfigurare, mutare o comunque maltrattare\" il personaggio a lui ispirato - che infatti, nel racconto di Bloch (\"L'orrore dalle stelle\") finir\u00e0 ucciso da una creatura mostruosa evocata dalle profondit\u00e0 dello spazio. \nLovecraft apprezz\u00f2 la storia e ricambi\u00f2 ironicamente il \"favore\" scrivendo \"L'abitatore del buio\", seguito ideale de \"L'orrore dalle stelle\", inserendovi un protagonista chiamato \"Robert Blake\" - un trasparente alter ego di Bloch - e facendogli fare una fine altrettanto sinistra, dopo aver ritrovato in una chiesa abbandonata di Providence un misterioso artefatto denominato \"Trapezoedro Lucente\", risvegliando un avatar di Nyarlathotep.\nDal racconto di Bloch, Lovecraft riprese anche il \"De Vermis Mysteriis\", un immaginario grimorio il cui titolo latino era stato suggerito a Bloch dallo stesso Lovecraft, e che, come il Necronomicon, diverr\u00e0 un celebre pseudobiblium della letteratura horror, citato da autori quali Stephen King nel racconto \"Jerusalem's Lot\" (nella raccolta \"A volte ritornano\").\nDa notare che il panorama visibile dalla camera di Blake \u00e8 il medesimo che Lovecraft poteva osservare dall'ultimo alloggio in cui visse, al numero 66 di College Street.\nRobert Bloch, in seguito, scrive un ulteriore racconto di risposta a \"L'abitatore del buio\": il racconto si intitola \"L'ombra del campanile\".\nNella sua pubblicazione sulla rivista Weird Tales, il racconto \u00e8 stato accompagnato da un'illustrazione del disegnatore Virgil Finlay. In una lettera indirizzata a James F. Morton, del marzo 1937, l'autore di Providence scriver\u00e0:"}
{"id": "1407733", "revid": "124471300", "url": "https://it.wikipedia.org/wiki?curid=1407733", "title": "Sociologia della religione", "text": "La sociologia della religione \u00e8 un ramo specializzato della sociologia. \u00c8 essenzialmente lo studio della pratica, delle strutture sociali, del contesto storico, dello sviluppo, dei temi di fondo comuni a tutte le religioni. Si sottolinea in modo particolare il ruolo che la religione ha in quasi tutte le societ\u00e0 del mondo, nel corso della storia. I sociologi della religione cercano di spiegare gli effetti della societ\u00e0 sulla religione e gli effetti della religione sulla societ\u00e0, vale a dire il loro rapporto dialettico.\nStoria.\nI \"padri fondatori\" della sociologia moderna del tardo Ottocento e del Novecento hanno dimostrato grande interesse per la religione e per i suoi effetti sulla societ\u00e0. Karl Marx, \u00c9mile Durkheim, Max Weber, ed Ernst Troeltsch fanno parte dei classici del pensiero occidentale; le idee seminali di questi sociologi continuano ad essere discusse anche ai nostri giorni. Alcuni dei pi\u00f9 importanti sociologi della religione contemporanei sono: Peter Ludwig Berger, James Davison Hunter, Michael Plekon, Christian Smith, Rodney Stark e Robert Wuthnow.\nNonostante le predizioni negative di molti intellettuali e sociologi subito dopo la Seconda guerra mondiale, la religione ha continuato ad avere grande importanza nell'esistenza delle persone in tutto il mondo. In America, per esempio, la frequenza ai riti religiosi \u00e8 rimasta relativamente stabile negli ultimi 40 anni. In Africa, la crescita del Cristianesimo \u00e8 avvenuta ad un ritmo sorprendente: se all'inizio del Novecento in Africa c'erano circa 10 milioni di cristiani, oggi si stima che ce ne siano circa 200 milioni.\nIl sorgere dell'Islam al livello di seconda religione mondiale, e specialmente la sua capacit\u00e0 di influenzare l'Occidente, rappresenta un altro sviluppo significativo in questa direzione. In breve, la preannunciata secolarizzazione (declino della religiosit\u00e0) potrebbe sembrare non fondata, ma occorre comunque distinguere tra le varie definizioni che sono state proposte. Per esempio, alcuni sociologi hanno affermato che la frequenza in chiesa e credenze personali possono coesistere con la diminuzione dell'influenza delle autorit\u00e0 religiose sulle scelte sociali e politiche di uno Stato.\nUna delle questioni pi\u00f9 dibattute nella sociologia della religione \u00e8 se essa abbia la capacit\u00e0 di prevedere le tendenze sociali. Molti sociologi avevano previsto l'aumento di religiosit\u00e0 quando alcuni intellettuali annunciavano la morte di Dio, anche se questa previsione non era condivisa da tutti. \nAltri esempi di predizioni corrette:\nTipologia dei gruppi religiosi.\nSecondo una tipologia comunemente accettata dalla maggioranza dei sociologi, i gruppi religiosi vengono classificati come chiese, culti, e sette. Occorre notare che i sociologi danno di questi termini definizioni precise che spesso differiscono da quelle comunemente diffuse; in particolare, il termine \u201csetta\u201d ha un'accezione che non ha nulla di negativo per i sociologi, contrariamente a quanto spesso avviene nel linguaggio comune.\nIl punto di vista della sociologia classica sulla religione.\nDurkheim, Marx, e Weber hanno elaborato teorie molto complesse sulla natura e influenze della religione. Durkheim e Weber in modo particolare sono spesso considerati autori difficili, anche perch\u00e9 nei loro scritti fanno pochi riferimente ad esempi concreti, ma tutti e tre concordano sulla grande importanza della religione per spiegare i fenomeni sociali.\nKarl Marx.\nContrariamente a quanto dicono molti dei suoi interpreti, Karl Marx non considerava i suoi scritti come una condanna ideologica e morale del capitalismo dell'Ottocento, sebbene il suo risultato finale sia arrivare ad affermare la supremazia del sistema proletario e socialista sulla egoistica appropriazione di beni dei capitalisti. La sua critica si basava solamente su quello che si chiama scienza sperimentale. Marx intendeva adottare i metodi moralmente neutrali della sociologia e dell'economia allo scopo di migliorare lo sviluppo umano. Come afferma Kevin Christiano, \"Marx non credeva nella scienze umane sradicate dal contesto sociale... pensava di proporre una teoria che sarebbe stata anche uno strumento utile... per provocare il totale crollo del sistema capitalistico sostituendolo con il socialismo\" (p. 124).\nIn questa prospettiva, la sostanza del suo pensiero era che gli uomini fanno scelte migliori se si lasciano guidare dalla ragione. Marx riteneva che la religione, basandosi preferibilmente sulla fede, rappresentava un intralcio per la ragione e un ostacolo per la verit\u00e0 e quindi non era una buona guida per chi la seguiva. \nMarx considerava l'alienazione (divenire estranei a s\u00e9 al punto da non riconoscere pi\u00f9 se stessi, darsi agli altri, rendersi schiavi) come il cuore dell'ineguaglianza sociale e come la conseguenza della struttura socio-economica imperialista-capitalista, della costrizione al lavoro e della propriet\u00e0 privata. L'antitesi dell'alienazione \u00e8 la libert\u00e0. Cos\u00ec per far prevalere la libert\u00e0 occorre presentare agli individui la verit\u00e0 e poi dare loro la scelta di accettarla o meno. \u201cMarx non ha mai affermato che la religione doveva essere proibita.\" (Kevin Christiano, p. 126)\nAl tempo di Marx e di Friedrich Engels la Rivoluzione Industriale era in rapido sviluppo con il fenomeno concomitante dello sfruttamento dei lavoratori. Marx notava che il sistema permetteva ai capitalisti di diventare sempre pi\u00f9 ricchi, mentre i lavoratori rimanevano poveri. In pi\u00f9 i lavoratori dell'industria facevano lavori ripetitivi e come tali erano facilmente rimpiazzabili da altri che potevano imparare subito il loro lavoro; la loro situazione era totalmente insoddisfacente. E qui, agli occhi di Marx, entra in gioco la religione. Come \"oppio del popolo\" la religione calma i sentimenti di oppressione che tormentano tutti quelli che vivono in condizioni di alienazione totale. Cos\u00ec serviva a mantenere in vita il sistema capitalistico, la dominazione di una classe sociale sulle altre. \u201cL'abolizione della religione e della felicit\u00e0 illusoria che promette \u00e8 il presupposto per offrire al popolo la felicit\u00e0 vera\u201d. (Marx, \"Per la critica della filosofia del diritto di Hegel. Introduzione\", scritta nel 1843).\n\u00c9mile Durkheim.\n\u00c9mile Durkheim adott\u00f2 un approccio razionalista e scientifico allo studio della societ\u00e0, nel filone del Positivismo. Pur appartenendo ad una famiglia ebrea osservante, scelse il secolarismo. Era molto interessato a scoprire ci\u00f2 che tiene insieme le complesse societ\u00e0 moderne e sosteneva che la religione \u00e8 un mezzo importante di coesione sociale.\nDurkheim condusse per quindici anni ricerche sul campo tra gli indigeni australiani, studiando quella che considerava una religione \u201cprimitiva\u201d, pi\u00f9 facile da analizzare e da ritenersi archetipo di tutte quelle successive pi\u00f9 complesse. Pubblic\u00f2 questi studi nella sua famosa opera \"Le forme elementari della vita religiosa\" (1912). In quest'opera, Durkheim sostiene che gli dei totemici che gli aborigeni adorano sono in realt\u00e0 l'espressione della loro concezione di societ\u00e0 e ritiene che se questa interpretazione \u00e8 valida, \u00e8 riferibile e applicabile a tutte le altre forme di religione.\nPer Durkheim, la religione non appartiene all'\u201cimmaginario\u201d, per quanto egli la spogli di caratteristiche che molti credenti ritengono essenziali. La religione \u00e8 molto reale: \u00e8 l'espressione della societ\u00e0 stessa e non esiste societ\u00e0 che non abbia una forma di religione. Come individui percepiamo una forza pi\u00f9 grande di noi stessi che \u00e8 la societ\u00e0 in cui siamo immersi e conferiamo a questa percezione connotati soprannaturali. Quando poi partecipiamo a riti religiosi di gruppo, questo fatto, per Durkheim, rende tale simbolismo ancora pi\u00f9 grande ai nostri occhi. La religione \u00e8 quindi un'espressione della nostra coscienza collettiva, la fusione di tutte le nostre coscienze individuali, che va a creare una sua propria realt\u00e0.\nA questa teoria seguono dei corollari. Societ\u00e0 meno complesse, come quella degli aborigeni australiani, hanno sistemi religiosi meno complessi, che si limitano a rituali totemici tribali, ma pi\u00f9 la societ\u00e0 \u00e8 complessa, pi\u00f9 il sistema religioso diventa complesso. Quando una societ\u00e0 viene in contatto con un'altra, i loro sistemi religiosi tendono a divenire complementari. In una societ\u00e0 dove la divisione del lavoro sembra rendere certi individui pi\u00f9 importanti, (argomento che Durkheim aveva trattato in \u201cLa divisione del lavoro sociale\u201d del 1893), il sistema religioso si modifica a sottolineare l'importanza della salvezza e della coscienza individuale.\nLa definizione di religione che Durkheim d\u00e0 in \u201cLe forme elementari\u201d \u00e8 la seguente: \"Religione \u00e8 un sistema unificato di credenze e di pratiche/riti relative a cose sacre, cio\u00e8 separate (dalla vita comune). Tali credenze e pratiche unificano tutti quelli che vi aderiscono in una singola comunit\u00e0 morale chiamata chiesa\u201d (\"Introduzione\"). Questa \u00e8 una definizione funzionale di religione, e cio\u00e8 spiega una religione a partire dagli effetti che \u201cproduce\u201d nella vita sociale: essenzialmente unisce la societ\u00e0. Durkheim sottolinea la dicotomia che nelle religioni si fa tra sacro e profano, e che secondo lui si pu\u00f2 ricondurre alla distinzione tra Dio e persone umane.\nLa definizione di Durkheim non intende stabilire esattamente in che cosa consista il Sacro. Cos\u00ec, sociologi della religione a lui posteriori, (e specialmente Robert Bellah) hanno derivato concetti come religione civile o religione di Stato. Per esempio, la religione civile americana si pu\u00f2 dire che abbia i suoi propri oggetti sacri: la bandiera degli Stati Uniti, Abraham Lincoln, Martin Luther King, etc. Altri sociologi si sono spinti a trasferire il concetto di \u201cSacro\u201d nel mondo degli sport popolari e della musica rock.\nMax Weber.\nMax Weber si differenzia da Karl Marx e Emile Durkheim in quanto focalizza la sua ricerca sugli effetti della attivit\u00e0 e inattivit\u00e0 religiosa. A Weber non interessa cercare di definire la religione nella sua essenza, come l'\u201coppio dei popoli\u201d e strumento di potere, o come coesione sociale. Invece esamina come le idee religiose e i vari gruppi interagivano con altri aspetti della vita sociale, in modo particolare con l'economia, cos\u00ec facendo, Weber tenta di definire il significato soggettivo che la religione ha per l'individuo.\nNelle sue opere Weber usa il termine tedesco \"Verstehen\" (comprendere) per descrivere il suo atteggiamento di interpretazione dell'intenzione e del contesto dell'azione umana. Weber non segue i positivisti che cercano nella societ\u00e0 \u201cfatti\u201d da connettere causalmente ad altri. Per quanto ritenga che si possa applicare allo studio della societ\u00e0 qualche principio generale, non \u00e8 interessato agli aspetti pi\u00f9 meccanicistici del positivismo, ma a trovare connessioni e possibili spiegazioni all'interno di situazioni storiche e casi particolari.\nWeber afferma che per comprendere il comportamento religioso occorre capirne la logica interna. Un individuo o un gruppo religioso sono influenzati da tutta una serie di eventi, ma se affermano di agire per motivi religiosi, dovremmo cercare di comprendere la loro prospettiva anzitutto su tale terreno. Weber fa presente che la religione plasma la visione che una persona si fa del mondo, e questa prospettiva influenza la sua scala di valori e infine le sue scelte pi\u00f9 importanti.\nPer Weber, una funzione importante della religione \u00e8 di rispondere alle innate esigenze umane di teodicea e di soteriologia. L'essere umano si pone sempre, prima o poi, le tipiche domande della teodicea \u2013 il problema del male, della morte. Le persone cercano di trovare una risposta, per esempio, al perch\u00e9 un giusto debba soffrire e un malvagio faccia fortuna. La religione offre risposte soteriologiche, sollievo dalla sofferenza e significati rassicuranti. La ricerca della salvezza pu\u00f2 diventare una componente importante delle motivazioni al comportamento.\nDato che la religione gioca un ruolo importante nell'agire umano, Weber giunse alla conclusione che il Protestantesimo Calvinista fu una componente essenziale della nascita del capitalismo moderno, come scrisse nella sua opera pi\u00f9 famosa e controversa, \u201cL'etica protestante e lo spirito del capitalismo\u201d del 1905.\nIn quest'opera, Weber sostiene che il capitalismo ricevette impulso in Europa dalle credenze dei Puritani inglesi circa la predestinazione. La teologia dei Puritani si basava sulla concezione calvinista che il numero dei salvati era limitato. Dio avrebbe salvato solo i predestinati, indipendentemente dalle loro opere. Secondo questa dottrina nessuno poteva esattamente sapere se faceva parte dei salvati.\nWeber osserva che questo creava una situazione psicologica molto difficile; le persone erano comprensibilmente molto ansiose di sapere se erano tra i condannati o tra i salvati. Cos\u00ec i Puritani cominciarono a lasciar circolare la credenza che se una persona cominciava ad avere successo economico, questo poteva essere considerato come un segno dell'approvazione da parte di Dio, ma a condizione che facesse buon uso del suo denaro. Questa concezione port\u00f2 allo sviluppo della contabilit\u00e0 pianificata e alla intenzionale ricerca del successo economico, al di l\u00e0 delle semplici necessit\u00e0 vitali. Questo appunto \u00e8 lo spirito del capitalismo. Con l'andare del tempo, queste abitudini collegate con lo spirito del capitalismo hanno perso il loro significato religioso, ed \u00e8 rimasta la semplice ricerca del profitto economico. \nLe tesi esposte da Weber sono state molto criticate, ma sono ancora una fonte viva di discussioni teoriche tra i sociologi della religione. Weber diede anche notevoli contributi esaminando altri sistemi religiosi, come l'Induismo, il Buddismo ed il Giudaismo antico.\nSociologia della religione in Italia.\nLa sociologia della religione \u00e8 una disciplina attivata in alcune universit\u00e0 italiane da molti anni. Tra i maggiori specialisti: Luigi Berzano, Roberto Cipriani, Franco Garelli, Massimo Introvigne, PierLuigi Zoccatelli, Massimo Ampola, Carmelina Chiara Canta, Luca Diotallevi, Giuseppe Giordan, Grzegorz J. Kaczynski, Arnaldo Nesti, Enzo Pace, Renzo Guolo, Pino Luc\u00e0 Trombetta, Vincenzo Antonino Bova, Salvatore Abbruzzese"}
{"id": "1407739", "revid": "767487", "url": "https://it.wikipedia.org/wiki?curid=1407739", "title": "Borod (Romania)", "text": "Borod \u00e8 un comune della Romania di 4.048 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 6 villaggi: Borod, Borozel, Cetea, Corni\u021bel, \u0218erani, Valea Mare de Cri\u0219.\nBorod ha dato i natali a Gabriel \u021aepelea (1916), scrittore e uomo politico."}
{"id": "1407740", "revid": "729019", "url": "https://it.wikipedia.org/wiki?curid=1407740", "title": "Marche (metropolitana di Torino)", "text": "Marche \u00e8 una fermata della metropolitana di Torino, sita in corso Francia, all'incrocio con via Eritrea e corso Marche ed \u00e8 la prima fermata nel territorio comunale di Torino.\nLa fermata \u00e8 stata inaugurata nel febbraio 2006.\nLe vetrofanie nella banchina di partenza e di arrivo rappresentano scene futuristiche, e sono opera di Ugo Nespolo.\nInterscambi.\nLa stazione consente l'interscambio con la rete di superficie GTT."}
{"id": "1407742", "revid": "72396", "url": "https://it.wikipedia.org/wiki?curid=1407742", "title": "Supercoppa del Belgio", "text": "La Supercoppa del Belgio \u00e8 la competizione annuale in cui si affrontano in un'unica gara i campioni del Belgio in carica con i detentori della Coppa del Belgio.\nLa partita si gioca in casa della squadra vincitrice del campionato, di norma una settimana prima dell'inizio della stagione, in luglio."}
{"id": "1407743", "revid": "4711", "url": "https://it.wikipedia.org/wiki?curid=1407743", "title": "Supercoppa belga", "text": ""}
{"id": "1407745", "revid": "107519934", "url": "https://it.wikipedia.org/wiki?curid=1407745", "title": "Ucraina verde", "text": "La Repubblica Ucraina dell'Estremo Oriente o Ucraina Verde fu uno stato sorto nell'Estremo Oriente russo ai tempi della Rivoluzione russa.\nDopo la creazione della Repubblica dell'Estremo Oriente il 6 aprile 1920, le zone dell'Estremo Oriente russo a maggioranza ucraina tentarono infatti di creare uno stato secessionista, noto appunto come \"Ucraina Verde\", nelle zone di occupazione giapponese del Distretto di Ajano-Majskij, nel Territorio di Chabarovsk."}
{"id": "1407746", "revid": "4711", "url": "https://it.wikipedia.org/wiki?curid=1407746", "title": "Supercoppa Belga", "text": ""}
{"id": "1407751", "revid": "2014155", "url": "https://it.wikipedia.org/wiki?curid=1407751", "title": "Cattedrale di San Pietro (Frascati)", "text": "La basilica cattedrale di San Pietro Apostolo \u00e8 il principale luogo di culto cattolico di Frascati, in provincia di Roma, e sede vescovile della sede suburbicaria di Frascati.\nStoria.\nL'attuale cattedrale della diocesi tuscolana \u00e8 la quinta di altre cattedrali che nei secoli passati ebbero la sede della cattedra del vescovo tuscolano, la labicana quintanense posta presso la \"Statio ad Quintanas\" sulla via Labicana al XV miglio, la tuscolana della Citt\u00e0 di Tuscolo, la chiesa di Santa Maria in Monastero in Roma sul colle Esquilino e dal 1538 l'antica chiesa di Santa Maria in Vivario in Frascati.\nSennonch\u00e9, col crescere della popolazione, questa chiesa divenne troppo angusta, come riferito dalla relazione del cardinale vescovo Alfonso Gesualdo, risalente al 16 ottobre 1588.\nIl nuovo cardinale vescovo, Tolomeo Gallio, constatata l'angustia della parrocchiale antica, prese risoluzione di erigerne una nuova. Cos\u00ec sentiti il Governatore della citt\u00e0, il Consiglio della Comunit\u00e0 e papa Clemente VIII, il 24 maggio 1599. I fondi iniziali per la costruzione ammontavano a 1000 scudi versati dal papa; la fabbrica si approvvigion\u00f2 poi con fondi della comunit\u00e0 di Frascati, da libere offerte, da prestiti con enti religiosi e privati, e dal 1608 da una tassa imposta sul vino locale venduto.\nIl progetto fu realizzato dall'architetto Ottaviano Nonni, detto \"il Mascherino\". Poich\u00e9 i lavori proseguivano a rilento, per problemi economici, il cardinale vescovo Mariano Pierbenedetti nel 1608 propone alla comunit\u00e0 di concludere i lavori allo stato in cui sono e di coprire l'edificio per renderlo officiabile. La proposta verr\u00e0 accettata e la prima messa verr\u00e0 celebrata nella nuova cattedrale nel 1610. Fino ad allora erano stati spesi 8000 scudi.\nIn seguito ad ulteriori lavori, nel 1636 la cattedrale venne consacrata ufficialmente dal cardinale vescovo Fausto Poli; la consacrazione dell'ultimo altare minore, sito nella cappella di sant'Isidoro, avvenne nel 1680 ad opera del cardinale vescovo Cybo.\nDato che la chiesa era ancora priva di facciata, la comunit\u00e0 di Frascati con deliberazione del 24 giugno 1696 decise di darsi da fare per la realizzazione della medesima. Venne chiamato l'architetto Girolamo Fontana per tracciare il progetto, che venne messo in opera entro il 1698, per un costo complessivo di 30.000 scudi.\nNel 1703 il cardinale vescovo Lorenzo Corsini cur\u00f2 la risistemazione del presbiterio; nel 1747 vennero disposti gli orologi sui due campanili ai lati della facciata; nel 1788 il cardinale vescovo Enrico Benedetto Stuart Duca di York don\u00f2 un nuovo organo alla Cattedrale.\nDato lo stato di decadenza della chiesa, il cardinale vescovo Antonio Maria Cagiano de Azevedo nel 1857 sollecit\u00f2 pressantemente la Comunit\u00e0 di Frascati ad effettuare lavori, che terminarono in occasione del Sinodo diocesano del 24 maggio 1858. Nel 1908 venne risistemato il pavimento, con particolare cura per le numerose iscrizioni sepolcrali presenti sul piano di calpestio.\nL'8 settembre 1943 il bombardamento alleato su Frascati, che colp\u00ec duramente l'intera cittadina, la cattedrale rimase gravemente danneggiata specialmente nella zona del presbiterio, distrutto l'organo ma le cappelle laterali delle navate subirono danni minori; per fortuna l'altorilievo del Ferrucci rimase intatto. La riedificazione dell'edificio, a cura del Genio Civile e del vescovo Biagio Budellacci, fu completata nel 1949. Il tetto della cattedrale \u00e8 stato restaurato nel 1965 e la facciata nel 2002.\nIl 1\u00ba marzo 1975 il papa Paolo VI annovera la cattedrale tra le basiliche minori.\nDescrizione.\nEsterno.\nLa cattedrale di San Pietro, si trova nel centro storico di Frascati, in piazza San Pietro.\nLa pregevole facciata, a salienti, \u00e8 stata eretta con pietra tuscolana estratta dalle cave di Monte Porzio Catone, Frascati e con travertino di Tivoli. Essa, \u00e8 affiancata da due campanili, ciascuno dei quali dotato, sulla parte anteriore, di un orologio; mentre l'orologio del campanile di destra \u00e8 a dodici ore, quello del campanile di sinistra \u00e8 a sei ore.\nLa facciata \u00e8 divisa in due fasce sovrapposte da un cornicione in marmo, sorretto, nella fascia inferiore, da quattro semicolonne tuscaniche al centro e da due coppie di paraste tuscaniche ai lati. Nella parte inferiore, alternate ai tre portali, si aprono quattro nicchie contenenti, da sinistra, le statue di San Sebastiano (di Girolamo Gramignoli), San Giacomo Minore (di Giuseppe Napolini), San Filippo Apostolo (di Vincenzo Felici) e San Rocco (di Pietro Maiuri). Sopra il portale centrale, vi \u00e8 un altorilievo in marmo raffigurante Ges\u00f9 che rimprovera Pietro per la sua poca fede, opera di Bernardino Cametti. Nella fascia superiore, invece, ai lati del finestrone ad arco a tutto sesto, anch'esse entro nicchie, vi sono le statue di San Pietro, a sinistra, e San Paolo, a destra, entrambe opera di Andrea Fucigna.\nInterno.\nL'interno della cattedrale \u00e8 a croce greca, con abside quadrata sporgente in fondo alla navata centrale. L'interno originariamente era completamente affrescato, ma dopo i bombardamenti del 1943 \u00e8 stato rifatto senza ornamenti, con una semplice tinta color avorio. La copertura dei due bracci del transetto e della navata \u00e8 con volta a botte; quella dei quattro ambulacri, invece, \u00e8 con volta a vela.\nIl presbiterio, modificato dopo il Concilio Vaticano II, occupa interamente l'abside, anch'essa coperta con volta a vela; al centro, si trova l'altare in marmo. A ridosso della parete fondale, vi \u00e8 l'ancona dell'antico altare barocco, che presenta al centro, inquadrato fra due colonne corinzie, l'altorilievo \"Consegna delle chiavi a Pietro\", realizzato nel 1612 dallo scultore fiorentino Pompeo Ferrucci. Alla base dell'ancona, si trova la cattedra episcopale.\nOrgani a canne.\nSulla cantoria lignea in controfacciata, si trova l'organo a canne, costruito nel 2009 dalla ditta organaria Bonizzi-Inzoli. Lo strumento, a trasmissione mista, meccanica per i manuali e il pedale, elettrica per i registri, ha tre tastiere di 58 note ciascuna ed una pedaliera concavo-radiale di 30.\nNel secondo ambulacro di destra, si trova un moderno organo positivo, con unica tastiera privo di pedaliera."}
{"id": "1407761", "revid": "767487", "url": "https://it.wikipedia.org/wiki?curid=1407761", "title": "Bor\u0219 (Romania)", "text": "Bor\u0219 \u00e8 un comune della Romania di 3.489 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: Bor\u0219, Sant\u0103ul Mare, Sant\u0103ul Mic, S\u00eention.\n\u00c8 presente la dogana con l'Ungheria sulla strada nazionale DN1\nDal 2005 fa parte della Zona metropolitana di Oradea"}
{"id": "1407763", "revid": "154893", "url": "https://it.wikipedia.org/wiki?curid=1407763", "title": "Supercoppa portoghese", "text": ""}
{"id": "1407764", "revid": "486946", "url": "https://it.wikipedia.org/wiki?curid=1407764", "title": "Supercoppa turca", "text": ""}
{"id": "1407765", "revid": "1566286", "url": "https://it.wikipedia.org/wiki?curid=1407765", "title": "Cristine Rose", "text": "Biografia.\nRose si \u00e8 laureata alla Stanford University. Inoltre ha recitato in molte serie TV, tra cui \"Settimo cielo\", \"\", \"Malcolm\", \"Streghe\", \"Big love\", \"Una mamma per amica\", \"CSI\", \"Sabrina, vita da strega\", \"Friends\", \"E.R. - Medici in prima linea\", \"Ally McBeal\" e \"The Mentalist\", ma ha raggiunto la notoriet\u00e0 interpretando il ruolo di Angela Petrelli in \"Heroes\".\nHa anche recitato in \"How I Met Your Mother\" e \"Go Figure - Grinta sui pattini\".\nDoppiatrici italiane.\nNelle versioni in italiano dei suoi lavori, Cristine Rose \u00e8 stata doppiata da:"}
{"id": "1407766", "revid": "729019", "url": "https://it.wikipedia.org/wiki?curid=1407766", "title": "Paradiso (metropolitana di Torino)", "text": "Paradiso \u00e8 una stazione della metropolitana di Torino, sita in corso Francia, presso via Podgora: rappresenta il primo scalo nel territorio di Collegno (oltre al capolinea ovest Fermi), a pochi passi dal confinante comune di Torino.\nLa fermata \u00e8 stata inaugurata nel febbraio 2006, in seguito all'apertura della prima tratta della metropolitana torinese, allora limitata al tragitto che collegava XVIII Dicembre a Fermi.\nAll'interno della stazione, sono presenti delle opere di Ugo Nespolo raffiguranti simboli dell'industria torinese.\nInterscambi.\nLa stazione consente l'interscambio con la rete di superficie GTT."}
{"id": "1407768", "revid": "1154737", "url": "https://it.wikipedia.org/wiki?curid=1407768", "title": "Gole dell'H\u00e9rault", "text": "In Francia, le Gole dell'H\u00e9rault (\"Gorges de l'H\u00e9rault\" in francese) sono un canyon creato dall'erosione del fiume H\u00e9rault. Sono situate nel dipartimento dell'H\u00e9rault nella regione Occitania (gi\u00e0 \"Languedoc-Roussillon\").\nSono un sito turistico facente parte del Grand site national di Francia."}
{"id": "1407769", "revid": "33689", "url": "https://it.wikipedia.org/wiki?curid=1407769", "title": "Super Street Fighter II Turbo", "text": ""}
{"id": "1407771", "revid": "8432", "url": "https://it.wikipedia.org/wiki?curid=1407771", "title": "Cristine rose", "text": ""}
{"id": "1407773", "revid": "834", "url": "https://it.wikipedia.org/wiki?curid=1407773", "title": "Bratca", "text": "Bratca (in ungherese \"Bar\u00e1tka\") \u00e8 un comune della Romania di 5.246 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: Beznea, Bratca, Dami\u0219, Lor\u0103u, Ponoar\u0103, Valea Cri\u0219ului."}
{"id": "1407776", "revid": "115066440", "url": "https://it.wikipedia.org/wiki?curid=1407776", "title": "Grand site de France", "text": "L'appellativo Grand site de France (usata anche la variante localistica \"Grand site national\") individua in Francia un certo numero di luoghi di gran fama o a forte carica simbolica \u2014 e per questo anche molto frequentati \u2014 avendo come oggetto l'attuazione di misure per il restauro dello spazio naturale e la sua gestione durevole legata allo sviluppo locale, in applicazione della politica dei \"Grandi luoghi\" iniziata nel 1977.\nDescrizione.\nFino al 1989, questa politica non diede luogo a interventi macroscopici. Lo Stato infatti si augurava che fosse sufficiente responsabilizzare le realt\u00e0 locali, ma da quella data il Ministero della Pianificazione territoriale e dell'Ambiente inizi\u00f2 ad interessarsi direttamente del progetto consentendo ad oggi di annoverare all'interno della rete dei Grand site national, 32 perle di bellezza della Francia.\nElenco.\nElenco dei \"32 Grands Sites\" facenti parte del circuito del Grands Sites di Francia:"}
{"id": "1407777", "revid": "767487", "url": "https://it.wikipedia.org/wiki?curid=1407777", "title": "Brusturi (Bihor)", "text": "Brusturi \u00e8 un comune della Romania di 4.064 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 8 villaggi: Brusturi, Cuie\u0219d, Loranta, Orvi\u0219ele, P\u0103ule\u0219ti, Picleu, \u021aig\u0103ne\u0219tii de Cri\u0219 e Varas\u0103u."}
{"id": "1407790", "revid": "228587", "url": "https://it.wikipedia.org/wiki?curid=1407790", "title": "Comitati di quartiere", "text": "I comitati di quartiere sono gruppi di cittadini che si incontrano, attraverso riunioni periodiche oppure attraverso una bacheca, quest'ultima utilizzata principalmente per mantenere la visibilit\u00e0 delle comunicazioni e dei programmi in calendario oppure anche solo per favorirne la partecipazione.\nL'obbiettivo di questi comitati \u00e8 rendere responsabile la cittadinanza delle scelte amministrative e sociali che riguardano la comunit\u00e0, nonch\u00e9 al fine di farsi interpreti e promotori degli interessi dei cittadini di fronte alle istituzioni e alla pubblica amministrazione.\nQuesti comitati, non avendo scopi di lucro, sono categorizzati come entit\u00e0 no profit, sono apartitici e mantengono la propria autonomia nei confronti dei partiti politici, delle associazioni sportive, sociali e culturali operanti all'interno o al di fuori del quartiere. I comitati di quartiere sono entit\u00e0 indipendenti e non sono in alcun modo riconducibili a collegi istituzionali, come possono, ad esempio, essere i consigli circoscrizionali. Per la loro costituzione \u00e8 necessaria la presenza di almeno tre persone, definite anche \"soci fondatori\".\nL'avvento di mezzi moderni di comunicazione, come il web, ha concesso alle libere associazioni come i \"comitati di quartiere\" potenzialit\u00e0 notevoli, incrementandone la proliferazione e presenza sul territorio."}
{"id": "1407792", "revid": "62015", "url": "https://it.wikipedia.org/wiki?curid=1407792", "title": "Camoscio d'Abruzzo", "text": ""}
{"id": "1407793", "revid": "287204", "url": "https://it.wikipedia.org/wiki?curid=1407793", "title": "Laurence Leboucher", "text": "\u00c8 stata due volte campionessa del mondo nel ciclocross ed una volta nel cross country e nella staffetta a squadre.\nCarriera.\nNei suoi inizi di carriera corse su strada, ottenendo tre podi nei campionati nazionali a cronometro (secondo posto nel 1998 e 2002 e terzo nel 1997), un terzo posto nella gara in linea del 1992 e lo stesso piazzamento nella Chrono des Herbiers nel 1991.\nIl suo primo importante successo fu il titolo mondiale nel cross country nel 1998, a Mont-Sainte-Anne, anno in cui vinse anche il titolo europeo di ciclocross. Successivamente fu ancora campionessa europea nella stessa specialit\u00e0 per due anni consecutivi (2000 e 2001).\nNel 2002 vinse a Zolder il titolo mondiale di ciclocross, bissato nel 2004 a Pontch\u00e2teau, davanti alla connazionale Maryline Salvetat. Nel frattempo, nel 2003 vinse il bronzo in Italia, a Monopoli. Ottenne lo stesso risultato nel 2007 a Hooglede, quando fu preceduta da Maryline Salvetat e dalla statunitense Katie Compton, e nel 2008, a Treviso, quando termin\u00f2 dietro alla tedesca Hanka Kupfernagel e all'olandese Marianne Vos, battendo in volata la connazionale Christel Ferrier-Bruneau per il podio.\nNello stesso anno, a Commezzadura si aggiudic\u00f2 l'oro nella staffetta a squadre ai campionati del mondo di mountain bike, partendo come terza frazionista della squadra composta da Jean-Christophe P\u00e9raud, Arnaud Jouffroy e Alexis Vuillermoz."}
{"id": "1407794", "revid": "767487", "url": "https://it.wikipedia.org/wiki?curid=1407794", "title": "Antonio Rigorini", "text": "Biografia.\nSi \u00e8 dedicato a svariate attivit\u00e0 artistiche, attingendo da modelli di gusto classico appresi nello studio del padre, Luigi Rigorini; Ne sono prova l'estesa produzione di lavori grafici e pubblicitari degli anni '30 e '40, la realizzazione di giochi di societ\u00e0, la decorazione di mobili ed oggetti d'arredo progettati ed in altri casi solo decorati e la sua principale opera di pittore da cavalletto.\nL'attivit\u00e0 di conservazione e di restauro di dipinti antichi ha assunto, con il passare degli anni, sempre maggior connotazione e rilevanza.\nHa restaurato preziose opere per la sopraintendenza di Torino custodite a Palazzo Madama e Galleria Sabauda, per la Fondazione Pietro Accorsi e per antiquari e collezionisti."}
{"id": "1407796", "revid": "200154", "url": "https://it.wikipedia.org/wiki?curid=1407796", "title": "Rivoluzione ungherese del 1848-49", "text": ""}
{"id": "1407801", "revid": "4141", "url": "https://it.wikipedia.org/wiki?curid=1407801", "title": "Equazione di Van't Hoff", "text": ""}
{"id": "1407802", "revid": "4141", "url": "https://it.wikipedia.org/wiki?curid=1407802", "title": "Equazione di van't Hoff", "text": ""}
{"id": "1407804", "revid": "78273", "url": "https://it.wikipedia.org/wiki?curid=1407804", "title": "Van't Hoff", "text": ""}
{"id": "1407805", "revid": "11842885", "url": "https://it.wikipedia.org/wiki?curid=1407805", "title": "Nsfw", "text": ""}
{"id": "1407807", "revid": "116626621", "url": "https://it.wikipedia.org/wiki?curid=1407807", "title": "Nissan Almera", "text": "Come Nissan Almera sono state commercializzati vari modelli della casa automobilistica giapponese Nissan sin dal 1995; sul mercato europeo \u00e8 stata principalmente e sino al 2006 una berlina di classe compatta, commercializzata nel resto del mondo con denominazioni diverse a seconda dei mercati di destinazione.\nNissan Almera N15 (1995\u20132000).\nLa prima Nissan Almera, sigla di progetto N15, \u00e8 entrata in produzione alla fine del 1995, ed \u00e8 andata a rimpiazzare la Sunny. Il nome \"Sunny\" era stato utilizzato dalla Nissan su vari modelli, per quasi 30 anni.\nIn Italia chiamata NX Almera era disponibile con carrozzeria 3 e 5 porte. La lunghezza era di 4120 mm, la larghezza di 1690 mm e l'altezza di 1400 mm ed era spinta dalla trazione anteriore su tutte le versioni.\nLe motorizzazioni benzina disponibili, tutte a 4 cilindri, furono il 1.4 16V da 87 cv per gli allestimenti S, GX e SLX, il 1.6 16V da 100 cv per gli allestimenti SR e SLX. La versione pi\u00f9 potente, disponibile solo a 3 porte, fu la 2.0 GTi da 143 cv aveva una velocit\u00e0 massima di 210 km/h e uno 0-100 di 8,2 secondi. La motorizzazione diesel fu solo il 2.0 da 75 cv per gli allestimenti GX e SLX.\nLa Almera \u00e8 in gran parte identica alla Nissan Pulsar (N15) venduta in Giappone, salvo un diverso assetto e la gamma di motori a benzina.\nPer quanto riguarda la sicurezza automobilistica il risultato del crash test Euro NCAP del 1999 \u00e8 stato di 1.5 stelle.\nNissan Almera N16 (2000\u20132006).\nPresentata al Salone di Francoforte nell\u2019autunno 1999 e lanciata sul mercato all'inizio del 2000, la seconda generazione Nissan Almera, sigla di progetto N16, utilizzava una versione profondamente rivista del telaio \"MS\" della prima generazione con una carrozzeria completamente nuova. Le dimensioni esterne sono leggermente aumentate, passando a una lunghezza di 4.197 mm, una larghezza di 1.706 mm e un'altezza di 1.448 mm.\nAlla nuova Almera, oltre alle versioni berlina a due volumi a 3 e 5 porte, e berlina a tre volumi (non commercializzata in tutti i paesi), nel 2000 si \u00e8 aggiunta anche la versione monovolume denominata Nissan Almera Tino.\nNuovamente sottoposta al crash test nel 2001 ha raggiunto il punteggio di 4 stelle.\nNel 2003 fu lanciato l'ultimo restyling; costruita a Washington (Tyne and Wear), nel Regno Unito, cambiava il frontale con fari lenticolari, fari posteriori di nuovo disegno, e plancia di nuovo disegno.\nLe motorizzazioni di questo restyling furono 4, due a benzina, un 1.5 16v ed un 1.8 16v (anche con cambio automatico), e due diesel di origine Renault, ossia un 1.5 dCi molto parsimonioso nei consumi, ed un potente 2.2 dCi da 136 cv. Le versioni furono nell'ordine: \"Visia\" (modello base con la plancia della \"vecchia\" Almera), la versione lussuosa, denominata \"Acenta\" (seguita poco dopo dalla \"Acenta Plus\"), e la sportiva \"Tekna\", disponibile solo con motore 1.8 16v o 2.2 dci.\nLa produzione fin\u00ec il 29 novembre 2006. La sua erede, ovvero la Tiida, viene importata solo in alcuni Paesi, soprattutto asiatici ed americani; su altri mercati \u00e8 stata sostituita dal SUV Nissan Qashqai in un primo momento, e dal 2014 dalla Nissan Pulsar."}
{"id": "1407808", "revid": "4141", "url": "https://it.wikipedia.org/wiki?curid=1407808", "title": "Equazione di Van't Hoff (termochimica)", "text": ""}
{"id": "1407809", "revid": "1728", "url": "https://it.wikipedia.org/wiki?curid=1407809", "title": "Giacomo Antonini (generale)", "text": "Biografia.\nInizi\u00f2 la propria carriera militare nel 1811. Come ufficiale dell'esercito di Napoleone I fu prima in Dalmazia e poi in Russia. Qui venne fatto prigioniero, fugg\u00ec in Siberia e ritornato in patria fu decorato con la Legion d'onore e la promozione a tenente colonnello. Nel prosieguo della propria carriera militare fu a capo di una spedizione in Savoia e poi nel corso della battaglia di Monte Berico perse il braccio destro (l'arto amputato, poi imbalsamato, \u00e8 conservato nella Pinacoteca di Varallo).\n\u00c8 stato deputato del Regno di Sardegna per quattro legislature, dal 1848 al 1853.\nA Varallo, sul ponte sopra il torrente Mastallone, sorge un monumento a lui dedicato realizzato dallo scultore Pietro della Vedova."}
{"id": "1407811", "revid": "149485", "url": "https://it.wikipedia.org/wiki?curid=1407811", "title": "Theo Bos", "text": "Specializzato nelle gare veloci su pista, ha vinto un argento olimpico e cinque titoli mondiali, ed \u00e8 stato detentore del record del mondo dei 200 metri lanciati. Su strada \u00e8 stato professionista dal 2010 al 2016.\nHa un fratello maggiore, il pattinatore di velocit\u00e0 su ghiaccio e ciclista Jan Bos.\nCarriera.\nGli esordi e i titoli mondiali su pista.\nColse il primo successo mondiale su pista a 18 anni, da juniores, vincendo il mondiale di categoria del chilometro a cronometro. Passato a competere nelle gare Open, ottenne la medaglia di bronzo sempre nel chilometro a cronometro ai campionati del mondo del 2003. Dal 2004 al 2007 ha sempre vinto almeno un titolo mondiale all'anno, trionfando per tre volte nella velocit\u00e0 (2003, 2004 e 2006), una volta nel keirin (2006, secondo posto invece nel 2007) e nel 2005 nel chilometro a cronometro.\nAi Giochi olimpici di Atene, nel 2004, vinse la medaglia d'argento nella velocit\u00e0, venendo battuto in finale dall'australiano Ryan Bayley. Due anni dopo, il 16 dicembre 2006, durante un evento di Coppa del mondo a Mosca, fece segnare il record mondiale dei 200 metri lanciati: nell'occasione ferm\u00f2 il cronometro sul tempo di 9\"772. Il 29 maggio 2008 il suo record \u00e8 stato superato da K\u00e9vin Sireau. Nel 2006 ricevette inoltre il premio di miglior sportivo dell'anno dei Paesi Bassi. Sempre nel 2008 partecip\u00f2 per la seconda volta ai Giochi olimpici, a Pechino, gareggiando nella velocit\u00e0, nel keirin e nella velocit\u00e0 a squadre, ma senza ottenere medaglie.\n2009-2014: le vittorie su strada.\nDopo una stagione 2009 con la Rabobank Continental, in cui vinse alcune gare olandesi del calendario UCI, nel 2010 debutt\u00f2 da professionista su strada tra le file della squadra svizzera Cerv\u00e9lo TestTeam, cogliendo quattro successi, tutti in Spagna: la Cl\u00e1sica de Almer\u00eda, una tappa alla Vuelta a Murcia e due tappe alla Vuelta a Castilla y Le\u00f3n. Al termine dell'anno, con la fusione tra Cerv\u00e9lo e Garmin, pass\u00f2 alla Rabobank. Con questa formazione ottenne diversi altri successi, soprattutto in volata: due tappe al Tour of Oman 2011, la Dutch Food Valley Classic nel 2011 e nel 2012, una tappa all'Eneco Tour 2012 (prima vittoria in gara World Tour per lui) e, nello stesso anno, il Memorial Rik Van Steenbergen. Oltre ai successi su strada, nel 2011 ai campionati del mondo su pista di Apeldoorn vince il bronzo nell'americana in coppia con Peter Schep.\nNel 2013, ancora tra le file della Rabobank (divenuta Blanco/Belkin), si aggiudic\u00f2 ben dodici vittorie su strada, tra cui una frazione allo Ster ZLM Toer, battendo velocisti di primo livello come Mark Cavendish, Andr\u00e9 Greipel e Marcel Kittel, e sei tappe al Tour of Hainan. Nel 2014, sempre tra le file della compagine olandese, ottenne nove vittorie, tra cui spiccano quattro tappe al Tour de Langkawi, la classifica finale della World Ports Classic e le tappe al Tour de Pologne e al Tour of Alberta.\nDal 2015: il ritorno alla pista.\nNel 2015, come membro del team MTN-Qhubeka, non ottenne alcun risultato di rilievo; ufficialmente in squadra anche l'anno dopo, nella rinominata Dimension Data, non gareggi\u00f2 mai in gare UCI su strada. A partire dall'autunno 2015, in vista dei Giochi olimpici di Rio 2016, ritorn\u00f2 infatti a dedicarsi unicamente all'attivit\u00e0 su pista, vincendo i titoli nazionali in omnium, velocit\u00e0 e chilometro a cronometro e, ai campionati del mondo 2016 a Londra, la medaglia d'argento nel chilometro a cronometro. Nell'estate 2016 partecip\u00f2 anche ai Giochi, a otto anni di distanza dalla sua ultima presenza a Pechino, ma come otto anni prima non riusc\u00ec ad aggiudicarsi vittorie.\nDopo i Giochi di Rio vince altre medaglie ai campionati del mondo, un argento nella velocit\u00e0 a squadre nel 2017 e un bronzo e un argento nel chilometro a cronometro nel 2018 e 2019 rispettivamente, oltre ad alcune gare in Coppa del mondo."}
{"id": "1407812", "revid": "28406", "url": "https://it.wikipedia.org/wiki?curid=1407812", "title": "Aelia Eudocia", "text": ""}
{"id": "1407813", "revid": "28406", "url": "https://it.wikipedia.org/wiki?curid=1407813", "title": "Icona di Santa Eudokia", "text": ""}
{"id": "1407814", "revid": "130040", "url": "https://it.wikipedia.org/wiki?curid=1407814", "title": "Ali Ibn Yusuf Ibn Tachfin", "text": ""}
{"id": "1407815", "revid": "62004", "url": "https://it.wikipedia.org/wiki?curid=1407815", "title": "Maryline Salvetat", "text": "Carriera.\nA inizio carriera vinse due titoli francesi Juniores di ciclismo su strada (1991 e 1992). Su strada fece suo anche un Grand Prix de France nel 1996, si classific\u00f2 inoltre seconda alla Chrono des Nations nel 1996 e nel 1997 e terza nel 1994. Nel 2006 vinse il Troph\u00e9e des Grimpeurs e l'anno dopo divenne campionessa nazionale Elite a cronometro; nel 2008 rappresent\u00f2 quindi il suo paese nelle prove su strada dei Giochi olimpici di Pechino.\nNel ciclocross vinse il titolo nazionale nel 2002, 2004, 2005 e 2009. Nel 2004 vinse la medaglia d'argento ai campionati del mondo dietro alla connazionale Laurence Leboucher e nel 2007, approfittando di alcuni problemi della favorita, la tedesca Hanka Kupfernagel, si aggiudic\u00f2 a sorpresa l'oro mondiale a Hooglede (Belgio) battendo la statunitense Katie Compton e ancora Laurence Leboucher. Vinse anche quattro medaglie ai campionati europei di specialit\u00e0, tre argenti e un bronzo.\nHa concluso l'attivit\u00e0 al termine della stagione ciclocrossistica 2008-2009."}
{"id": "1407816", "revid": "130040", "url": "https://it.wikipedia.org/wiki?curid=1407816", "title": "Tachfin ben Ali", "text": ""}
{"id": "1407819", "revid": "1372005", "url": "https://it.wikipedia.org/wiki?curid=1407819", "title": "Latino medievale", "text": "Il latino medievale era la forma di latino usato nel medioevo come lingua di cultura e come lingua liturgica dalla Chiesa cattolica, ma anche come lingua letteraria, lingua dell'amministrazione e del diritto.\nNon esiste un consenso unanime che delimiti esattamente il periodo durante il quale il latino medievale si \u00e8 differenziato dal latino volgare, ma in generale si considera latino medievale il latino scritto che inizia dopo la caduta dell'Impero romano d'Occidente (molti studiosi anticipano questa data indicativa anche di un secolo) fino alla soglia dell'Umanesimo (met\u00e0 del XIV secolo), comprendendo dunque il latino di Dante del De Vulgari Eloquentia e del De Monarchia, ma escludendo gi\u00e0 quello di Petrarca e di Coluccio Salutati.\nInfluenze.\nIl latino medievale era caratterizzato da un ampio vocabolario, formatosi dalla confluenza nel latino di parole provenienti dal lessico di numerose altre lingue. \u00c8 stato fortemente influenzato dalla lingua della Vulgata, che contiene peculiarit\u00e0 aliene alla lingua latina classica, conseguenza di una pi\u00f9 o meno stretta correlazione con il greco e l'ebraico. Queste particolarit\u00e0 si riflettevano non solo nel vocabolario, ma anche nella grammatica e nella sintassi. Numerose parole furono assunte anche dal lessico del germanico parlato dalle diverse popolazioni germaniche che migrarono in direzione dell'impero romano."}
{"id": "1407822", "revid": "43005079", "url": "https://it.wikipedia.org/wiki?curid=1407822", "title": "Latino medioevale", "text": ""}
{"id": "1407823", "revid": "112781884", "url": "https://it.wikipedia.org/wiki?curid=1407823", "title": "Stabilimento idrovoro di Marozzo", "text": "Lo stabilimento idrovoro di Marozzo \u00e8 un impianto di pompaggio per la bonifica sito presso Marozzo di Lagosanto lungo il ramo del Po di Volano.\nNell'area del territorio ferrarese allora gestita dal \"Consorzio di Bonifica del II Circondario Polesine di San Giorgio\" si pianific\u00f2, sul finire del XIX secolo, un'opera di bonifica meccanica per la Grande Valle Gallare. \u00c8 documentato che per tale progetto una commissione di tecnici abbia effettuato un viaggio \u201cdi studio\u201d nei Paesi Bassi per esaminare le opere idrauliche all'avanguardia nel settore.\nNel 1873 venne realizzato lo stabilimento idrovoro del Marozzo e all'interno messe in funzione le \u201cruote-pompe\u201d acquistate dalla ditta Stork &amp; C. di Hengelo di Rotterdam.\nL'impianto, mosso inizialmente dalla forza vapore, sub\u00ec diversi interventi per la modifica e il potenziamento, a mano a mano che alla Valle Gallare venivano collegate le finitime valli Trebba e Ponti.\nIl lavoro del complesso continu\u00f2 incessantemente fino all'anno 1986 quando il degrado delle strutture ne sugger\u00ec la dismissione e l'abbandono.\nL'attivit\u00e0 di presidio delle valli bonificate fu affidata a un nuovo e moderno impianto idrovoro, costruito nelle immediate vicinanze.\nStruttura.\nLa composizione formale del fabbricato suggerisce un possibile riferimento ai coevi esempi di architettura olandese, a testimonianza dell'attenzione del Consorzio verso le opere fiamminghe di trasformazione del territorio. Potrebbe essere individuato un rapporto con l'idrovora \u201cCruquius\u201d, nata nel 1846 per la bonifica del lago Haarlam, il cui complesso principale, anch'esso in laterizio, presenta una \u201ctorre\u201d motrice a base circolare con bilancieri uscenti all'esterno che azionavano le pompe. \nIl complesso del Marozzo si svolge planimetricamente a \u201cT\u201d con un volume rialzato \u201ca torre\u201d sull'ala sinistra. Il prospetto principale \u00e8 rivolto verso la relativa chiavica ed il Po di Volano ed \u00e8 caratterizzato da un paramento murario in mattoni faccia a vista ritmato da un'ordinata successione di finestre ad arco.\nDa questo prospetto parte, in corrispondenza del corpo centrale, un basamento semi-circolare in laterizio, \u201ccuore\u201d dell'impianto stesso; inizialmente ingentilito da un'esedra vetrata, chiusa in una struttura di ghisa e ferro secondo i dettami decorativi dell'epoca e oggi scomparsa.\nAttualmente per il complesso \u00e8 in corso il progetto di recupero delle strutture, il 20 maggio 2006 \u00e8 stata inaugurata la \"Casa della memoria\" una sala visitabile primo nucleo del \"Museo Storico della Bonifica\".\nLa porzione attualmente visitabile \u00e8 stata resa completamente accessibile e attrezzata per la fruizione da parte di visitatori con diversi gradi di disabilit\u00e0. All'interno della sala macchine, un pontile ligneo accompagna i visitatori snodandosi fra gli antichi motori, le pompe e una collezione di strumenti e attrezzature tecniche d'epoca.\nNella prima decade di maggio, alla visit\u00e0 del vecchio impianto \u00e8 generalmente abbinabile un interessante percorso all'interno del nuovo."}
{"id": "1407824", "revid": "1149807", "url": "https://it.wikipedia.org/wiki?curid=1407824", "title": "Sua maest\u00e0 de' Paperoni", "text": "La storia Sua maest\u00e0 de' Paperoni (\"His Majesty, McDuck\") (testo e disegni di Don Rosa, 1989), \u00e8 un'avventura di zio Paperone, Paperino, Qui, Quo e Qua che si svolge a Paperopoli.\nTrama.\nLa storia comincia con zio Paperone che scopre una targhetta d'ottone lasciata da Francis Drake; grazie ad essa, e alla consultazione delle memorie di Cornelius Coot, scopre che la collina Ammazzamotori, dove sorge il suo deposito, \u00e8 uno stato a s\u00e9 stante, staccato dagli Stati Uniti. Cos\u00ec, Paperone, attua delle modifiche al deposito che diventa quasi un castello, e si proclama re del nuovo regno di Paperonia; successivamente si scopre perch\u00e9 Paperone abbia voluto costruire un nuovo stato: voleva esentarsi dal pagare le tasse, e inoltre avrebbe riavuto indietro tutte le tasse pagate pi\u00f9 gli interessi. \nAd un certo momento arriva per\u00f2 un intruso, che con l'aiuto della Banda Bassotti, usurpa il trono a Paperone; i nipotini riescono comunque a far imprigionare i Bassotti e Paperone caccia via (a colpi di spade) l'intruso. Paperone per\u00f2 brucia il documento che riconosce allo stato di Paperonia piena autonomia, apparentemente per sbaglio (ma in realt\u00e0 l'ha fatto di proposito), e cos\u00ec si conclude la breve storia dello Stato di Paperonia.\nD.U.C.K.\nIl D.U.C.K. (Dedicated to Uncle Carl by Keno, dedicato a zio Carl Barks da Keno, che \u00e8 un altro nome di Don Rosa) si trova in basso sulla scopa che ha in mano zio Paperone, nella prima vignetta della prima tavola."}
{"id": "1407826", "revid": "729019", "url": "https://it.wikipedia.org/wiki?curid=1407826", "title": "Battaglia di Monte Berico", "text": "La battaglia di Monte Berico o seconda battaglia di Vicenza venne combattuta nell'ambito della prima guerra di indipendenza italiana.\nIl 10 giugno 1848 gli austriaci del maresciallo Josef Radetzky attaccarono Vicenza difesa da volontari e dai soldati dell'ex esercito pontificio comandati da Giovanni Durando. La battaglia si concentr\u00f2 nei pressi della citt\u00e0 e sulle pendici dei Colli Berici. Si concluse con la conquista di Vicenza da parte degli austriaci.\nAntefatti.\nScoppiata nel marzo 1848 la prima guerra di indipendenza a seguito delle sommosse di Milano (Cinque giornate) e Venezia, all'avanzata dell'esercito piemontese di Carlo Alberto il maresciallo austriaco Radetzky si trincer\u00f2 nelle fortezze del Quadrilatero. Egli dispose la mobilitazione di un corpo d'armata di rinforzo in Austria che il 17 aprile 1848 pass\u00f2 l'Isonzo.\nIntorno al 17 maggio, adducendo il riacutizzarsi di una vecchia ferita, il generale austriaco Nugent lasci\u00f2 il comando al generale Georg Thurn Valsassina (1788-1866). Il 22 maggio Radetzky, cambiando idea sulla necessit\u00e0 di congiungere le forze, comand\u00f2 a Thurn di attaccare Vicenza. Thurn, approfittando dello spostamento delle truppe di Durando da Piazzola, comp\u00ec la sua prima missione attraversando il fiume Brenta e il 23 maggio attacc\u00f2 Vicenza, venendo respinto.\nDifendevano la citt\u00e0 5.000 uomini, soprattutto pontifici. Queste forze per\u00f2 si andavano ingrossando poich\u00e9 man mano vi giungevano vari reparti veneti, forze di Durando e il battaglione del generale Giacomo Antonini, un affiliato alla Giovine Italia che aveva riunito in Francia un reparto cosmopolita di volontari.\nLa battaglia si svilupp\u00f2 tra la notte del 23 e la mattina del 24 e vide gli austriaci attaccare la citt\u00e0 da occidente ostacolati da allagamenti causati dai difensori che resistevano e contrattaccavano tenacemente. Anche una colonna austriaca inviata sui monti Berici non ebbe migliore fortuna e Thurn alle nove del mattino ordin\u00f2 la ritirata su Verona. Infine, le forze di Thurn si unirono a quelle di Radetzky il 25 maggio 1848.\nRiunite le forze, Radetzky fu ancora sconfitto a Goito il 30 maggio. Nonostante ci\u00f2, lungi dal ritirarsi a Verona, il 5 giugno 1848 mosse da Mantova su Vicenza, nucleo della resistenza italiana alle spalle del Quadrilatero. Le forze che raccolse per l'azione furono il 1\u00ba, il 2\u00ba corpo e due brigate del 3\u00ba corpo. Egli avanz\u00f2 da sud, intendendo occupare la zona dei Colli Berici che dominano la citt\u00e0 da meridione.\nSvolgimento.\nVicenza era difesa dagli ex pontifici del generale Giovanni Durando (Pio IX si era ufficialmente ritirato dalle ostilit\u00e0) e dai volontari. 2.500 uomini di queste forze, al comando dei colonnelli Enrico Cialdini e Massimo d'Azeglio, ebbero il compito di difendere i Colli Berici, bench\u00e9 tutta la zona collinare (che comprendeva la villa \"La Rotonda\") fosse difesa in totale da 4.000 uomini su 11.000 di cui disponeva Durando.\nL'esercito austriaco con 30.000 uomini e 124 cannoni avanz\u00f2 a semicerchio su Vicenza da sud fino a est. Il 1\u00ba corpo d'armata su di un fronte ampio dai Colli Berici fino e oltre il Bacchiglione; il 2\u00ba corpo sulle strade da Padova e Treviso. I comandanti dell'esercito piemontese non si mossero, fiduciosi che la citt\u00e0 avrebbe potuto resistere diversi giorni.\nRadetzky spinse all'attacco il 1\u00ba corpo con l'intenzione di occupare la zona collinare a sud della citt\u00e0: all'alba del 10 giugno le avanguardie austriache si scontrarono con gli avamposti italiani. Da est il 2\u00ba corpo austriaco incontr\u00f2 una valida resistenza, ma il punto cruciale della battaglia era a sud della citt\u00e0, presso La Rotonda sulla cui dorsale il 1\u00ba corpo austriaco riusc\u00ec a scalzare i volontari romani che ripiegarono su Villa Valmarana. Gli austriaci si impadronirono anche del ponte della ferrovia sul Bacchiglione e avanzarono su Porta Monte. Verso le 14 i difensori sferrarono un contrattacco, che fall\u00ec, nel quale fu gravemente ferito Cialdini. Cos\u00ec, intorno alle 17, la difesa esterna si ritir\u00f2 presso il santuario, ma gi\u00e0 le brigate dei generali Eduard Clam-Gallas e Ludwig von Wohlgemuth cominciavano ad arrivare alle spalle degli italiani, mentre cadeva ferito Massimo d'Azeglio.\nA questo punto Durando decise di mettere in campo le riserve che riuscirono per\u00f2 solo a consentire la ritirata dei difensori in citt\u00e0. Egli ritenne la battaglia perduta e un suo proclama alle 19 dichiar\u00f2 necessaria la resa, nonostante molti cittadini fossero contrari. All'una di notte gli austriaci cessarono il bombardamento e, iniziate le trattative, concessero all'ex esercito pontificio di ritirarsi a sud del Po, con l'accordo di non combattere pi\u00f9 per tre mesi. Il giorno dopo, 11 giugno, circa 9.000 soldati italiani lasciavano Vicenza. Essi avevano subito 293 morti e 1.665 feriti. Gli austriaci avevano avuto 141 morti, 541 feriti e 140 dispersi.\nConseguenze.\nLa conquista di Vicenza elimin\u00f2 dal Veneto le truppe del generale Durando e port\u00f2 alla successiva caduta di Padova e Treviso (13 giugno) e poi di Palmanova (24 giugno)..\nFu una grave perdita in termini di uomini e di prestigio per la causa italiana."}
{"id": "1407829", "revid": "81195", "url": "https://it.wikipedia.org/wiki?curid=1407829", "title": "Isobara di Van't Hoff", "text": ""}
{"id": "1407830", "revid": "484362", "url": "https://it.wikipedia.org/wiki?curid=1407830", "title": "Parlamento subalpino", "text": ""}
{"id": "1407837", "revid": "924361", "url": "https://it.wikipedia.org/wiki?curid=1407837", "title": "Efim Petrovi\u010d Geller", "text": "Geller \u00e8 stato uno dei pi\u00f9 forti giocatori sovietici del periodo 1950-80. Vinse il campionato sovietico per due volte (nel 1955 e 1979) e partecip\u00f2 al torneo dei candidati in sei occasioni dal 1953 al 1971. Vinse quattro volte il campionato ucraino (1950, 1957, 1958 e 1959). Nel 1991 fu primo a pari merito nel campionato del mondo seniores e vincitore assoluto del titolo nel 1992. Fu scelto come allenatore da vari campioni, tra cui Boris Spasskij e Anatolij Karpov, ed \u00e8 stato autore di numerosi testi scacchistici.\nLa valutazione della forza di gioco di Geller usando il sistema \"Chessmetrics\" lo pone al terzo posto al mondo negli anni 1962-1963 e tra i primi dieci al mondo nel ventennio 1950-1970.\nBiografia.\nGeller nacque ad Odessa da una famiglia ebrea. In giovent\u00f9 fu giocatore di pallacanestro e prima di dedicarsi agli scacchi si diplom\u00f2 in educazione fisica.\nDurante la seconda guerra mondiale fu meccanico di aerei, quindi studi\u00f2 economia presso l'Universit\u00e0 di Odessa. Si trasfer\u00ec poi a Mosca, dove si spos\u00f2 ed ebbe un figlio. Mor\u00ec di cancro a Mosca all'et\u00e0 di 73 anni.\nPrincipali risultati.\nEsord\u00ec con il sesto posto con punti 9,5/15 a Kiev nel campionato ucraino del 1947, in cui il vincitore fu Aleksej Sokol'skij.\nSi piazz\u00f2 3\u00ba-5\u00ba a Baku nel 1948 con punti 9/15, il vincitore fu l'estone Juri Randviir. Nello stesso anno realizz\u00f2 11/18 punti a Kiev nel campionato ucraino, piazzandosi 5\u00ba-8\u00ba; i vincitori furono Sokol'skij e Poliak.\nSi qualific\u00f2 alle semifinali del campionato sovietico a Tbilisi nel 1949 con punti 11,5/16, che si concluse a Mosca nel 1949, dove conquist\u00f2 il 3\u00ba-4\u00ba posto con punti 12,5/19, dietro ai vincitori David Bron\u0161tejn e Vasilij Smyslov.\nGeller in quell'occasione riusc\u00ec a superare campioni del calibro di Sem\u00ebn Furman, Isaac Boleslavskij, Aleksandr Kotov, Salo Flohr, Tigran Petrosjan, Vja\u010deslav Ragozin e Grigorij Levenfi\u0161.\nNonostante questa notevole prova egli dovette, nell'anno successivo, superare nuovamente le semifinali arrivando terzo con punti 9/15.\nAlle finali di Mosca del 1950, Geller con punti 9/17 si piazz\u00f2 al 7\u00ba-10\u00ba posto; il vincitore fu Paul Keres.\nSempre nel 1950 egli vinse il campionato ucraino a Kiev, il primo dei quattro titoli in quella competizione che si aggiudic\u00f2 anche negli anni dal 1957 al 1959.\nPartecip\u00f2 per ben ventitr\u00e9 volte (record assoluto alla pari con Mark Tajmanov) al campionato sovietico, ottenendo spesso ottimi piazzamenti.\nLo vinse la prima volta nel 1955 realizzando 12/19 e battendo Smyslov nello spareggio.\nOttenne il secondo titolo nel 1979 a Minsk all'et\u00e0 di 54 anni, un evento che fece di lui il campione sovietico meno giovane nella storia.\nRisultati di torneo.\nGeller fece il suo debutto a livello internazionale nel 1950 al Przepiorka Memorial di Iwonicz-Zdr\u00f3j, in Polonia, classificandosi settimo con 11,5/19 in un lotto di forti concorrenti (vinse Paul Keres).\nIn seguito partecip\u00f2 a moltissimi tornei e tra i numerosi successi si possono citare: primo assoluto a Iwonicz-Zdr\u00f3j 1957, primo con Tajmanov a Dresda 1959, primo con Lajos Portisch a Beverwijk 1965, primo a Kislovodsk 1966, primo a G\u00f6teborg 1967, primo a Kislovodsk 1968, pari primo con Botvinnik al torneo di Wijk aan Zee nel 1969 (davanti a Keres), primo con Vlastimil Hort a L'Avana 1971, primo con L\u00e1szl\u00f3 Szab\u00f3 ad Hilversum 1973, primo a Budapest 1973 (davanti ad Anatolij Karpov), primo a Teesside 1975, primo a Mosca 1975 (davanti a Spasskij, Kor\u010dnoj e Petrosjan), primo a Las Palmas 1976, primo con Gennadij Sosonko a Wijk aan Zee 1977, primo a Bogot\u00e0 1978, primo con Daniel Campora a Berna 1987, primo a Dortmund 1989, e primo con Grigorij Kajdanov a New York 1990, all'et\u00e0 di 65 anni.\nTornei dei candidati.\nGeller raggiunse varie volte le ultime fasi per la qualificazione al campionato del mondo.\nFu candidato a Zurigo nel 1953 e ad Amsterdam nel 1956. Il suo miglior risultato fu nel 1962: arriv\u00f2 secondo, dietro a Bobby Fischer, nell'interzonale di Stoccolma, a Cura\u00e7ao agganci\u00f2 al secondo posto Paul Keres. Il torneo per\u00f2 fu vinto da Petrosjan, il quale conquist\u00f2 il titolo l'anno successivo. Geller partecip\u00f2 anche all'edizione del 1965 battendo Smyslov per 5,5-2,5 a Mosca al primo turno, ma poi fu sconfitto da Spasskij a Riga 5,5-2,5 nelle semifinali. Nel 1966 perse il match con Bent Larsen, nel 1968 fu sconfitto da Spasskij per 5,5-2,5 e nel 1970 da Kor\u010dnoj. Nel 1973 all'interzonale di Petr\u00f3polis fu sconfitto nello spareggio a tre con Lajos Portisch e Le\u016d Paluhae\u016dski.\nCompetizioni a squadre.\nGeller rappresent\u00f2 l'URSS in sette edizioni delle Olimpiadi degli scacchi, in un intervallo di 28 anni dal 1952 al 1980. Il risultato complessivo fu di +46 =23 -7 (76 %). Vinse sette medaglie d'oro di squadra, tre medaglie d'oro individuali e tre medaglie d'argento individuali.\nEgli fu selezionato in sei occasioni quale rappresentante della Russia ai campionati europei a squadre nazionali, vincendo in tutte le occasioni la medaglia d'oro.\nIl risultato complessivo fu di +17 =19 -1 (72 %).\nRisultati contro alcuni grandi maestri.\nSono considerate in questa statistica solo le partite ufficiali di torneo o match.\nLo score complessivo contro i campioni del mondo \u00e8 di + 73\u00a0\u2013 71 = 193.\nEredit\u00e0.\nGeller \u00e8 ricordato per la sua abilit\u00e0 tattica e l'originale stile di attacco che caratterizz\u00f2 gran parte delle sue partite. \u00c8 unanimemente riconosciuto come un grande esperto della teoria delle aperture ed \u00e8 stato uno dei pionieri nello sviluppo della difesa est-indiana, assieme con i colleghi ucraini Isaak Boleslavs'kyj e David Bron\u0161tejn. Botvinnik lo considerava il massimo esperto dell'est-indiana, tanto che disse di lui: \u00abNon abbiamo mai capito l'est-indiana fino a quando non \u00e8 arrivato Geller\u00bb.\nSvilupp\u00f2 gli studi di molte varianti della difesa siciliana, come la linea di gioco \"6. Ae2\" contro la variante Najdorf \u00a0 (1.e4 c5 2.Nf3 d6 3.d4 cxd4 4.Nxd4 Nf6 5.Nc3 a6), che us\u00f2 anche per sconfiggere Bobby Fischer.\nIl gambetto Geller contro la difesa slava (detto anche \"gambetto Tolu\u0161-Geller\": 1. d4 d5 2. c4 c6 3. Cf3 Cf6 4. Cc3 dxc4 5. e4 b5 6. e5 Cd5 7. a4), con il quale Il bianco sacrifica un pedone in cambio dell'iniziativa, prende il suo nome. \u00c8 stato adottato con successo da diversi campioni, tra i quali Tal' e Kasparov.\nFu assistente di Boris Spassky nel \"match del secolo\" del 1972 contro Bobby Fischer e in seguito di Anatolij Karpov. Nonostante le sue qualit\u00e0 ed i suoi successi non ebbe la fortuna di diventare uno dei campioni del mondo di scacchi. Botvinnik, esprimendo il suo parere su di lui, afferm\u00f2 che fu il migliore giocatore al mondo agli inizi degli anni sessanta, ma che il suo carattere lo portava ad essere pi\u00f9 forte nei tornei che negli scontri diretti."}
{"id": "1407839", "revid": "1305772", "url": "https://it.wikipedia.org/wiki?curid=1407839", "title": "Green River (Wyoming)", "text": "Green River \u00e8 una citt\u00e0 ed \u00e8 il capoluogo della contea di Sweetwater, Wyoming, Stati Uniti, nella parte sud-occidentale dello stato. La popolazione era di 12.515 abitanti al censimento del 2010.\nGeografia fisica.\nSecondo lo United States Census Bureau, ha un'area totale di .\nStoria.\nGreen River fu incorporata nel 1868 in quello che allora era il Territorio del Dakota, sulle rive del Green River. La citt\u00e0 era il punto di partenza da cui John Wesley Powell inizi\u00f2 le sue famose spedizioni del Green River, del fiume Colorado e del Grand Canyon alla fine degli anni 1800. La citt\u00e0 di Green River originariamente doveva essere il sito di un punto di divisione per la Union Pacific Railroad, ma quando la ferrovia finalmente raggiunse il punto, i funzionari furono sorpresi di scoprire che la grande citt\u00e0 era gi\u00e0 stata fondata l\u00ec, probabilmente richiedendo costose negoziazioni per la terra della ferrovia. Hanno spostato il punto di divisione a 12 miglia (19 km) ad ovest, creando la citt\u00e0 di Bryan, sul Blacks Fork of the Green River.\nAl momento della sua incorporazione nel 1868, Green River aveva circa 2000 residenti ed edifici in adobe permanenti erano in costruzione. Tuttavia, quando il punto di divisione della ferrovia fu spostato verso ovest, la popolazione dell'insediamento scese a 101 residenti. Proprio quando Green River era sul punto di diventare una citt\u00e0 fantasma, il Blacks Fork si prosciug\u00f2 durante una siccit\u00e0 e la ferrovia fu costretta a spostare il punto di divisione a Green River per garantire un'adeguata acqua per le sue locomotive a vapore. La citt\u00e0 fu ufficialmente reincorporata sotto le nuove leggi del Wyoming il 5 maggio 1891, mentre Bryan divenne la citt\u00e0 fantasma.\nLa citt\u00e0 \u00e8 conosciuta come una delle prime negli Stati Uniti a vietare la sollecitazione porta a porta, sotto la Green River Ordinance.\nSociet\u00e0.\nEvoluzione demografica.\nSecondo il censimento del 2010, la popolazione era di 12.515 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 92,1% di bianchi, lo 0,4% di afroamericani, lo 0,8% di nativi americani, lo 0,5% di asiatici, lo 0,1% di oceanici, il 4,1% di altre razze, e il 2,0% di due o pi\u00f9 etnie. Ispanici o latinos di qualunque razza erano il 13,4% della popolazione."}
{"id": "1407847", "revid": "767487", "url": "https://it.wikipedia.org/wiki?curid=1407847", "title": "L'uomo della luna", "text": "L'uomo della luna (\"The Man in the Moon\") \u00e8 un film drammatico del 1991 diretto da Robert Mulligan ed interpretato da Sam Waterston, Tess Harper, Gail Strickland e Reese Witherspoon nella sua prima apparizione cinematografica.\nTrama.\nLouisiana; estate 1957; Dani Trant \u00e8 una ragazza di 14 anni che vive in campagna con i genitori Matthew e Abigail e con le sorelle Maureen (pi\u00f9 grande) e Missy (pi\u00f9 piccola). Un'altra sorella \u00e8 in arrivo. Dani \u00e8 un vero maschiaccio, che passa le sue giornate all'aperto fra nuotate, corse tra i prati e le canzoni di Elvis Presley.\nUn giorno, durante una nuotata nello stagno, lei, nuda, conosce Court Foster, un ragazzo di 17 anni orfano di padre che si \u00e8 appena trasferito con la madre Marie e con i fratelli gemelli pi\u00f9 piccoli. I due non si piacciono ma, conoscendosi, lei si invaghisce di lui e quando una notte lei tenta di baciarlo lui si allontana freddamente; quella sera, la madre si accorge della scomparsa di Dani, esce a cercarla ma inciampa e viene ricoverata per una commozione cerebrale e Dani viene picchiata con una cinta dal padre ritenendola colpevole di ci\u00f2 che \u00e8 successo. Dani e Court rimangono amici e lei riesce anche a farsi dare un bacio da lui ma una sera Court conosce Maureen di cui si innamora ricambiato; da quel momento, Court non d\u00e0 pi\u00f9 importanza a Dani, mentre nella famiglia si festeggia la nascita della nuova sorellina di Dani.\nDani si rende conto che Maureen si \u00e8 innamorata di Court e quando Dani si reca da lui per affrontarlo, lo ritrova ferito tra le braccia della madre dopo essere caduto dal trattore (nel tentativo di prendere il cappello) e trinciato. Dani torna a casa disperata confessando tutto al padre che si precipita da Court per aiutarlo ma senza successo e perci\u00f2 Court muore; sia Dani che Maureen cadono in un profondo dolore.\nMaureen cerca di farsi perdonare da Dani, ma questa non sembra essere disposta a perdonarla; il padre cerca di convincere Dani che qualunque cosa accadr\u00e0 lei e Maureen saranno per sempre sorelle e che anche se la odier\u00e0, Court non torner\u00e0 in vita. Dani si convince e si reca al cimitero per andare sulla tomba di Court; qui vi trova Maureen che piange disperata e Dani si avvicina a lei per confortarla, avendo capito di avere una sofferenza in comune.\nDani e Maureen, ora riappacificate, parlano nella loro stanza sotto il porticato, e Dani chiede a lei se parleranno sempre con l'uomo della luna (l'uomo al quale, come descritto da Maureen all'inizio del film, si poteva confessare ogni cosa) e Maureen le risponde \"Sempre!\"."}
{"id": "1407849", "revid": "98077", "url": "https://it.wikipedia.org/wiki?curid=1407849", "title": "Parlamento Subalpino", "text": ""}
{"id": "1407851", "revid": "6923", "url": "https://it.wikipedia.org/wiki?curid=1407851", "title": "Iso Autoveicoli", "text": ""}
{"id": "1407854", "revid": "132266", "url": "https://it.wikipedia.org/wiki?curid=1407854", "title": "Protonotario apostolico soprannumerario", "text": ""}
{"id": "1407866", "revid": "775372", "url": "https://it.wikipedia.org/wiki?curid=1407866", "title": "Francesco Ferrari (politico 1946)", "text": "Biografia.\nEsponente della Democrazia Cristiana, dirigente a pi\u00f9 livelli della federazione della Coldiretti, ha aderito successivamente al Partito Popolare Italiano alla Margherita e al Partito Democratico.\nConsigliere regionale della Lombardia (1987-1990),\nAlle elezioni politiche del 1992 \u00e8 candidato alla Camera dei Deputati, nella circoscrizione di Brescia (Brescia-Bergamo), nelle liste della Democrazia Cristiana, venendo eletto deputato della XI Legislatura con circa preferenze.\nSuccessivamente aderisce al Partito Popolare Italiano e alle politiche del 1994 \u00e8 eletto al Senato della Repubblica nelle liste del Patto per l'Italia: sconfitto nel collegio uninominale di Chiari, ottiene un seggio tramite il recupero proporzionale. Durante la XII Legislatura ricopre anche l'incarico di Presidente della IX Commissione permanente (Agricoltura e produzione agroalimentare) del Senato della Repubblica.\nAlle politiche del 1996 \u00e8 eletto alla Camera, riuscendo ad imporsi, col sostegno dell'Ulivo, nel collegio uninominale di Ghedi. Nel corso della XIII legislatura ricopre la carica di Presidente della XIII Commissione (Agricoltura).\nDal 5 luglio 2007 \u00e8 europarlamentare, subentrato a Marta Vincenzi (nel frattempo eletta sindaco di Genova). Alle elezioni europee del 2004, Ferrari era stato candidato nella lista Uniti nell'Ulivo.\nRicandidatosi alle elezioni europee del 2009, \u00e8 risultato quarto tra i non eletti nella lista del Partito Democratico nella Circoscrizione elettorale dell'Italia nord-occidentale."}
{"id": "1407869", "revid": "1516566", "url": "https://it.wikipedia.org/wiki?curid=1407869", "title": "Tartaruga (araldica)", "text": "In araldica la tartaruga (detta anche testuggine) \u00e8 simbolo di \"prudenza modesta\", \"giudice saggio\" ed il \"temporeggiatore\". Compare raramente nelle armi, abitualmente vista dall'alto."}
{"id": "1407870", "revid": "253269", "url": "https://it.wikipedia.org/wiki?curid=1407870", "title": "Jackie Earle Haley", "text": "Precedentemente era gi\u00e0 noto per aver interpretato Kelly Leak, il giocatore di baseball motociclista e fumatore, in \"Che botte se incontri gli orsi\" e nei suoi sequel.\nCarriera.\nJackie Earle Haley comincia la sua carriera cinematografica come attore bambino. Il ruolo pi\u00f9 rilevante \u00e8 quello di Kelly Leak in \"Che botte se incontri gli \"Orsi\"\" (1976), con Walter Matthau e Tatum O'Neal, film che produsse ben due sequel.\nHaley \u00e8 apparso in numerosi film, tra cui \"Il giorno della locusta\" (1975), \"L'ultima odissea\" (1976) e \"Un week-end da leone - Una gita da sballo\" (1983), cos\u00ec come in ruoli da ospite in Tv. Ha interpretato \"Moocher\" nell'acclamato film \"All American Boys\" (1979) e in seguito nella serie televisiva di breve durata con lo stesso nome. Nel corso degli anni settanta, ha spesso interpretato personaggi duri, arrabbiati, foruncolosi e dai capelli lunghi tagliati male. \u00c8 inoltre apparso come ospite in alcune serie televisive come \"Marcus Welby\", \"Una famiglia americana\", \"Love Boat\", \"Renegade\" e \"Get a Life\".\nDurante gli anni novanta e l'inizio del nuovo millennio la carriera d'attore di Haley si \u00e8 fermata; nello stesso periodo ha iniziato a guidare limousine e a consegnare pizza per guadagnare uno stipendio prima di ritornare sulla scena. \u00c8 tornato a fare con successo il produttore e il regista di pubblicit\u00e0 televisive, riprendendo a recitare solo nel 2006 nel film \"Tutti gli uomini del re\" e con una grande performance nel film \"Little Children\" (2006), nei panni di uno stupratore. Quest'ultimo ruolo, particolarmente apprezzato dalla critica, \u00e8 stato influenzato dalla relazione tra suo fratello Tru, morto a causa di un'overdose di eroina, e la loro madre. Per questa interpretazione \n\u00e8 stato candidato al premio Oscar al miglior attore non protagonista e nel 2007 \u00e8 stato invitato ad unirsi alla Academy of Motion Picture Arts and Sciences.\nHaley possiede una societ\u00e0 di produzione, la JEH Productions, a San Antonio, in Texas.\nHa partecipato alle pellicole \"Semi-Pro\" (2008) e \"Winged Creatures\" (2008). \u00c8 stato scelto dal regista Zack Snyder per interpretare il vigilante mascherato Rorschach in \"Watchmen\" (2009), adattamento cinematografico dell'omonimo graphic novel di Alan Moore.\nNell'aprile 2010 \u00e8 stato scritturato per interpretare la nuova figura dell'assassino Freddy Krueger nel riavvio della saga \"Nightmare\", riprendendo cos\u00ec il ruolo appartenuto a Robert Englund per otto film e una serie TV, in un progetto della New Line previsto per il 2010. Per questo ruolo dimostra grande abilit\u00e0 a vestire i panni di un cattivo molto particolare e un'icona del genere dell'orrore.\nSempre nel 2010 \u00e8 parte del cast di \"Human Target\", interpretando Guerrero, un killer senza scrupoli che offre i propri servizi al protagonista Christopher Chance.\nVita privata.\nHaley \u00e8 nato e cresciuto a Northridge (California). Si \u00e8 sposato la prima volta nel 1979 con Sherry Vaughan, dalla quale ha poi divorziato. Nel 1985 si \u00e8 risposato con Jennifer Hargrave, da cui ha avuto due figli: Christopher (nato nel 1986) e Olivia (nata nel 1998); dopo il divorzio dalla seconda moglie, nel 2004 ha sposato Amelia Cruz.\nPremi.\nRiconoscimenti come attore non protagonista ricevuti per la sua performance in \"Little Children\":\nDoppiatori italiani.\nNelle versioni in italiano dei suoi film, Earle Haley \u00e8 stato doppiato da: "}
{"id": "1407874", "revid": "106908", "url": "https://it.wikipedia.org/wiki?curid=1407874", "title": "Aapeli", "text": ""}
{"id": "1407876", "revid": "38120", "url": "https://it.wikipedia.org/wiki?curid=1407876", "title": "Luigi Galassi", "text": "Note biografiche.\nLuigi Galassi, medico, nato a Roma nel 1817, di nobile famiglia originaria di Roccaporena di Cascia (Provincia di Perugia), rettore della Universit\u00e0 di Roma \"La Sapienza\", era figlio di Salvatore Galassi e di Maria Truzzi, figlia del mercante di campagna Francesco Truzzi, e nipote di Vincenzo Galassi, generale dello stato pontificio. \nLaureatosi in medicina presso l'ateneo romano \"La Sapienza\" nel 1836 nel quale fu in un primo tempo professore di \"Medicina teorico-pratica\" e successivamente di \"Patologia speciale medica\". Fu in un primo momento segretario della facolt\u00e0 di Medicina, Membro del Collegio Medico-Chirurgico, della Societ\u00e0 Italiana di igiene, della Regia Accademia Medica di Roma, di cui fu eletto nel 1879 presidente. Successivamente divenne rettore del \"La Sapienza\" dal 1886 al 1888. Fu inoltre anche preside della Facolt\u00e0 di Medicina e Chirurgia dell'Universit\u00e0 di Roma. Ebbe otto figli dalla moglie Clotilde Cicognani, figlia di Felice Cicognani, che fu Ministro di Grazia e Giustizia nel governo di Pellegrino Rossi. Mor\u00ec in Roma nel 1895.\nA Roma \u00e8 intitolata una via a Luigi Galassi.\nIl rettorato della Sapienza.\nDurante il delicato periodo (a seguito anche dell'unit\u00e0 di Roma all'Italia del 1870) in cui Galassi fu rettore della Sapienza si realizzarono numerosi cambiamenti che culminarono con la costruzione del Policlinico Umberto I iniziato nel 1888 e pressoch\u00e9 completato nel 1903. Il funzionamento del Policlinico universitario (1.150 letti, 350 per le Cliniche, 800 per l'Ospedale) inizi\u00f2 nell'agosto del 1904.\nSi tratta di un Policlinico-Ospedale d'Insegnamento la cui idea \u00e8 particolarmente innovativa per quei tempi. Fino al 1887 le Cliniche della Facolt\u00e0 di Medicina di Roma erano associate a pi\u00f9 Ospedali quali quelli di S. Spirito, S. Giacomo, S. Rocco, S. Gallicano e della Consolazione.\nIl prof. Galassi fu autore di numerose pubblicazioni in ambito medico, tra le quali alcune riguardanti le acque albule, la febbre napoletana e altri tipi di febbri. Molte sue pubblicazioni sono conservate presso la Biblioteca Medica Statale del Policlinico Umberto I in Roma. Fece dono all'ateneo romano di un'importante biblioteca di oltre 1300 volumi, che costituisce uno dei fondi di base pi\u00f9 importanti della biblioteca centrale dell'Universit\u00e0 di Roma."}
{"id": "1407880", "revid": "68105", "url": "https://it.wikipedia.org/wiki?curid=1407880", "title": "Organizzazione Non Governativa", "text": ""}
{"id": "1407882", "revid": "1833487", "url": "https://it.wikipedia.org/wiki?curid=1407882", "title": "Sj\u00f8hus", "text": "Le Sj\u00f8hus (letteralmente \"casa di mare\") sono abitazioni tipiche utilizzate dai pescatori norvegesi, diffuse lungo la costa ed in particolare tradizionali delle isole Lofoten. Oggi hanno perso la loro funzione originaria e sempre pi\u00f9 spesso fungono da alloggi per turisti.\nMentre i \"rorbu\" erano gli alloggi per i pescatori, le \"sj\u00f8hus\" erano poco pi\u00f9 di squallide baracche costruite lungo il molo dei centri abitati ed erano adibite a capannoni per deposito delle merci e delle attrezzature. Erano una sorta di magazzini nei quali i pescatori lavoravano il pescato e, per comodit\u00e0, non di rado mangiavano e dormivano. Al contrario dei \"rorbu\", piccoli e tipicamente ad un solo piano, le \"sj\u00f8hus\" erano di grandi dimensioni, ripartite in tre o quattro piani.\nCome i \"rorbu\", erano costruzioni palafittiche, fabbricate in legno ma, al contrario dei primi, quasi mai dipinte di rosso, ma pi\u00f9 spesso colorate di bianco o anche non dipinte."}
{"id": "1407904", "revid": "21267618", "url": "https://it.wikipedia.org/wiki?curid=1407904", "title": "Marozzo", "text": ""}
{"id": "1407914", "revid": "122944636", "url": "https://it.wikipedia.org/wiki?curid=1407914", "title": "Il conto Montecristo", "text": "Il conto Montecristo \u00e8 una miniserie televisiva del 1997 diretto da Ugo Gregoretti, ispirata al celebre romanzo, di Dumas.\nLa fiction and\u00f2 in onda in prima visione su Rai 3 ogni Domenica e Marted\u00ec alle 20:50 dal 22 giugno al 9 luglio.\nTrama.\nNapoli anni settanta.\nEdmondo Dantes \u00e8 un tranquillo pilota civile che sta per sposare Mercedes, una pescivendola del posto; questa storia d'amore suscita le gelosie di alcuni colleghi e conoscenti, che decidono di ordire una trama ai suoi danni. Per farlo arrestare i congiurati lo denunciano, con una falsa accusa, al procuratore Villaforte, bramoso di fare carriera. Gli tocca cos\u00ec una lunga detenzione preventiva, durante la quale l'innocente fa amicizia con un anziano e coltissimo detenuto, il professor Faria, che lo aiuta a comprendere chi abbia mai potuto volerlo eliminare. Faria gli rivela anche di possedere un'ingente somma di denaro depositata in un conto bancario presso un paradiso fiscale caraibico. Trascorrono vent'anni, in cui Faria fa da \"maestro\" ad Edmondo, insegnandoli tutto ci\u00f2 che sa della vita, finch\u00e9 un giorno l'anziano si ammala gravemente. Sapendo di essere ormai alla fine dei suoi giorni rivela ad Edmondo la collocazione del suo \"tesoro\", prima di morire. Dantes, occultato il cadavere, riesce ad evadere dal carcere, e poi ad entrare in possesso della straordinaria ricchezza del fraterno amico, e finalmente pu\u00f2 attuare la sua vendetta.\nCommento.\nIl titolo prende spunto dal nome di un ipotetico conto corrente tangentizio.\nAmbientata nella Napoli e nella Milano degli anni settanta, \u00e8 interpretata da Corso Salani, Imma Piro ed Alessio Boni. Divisa in sei parti, termina con un finale che stravolge totalmente il romanzo di Dumas. Il regista e sceneggiatore compare pi\u00f9 volte nel film, soprattutto come voce narrante. Molte sono le scene girate in chroma key."}
{"id": "1407922", "revid": "599013", "url": "https://it.wikipedia.org/wiki?curid=1407922", "title": "Equazione di van 't Hoff", "text": ""}
{"id": "1407924", "revid": "322321", "url": "https://it.wikipedia.org/wiki?curid=1407924", "title": "Conselve", "text": "Conselve \u00e8 un comune italiano di abitanti della provincia di Padova in Veneto, posto in pianura a circa 20 chilometri a sud dal capoluogo.\nStoria.\nI primissimi documenti, risalenti al 954, parlano di \"Caput Silvae\" e \"Caput Silvis\", un luogo posto all'inizio della boscaglia, il punto principale e pi\u00f9 frequentato. L'origine latina del toponimo testimonia anche uno stretto legame con l'epoca romana. Tutto fa supporre che buona parte del conselvano abbia conservato a lungo l'aspetto di una palude fatta di acquitrini, di stagni e di corsi d'acqua dal percorso disordinato e facilmente straripanti, di fittissima e spontanea vegetazione, minuta e boschiva, progressivamente diffusa man mano che le paludi, anche per effetto del calore solare, si prosciugavano lasciando rilevanti depositi alluvionali. Varie furono le dominazioni da parte di etnie straniere post-romane: orde di Visigoti e Unni (che non si stanziarono) e di Longobardi (che rimasero fino al 774, quando Carlo Magno affront\u00f2, sconfisse ed imprigion\u00f2 l'ultimo re Desiderio). Con le conquiste di Carlo Magno, Conselve passa sotto i carolingi. I carolingi fecero costruire un castello nel 948, che per\u00f2 ora non c'\u00e8 pi\u00f9. I primi feudatari di Conselve furono i Da Baone-Conti provenienti dalla nobilt\u00e0 padovana. Nell'XI secolo dissesti religiosi sono provocati dai Patarini, che da Milano espandono la loro fede in tutto il nord Italia, conselvano compreso. Per rinstaurare la fede cristiana e per sconfiggere la tirannia di Ezzelino, nel 1254 papa Alessandro IV bandisce una crociata. Sconfitto a Pernumia, Ezzelino prima di fuggire rade al suolo Conselve.\nCon l'avvento della Serenissima Repubblica, che fece vivere al conselvano un periodo di grande splendore sotto il punto di vista economico dovuto anche a bonifiche ed ordinamento dei bacini lacustri, Conselve viene inglobato in un unico comune, che da Battaglia Terme si estendeva fino ad Anguillara Veneta. Nel 1508 fu saccheggiato dagli Imperiali.\nDopo pochi giorni di conquiste napoleoniche, con il trattato di Campoformido nel 1797, Conselve divent\u00f2 parte dell'Impero d'Austria. In questo periodo vennero ampliate le strade che portavano a Conselve e vennero fatti alcuni restauri.\nIl 14 luglio 1866 Conselve viene liberato e viene ad integrare il neonato Regno d'Italia.\nConselve, durante il conflitto della prima guerra mondiale, rimase quasi priva di uomini validi: gli abili dai 19 ai 45 anni furono chiamati alle armi e l'agricoltura sub\u00ec un grave danno, nonostante donne e ragazzi supplissero nel pesante e faticoso lavoro dei campi. I reduci, tornati alle loro case, trovarono disoccupazione e miseria. Nelle famiglie regnava la fame.\nIl fenomeno della Resistenza, durante la seconda guerra mondiale, port\u00f2 alla formazione delle brigate partigiane. \nIl 9 settembre del 1944, Conselve si trov\u00f2 alla merc\u00e9 delle SS tedesche, e molte furono le vittime. \nAlle 14:30 del 28 aprile 1945 giunsero a Conselve le prime avanguardie inglesi: la gente era commossa e le campane suonavano a distesa. Le salme dei partigiani, caduti durante la Resistenza, nel 1946 furono raccolte in un'unica tomba sotto la croce che sta al centro del cimitero.\nMonumenti e luoghi d'interesse.\nLa Villa Malipiero-Zen-Schiesari \u00e8 oggi sede del Comune di Conselve. Il palazzo fu fatto erigere dai conti Zen di Venezia nel primo decennio del Settecento, ristrutturando e ampliando l'edificio che, nello stesso sito, vi sorgeva in precedenza. Si trattava di una casa da muro, di origine forse tardo trecentesca, nel 1447 di propriet\u00e0 di Toma Malipiero. Dopo aver cambiato vari proprietari, il palazzo venne acquistato nel 1892 dagli Schiesari, per poi passare nel 1946 al comune.\nIl Palazzo Michiel-Suman-Moschini-Buniolo-Ferrante-Deganello risale alla fine del Cinquecento/inizi del Seicento e fu fatta erigere dalla nobile famiglia veneziana dei Michiel. La facciata esterna \u00e8 stata modificata nel corso del Settecento. Il prospetto interno, che si apre sull'ampio giardino, \u00e8 invece Cinquecentesco. Un tempo l'intero complesso architettonico comprendeva anche stalle, scuderie, cantine e un oratorio privato.\nI lavori dell'attuale chiesa parrocchiale (Duomo di San Lorenzo) iniziarono nel 1720 per concludersi nel 1748, anno della sua consacrazione, avvenuta da parte del cardinale Carlo Rezzonico, divenuto poi papa Clemente XIII. Tra le varie opere d'arte conservate nel duomo spicca la pala d'altare del \"Martirio di san Lorenzo\" (primi del Seicento), che un recente restauro ha permesso di attribuire alla scuola del Tintoretto. La pala apparteneva al vecchio duomo, del quale rimangono ancora alcune tracce (due colonne sormontate da putti) al lato est, esterno alla chiesa parrocchiale.\nL'oratorio di San Benedetto \u00e8 databile presumibilmente tra il XVII e il XVIII secolo. La chiesa \u00e8 ricordata nelle visite vescovili dal 1780 al 1823. Al suo interno, le statue di Benedetto da Norcia e dei putti ai suoi lati sono di Giovanni Maria Morlaiter, realizzate intorno al 1750.\nLa villa Lazara \u00e8 stata eretta nel XV secolo dalla potente e antica famiglia dei Lazara. Nei secoli seguenti il palazzo ha subito alcune importanti interventi di ristrutturazione e di ampliamento. La villa nel 1547 ha ospitato Enrico III di Francia, (al tempo principe), nel 1683 san Gregorio Barbarigo (al tempo vescovo di Padova) e nel 1748 papa Clemente XIII (al tempo cardinale). Acquistata nel 1905 da monsignor Francesco Beggiato la villa \u00e8 diventata il patronato parrocchiale, dal 1927 retto dai padri canossiani.\nL'oratorio di San Francesco, inglobato nel complesso ex mulini Gentilini, un tempo era annesso a Villa Fante. La chiesetta conserva al suo interno una pala d'altare di anonimo artista veneto, risalente alla met\u00e0 del Seicento che raffigura la Madonna col Bambino e san Francesco. L'iscrizione murata sulla parete destra ricorda che il primo oratorio qui costruito fu fondato da San Prosdocimo di Padova. Bruciato nel 914 dagli Unni, fu riedificato e ristrutturato nel 1653.\nLa villa Malipiero-Morosini-Cavalli-Cappello-Schiesari nella sua odierna configurazione risale al XVIII secolo, anche se \u00e8 quasi certo che in origine (si parla del Cinquecento o addirittura della met\u00e0 del Quattrocento) fosse una semplice casa di muro. Nel corso del Seicento l'edificio pass\u00f2 dai Malipiero ai Morosini. Nel Settecento la villa fu oggetto di un radicale intervento di ristrutturazione e ampliamento. L'edificio fu di propriet\u00e0 anche dei marchesi Cavalli di Ravenna, come si evince dallo stemma della casata ancora esistente sulla facciata, per poi passare ai conti Cappello e, infine, verso la fine dell'Ottocento, agli Schiesari.\nIl palazzo Papafava-Schiesari-Bergonzini risale alla prima met\u00e0 del XVII secolo. Difficile ricostruire la storia di questo edificio. Secondo lo storico Gino Meneghini, il palazzo nel Settecento apparteneva alla famiglia Papafava, che nei primi dell'Ottocento lo cedette agli Schiesari per poi passare ai Begonzini.\nLa villa Borbone-Conti-Schiesari-Disar\u00f2, ex orfanotrofio, risale al XVI-XVII secolo. La villa \u00e8 stata eretta dalla famiglia Borbone-Conti, casata di antica nobilt\u00e0, nel sito dove probabilmente sorgeva il castello di Conselve (XI secolo). L'edificio, eretto nella prima met\u00e0 del Cinquecento, \u00e8 stato ampliato e modificato nel corso del Seicento. Nel tempo la villa ha subito altre trasformazioni. Con l'estinzione della famiglia Borbone-Conti, nel 1827 il palazzo pass\u00f2 agli Schiesari. L'ultima erede della famiglia, Temi Schiesari, lasci\u00f2 la villa alle suore canossiane, perch\u00e9 la trasformassero in orfanotrofio. L'istituto fu attivo dal 1942 al 1970. Recentemente restaurata, la villa \u00e8 ora propriet\u00e0 della famiglia Disar\u00f2.\nLa villa Zane-Bellegno con molta probabilit\u00e0 risale alla met\u00e0 del Cinquecento. Venne edificata dalla famiglia Zane per poi passare, nel 1630, ai Bellegno. L'oratorio un tempo annesso alla villa, dedicato a San Paolo e Sant'Antonio di Padova, ricordato negli atti delle visite pastorali e partire dal 1645, \u00e8 andato distrutto.\nLa villa Sagredo-Balzan-Toderini dei Gagliardis dalla Volta o Ca' Sagredo \u00e8 stata costruita a partire dalla seconda met\u00e0 del XVII secolo da Giovanni Sagredo, podest\u00e0 di Padova e ambasciatore della Repubblica Serenissima presso le principali corti europee. L'edificio, tipicamente seicentesco, era stato concepito come padiglione da caccia, trasformato poi in signorile dimora di campagna da Piero Sagredo, figlio di Giovanni. La villa, nel Settecento, pass\u00f2 in eredit\u00e0 ai Balzan, che all'inizio dell'Ottocento la restaurarono dopo il saccheggio napoleonico, e da questi ai Toderini dei Gagliardis dalla Volta, attuali proprietari.\nLa chiesa di San Giovanni Battista Decollato di Pal\u00f9 \u00e8 stata costruita nel 1574 per volont\u00e0 di Giovanni Lazara, con annesso un piccolo convento, poi demolito nel 1938. Ha subito importanti interventi di restauro nel 1647, nel 1733, nel 1968 e nel 2009.\nInfrastrutture e trasporti.\nAttraversata in senso longitudinale dalla Strada provinciale 14, Conselve \u00e8 collegata con Padova mediante autoservizi svolti da APS Holding e Busitalia-Sita Nord.\nFra il 1888 e il 1954 nella cittadina fu presente inoltre una stazione della tranvia Padova-Bagnoli di Sopra, gestita dalla Societ\u00e0 delle Guidovie Centrali Venete (gruppo Societ\u00e0 Veneta), parte di un gruppo di infrastrutture che contribuirono in tale periodo al rilancio economico della provincia di Padova.\nAmministrazione.\nGemellaggi.\nConselve \u00e8 gemellato con Torcy (un comune francese della Borgogna) e J\u00e1szber\u00e9ny (un comune ungherese della provincia di J\u00e1sz-Nagykun-Szolnok). Le celebrazioni ufficiali del gemellaggio della ricorrenza avvengono con manifestazioni diverse che hanno visto anche l'intitolazione di una via (Passaggio Torcy) e di una piazzetta (Piazzetta J\u00e1szber\u00e9ny) di Conselve."}
{"id": "1407927", "revid": "2080735", "url": "https://it.wikipedia.org/wiki?curid=1407927", "title": "Atriplex", "text": "Atriplex \u00e8 un genere di piante della famiglia Chenopodiaceae (Amaranthaceae secondo la classificazione APG).\nTassonomia.\nComprende oltre 250 specie differenti tra cui:"}
{"id": "1407928", "revid": "438678", "url": "https://it.wikipedia.org/wiki?curid=1407928", "title": "Un posto", "text": "Un posto \u00e8 un film italiano del 1992, diretto da Luigi Zanolio, con Stefano Accorsi alla sua seconda esperienza. Il tema centrale del film \u00e8 l'amicizia fra due giovani alla ricerca di un posto di lavoro.\nTrama.\nAntonio \u00e8 un ragazzo spensierato, energico, socievole, ma un po' superficiale. Paolo \u00e8 invece introverso, timido, metodico e cede a qualche distrazione solo se giustificata da validi motivi. I due abitano nello stesso condominio in un rione popolare di Bologna ed entrambi intendono presentarsi a un concorso per un posto di \"annunciatore della stazione ferroviaria\". \nAntonio, consapevole della propria incostanza nello studio, tenta di approfittare della determinazione e della sistematicit\u00e0 di Paolo, proponendogli di studiare insieme. Antonio e Paolo iniziano cos\u00ec una serie di incontri che progressivamente si trasformano in occasioni per conoscersi. E sar\u00e0 proprio questo legame disinteressato a spingere i due ragazzi a scoprire l'amicizia come uno dei valori pi\u00f9 importanti della vita, in grado di annullare la tensione causata dalla competizione."}
{"id": "1407933", "revid": "79213", "url": "https://it.wikipedia.org/wiki?curid=1407933", "title": "Fr\u00e0 Bevignate da Cingoli", "text": ""}
{"id": "1407934", "revid": "141298", "url": "https://it.wikipedia.org/wiki?curid=1407934", "title": "Histrionicus histrionicus", "text": "La moretta arlecchino (\"Histrionicus histrionicus\", Linnaeus 1758) \u00e8 una piccola anatra marina unica rappresentante del genere Histrionicus.\nDescrizione.\nI maschi adulti sono blu ardesia con i fianchi castani e presentano varie macchie bianche, tra cui una mezzaluna bianca alla base del becco. Le femmine adulte sono poco colorate, con il loro piumaggio grigio-brunastro ed una macchia bianca sulla testa, intorno all'occhio. Entrambi gli adulti hanno una macchia bianca sull'orecchio.\nHabitat.\nIl suo habitat di nidificazione sono i freddi e rapidi ruscelli del Nordamerica nord-occidentale e nord-orientale, della Groenlandia, dell'Islanda e della Russia occidentale. Il nido \u00e8 situato solitamente in un luogo ben riparato sul suolo nei pressi di un ruscello.\n\u00c8 migratrice su brevi distanze e la maggior parte sverna sulle coste rocciose atlantiche e pacifiche. Gli esemplari che raggiungono l'Europa occidentale sono rarissimi.\nAlimentazione.\nQuesti uccelli si nutrono nuotando sotto il pelo dell'acqua o immergendosi. Possono anche tuffarsi. Si nutrono di molluschi, crostacei e insetti.\nPopolazione.\nLa popolazione del Nordamerica orientale sta diminuendo di numero e viene considerata in pericolo. Le possibili cause comprendono la perdita dell'habitat in seguito a progetti idroelettrici e la morte dovuta alle fuoriuscite di petrolio nei pressi delle aree costiere.\nSpecie fossili.\nAl giorno d'oggi, questa \u00e8 la sola specie del suo genere. Grazie ai fossili sono state descritte due morette arlecchine preistoriche, nonostante in un primo momento vennero classificate in un genere diverso: \"Histrionicus shotwelli\", proveniente dai depositi del Miocene medio e superiore dell'Oregon, Stati Uniti, che venne considerata membro di un genere monotipico, \"Ocyplonessa\", e \"Histrionicus ceruttii\", che visse in California durante il Pliocene superiore e venne dapprima considerata una specie del genere imparentato \"Melanitta\".\nLa moretta arlecchina deve il suo nome ad Arlecchino, in francese Harlequin, un personaggio della Commedia dell'arte che indossa abiti coloratissimi. Il nome specifico deriva dalla parola latina \"histrio\", \"attore\"."}
{"id": "1407935", "revid": "1610933", "url": "https://it.wikipedia.org/wiki?curid=1407935", "title": "Anatra arlecchina", "text": ""}
{"id": "1407936", "revid": "46291", "url": "https://it.wikipedia.org/wiki?curid=1407936", "title": "Histrionicus", "text": ""}
{"id": "1407937", "revid": "2519", "url": "https://it.wikipedia.org/wiki?curid=1407937", "title": "Trichocereus pachanoi", "text": ""}
{"id": "1407939", "revid": "287204", "url": "https://it.wikipedia.org/wiki?curid=1407939", "title": "Acinace", "text": "Acinace, scritto anche akinakes (greco ) o akinaka (da un ipotetico e non attestato termine persiano \"*ak\u012bnakah\") \u00e8 il termine usato per indicare un tipo di spada o daga usata dagli antichi persiani.\nOrigine e disegno.\nIl disegno dell'arma ha un'origine scita, anche se a renderla famosa furono i persiani grazie ai quali l'arma ebbe una rapida diffusione nel mondo antico, tanto che una sua influenza pu\u00f2 essere rintracciata perfino nel disegno della antiche armi cinesi.\nL\"acinace\" \u00e8 lunga, tipicamente, 36\u201346\u00a0cm, con due bordi affilati, un pomolo diviso, e una guardia cruciforme a forma di B o anche rettangolare o arrotondata, che, sebbene profonda, non si protende molto dalla lama.\n\u00c8 interessante notare che ci\u00f2 che pi\u00f9 di ogni altra cosa permette di identificare l\"acinace\" \u00e8 la sua fodera, di solito sospesa con un unico aggancio su uno dei lati, in modo da pendere in maniera asimmetrica, in diagonale sull'anca destra.\nPoich\u00e9 l\"acinace\" sembra essere stata un'arma da stoccata, e siccome era indossata generalmente sulla destra, l'inclinazione in avanti doveva servire probabilmente a permetterne la rapida estrazione, in una posizione molto favorevole per portare assalti a sorpresa, trovandosi infatti impugnata con la lama inclinata verso il basso e in avanti.\nTestimonianze testuali ed artistiche.\nI testi antichi ci dicono veramente poco di quest'arma, al di fuori del fatto, abbastanza scontato, che era una \"spada persiana\". Per questo motivo, gli autori latini che ne hanno scritto nel tempo, hanno usato il termine \"acinace\" per indicare indistintamente qualsiasi altra arma usata dai persiani nel corso dei secoli. Cos\u00ec \u00e8 frequente, nel latino medioevale, che si indichi con il termine \"acinace\" la scimitarra o altre simili, una consuetudine linguistica che ha lasciato un'evidente traccia in alcune nomenclature binomiali di specie animali o botaniche.\nPaulus Hector Mair, esperto tedesco di arti marziali e scherma storica vissuto nel XVI secolo, si spinge ancora pi\u00f9 in l\u00e0, arrivando a tradurre con \"acinace\" il tedesco \"dussack\", un termine usato per indicare un'arma da addestramento, che aveva la caratteristica di esibire, nel disegno, una curvatura simile a quella della scimitarra. Allo stesso modo, nelle descrizioni di autori Gesuiti riguardanti il Giappone, il termine veniva utilizzato per indicare la katana.\nI persiani dell'era achemenide facevano uso di pi\u00f9 di un tipo di spada: l'arte dell'epoca achemenide ci offre tipiche raffigurazioni di guardie del corpo del re o importanti dignitari che indossano spade ornate sospese in diagonale. L'arte greca, d'altro canto, mostra spesso soldati persiani armati di \"kopis\", un'arma ricurva dotata di un unico filo. Ci vuole un fiuto da \"detective\" per riuscire a discernere che tipo di arma fosse davvero l\"acinace\".\n\u00c8 utile notare che nei testi greci e romani, l\"acinace\" viene talvolta menzionata quale oggetto di dono regale corrisposto in segno di favore. Questo farebbe propendere per la daga.\nIn un passo di Erodoto un acinace d'oro \u00e8 ritualmente offerta da Serse al mare,\nnella cerimonia riparatrice che fece seguito al curioso episodio noto come \"flagellazione dell'Ellesponto\".\nUn passaggio rivelatore lo si rinviene in Flavio Giuseppe (\"Antichit\u00e0 giudaiche\", 20.186), in cui le armi usate dai \"sicari\" sono cos\u00ec descritte:\nCi\u00f2 sembra anche indicare che \u00e8 la daga ad essere propriamente chiamata \"acinace\", sebbene vi sia chi sostiene il contrario, traducendo il passaggio precedente in: \u00abconvessa come la romana \"sica\"\u00bb."}
{"id": "1407944", "revid": "31886", "url": "https://it.wikipedia.org/wiki?curid=1407944", "title": "CEN/XFS", "text": "CEN/XFS, o pi\u00f9 semplicemente XFS (\"Extensions for Financial Services\"), \u00e8 un'architettura client-server che fornisce servizi per le applicazioni finanziarie nelle piattaforme Microsoft. Tipicamente permette l'utilizzo di periferiche collegate a sportelli per il prelievo automatico di contante (Bancomat, cambiavalute ecc...).\nXFS fornisce una API che consente di gestire l'utilizzo di diversi servizi finanziari, indipendentemente dal produttore della periferica.\nLe specifiche XFS sono regolamentate dal Comitato europeo di normazione. Il nome originario della piattaforma era XFS/WOSA (\"Windows Open Systems Architecture\").\nEsiste una versione di XFS, basata su piattaforma Java, indipendente dall'hardware e dal sistema operativo e denominata J/XFS."}
{"id": "1407945", "revid": "1516566", "url": "https://it.wikipedia.org/wiki?curid=1407945", "title": "ARV Mariscal Sucre (F-21)", "text": "Le fregata venezuelana Mariscal Sucre \u00e8 la prima di sei unit\u00e0 missilistiche tipo Lupo che il Venezuela ordin\u00f2 ai cantieri italiani el 1975 e costruite tra il 1976 e il 1979 entrarono in servizio tra il 1980 e il 1982. La \"Mariscal Sucre\", unit\u00e0 capoclasse, \u00e8 stata costruita nel Cantiere navale del Tirreno di Riva Trigoso ed \u00e8 entrata in servizio nella marina venezuelana il 14 luglio 1980.\nServizio.\nNel corso degli anni ha partecipato ad importanti esercitazioni navali ed \u00e8 stata protagonista dell'esercitazione multinazionale UNITAS.\nNel 1987 insieme con altre unit\u00e0 della marina venezuelana partecip\u00f2 al confronto con la Colombia che quasi sfoci\u00f2 in un conflitto armato, noto in Colombia come Crisi della corvetta ARC Caldas, nella quale una controversia relativa alle acque territoriali del golfo di Maracaibo port\u00f2 ad un addensamento di forze navali nella zona, e ad uno schieramento notevole di mezzi militari alla frontiera dei due paesi.\nAmmodernamenti.\nTra il 1998 e il 2002 insieme alla gemella \"Almirante Bri\u00f3n\" e stata sottoposta a lavori di ammodernamento presso gli stabilimenti Ingalls Shipbuilding di Pascagoula nel Mississippi.\nLe modifiche hanno riguardato la totale revisione dello scafo, la sostituzione dei motori diesel di propulsione, la modernizzazione delle turbine a gas, la sostituzione del sistema di controllo dell'apparato propulsore, la sostituzione dei gruppi elettrogeni, un nuovo radar di navigazione, nuovo sonar a scafo, nuovi sistemi elettronici che hanno ammodernato il sistema di comando e controllo migliorando notevolmente il livello di automazione e consentendo di ridurre l'equipaggio da 185 a 131 uomini.\nL'unit\u00e0 \u00e8 stata dotata di motori diesel MTU 20V 1163, del nuovo radar di sorveglianza e ricerca aerea Elta \"EL/M-2238 Star 3D\", del sistema ESM/ECM Elisra NS 9003/9005 e del sistema Elbit \"ENTCS 2000\" per il controllo del tiro. I lanciatori SCLAR sono stati sostituiti da lanciatori Mk 137 da 130mm, cos\u00ec come il sonar che nella nuova configurazione \u00e8 il Northrop Grumman SQS-53C montato sullo scafo. Le navi sono equipaggiate del sistema di navigazione Sperry marine MK 39 e del sistema di comunicazione integrato SHINCOM 2100 della DRS Technologies.\nCol cambio di nome della forza navale venezuelana, il prefisso dell'unit\u00e0 \u00e8 diventato da ARV a AB (Armada Bolivariana)."}
{"id": "1407947", "revid": "16438", "url": "https://it.wikipedia.org/wiki?curid=1407947", "title": "Wosa", "text": ""}
{"id": "1407948", "revid": "83531", "url": "https://it.wikipedia.org/wiki?curid=1407948", "title": "095 (prefisso)", "text": "095 \u00e8 il prefisso telefonico del distretto di Catania, appartenente al compartimento omonimo.\nIl distretto comprende la parte settentrionale della provincia di Catania ed alcuni comuni delle province di Messina e Siracusa. Confina con i distretti di Siracusa (0931) e di Caltagirone (0933) a sud, di Enna (0935) a ovest, di Cefal\u00f9 (0921) a nord-ovest, di Patti (0941) e di Taormina (0942) a nord.\nAree locali e comuni.\nIl distretto di Catania comprende 54 comuni inclusi nelle 9 aree locali di Acireale, Adrano, Bronte (ex settori di Bronte e Randazzo), Catania, Giarre (ex settori di Fiumefreddo di Sicilia e Giarre), Lentini, Nicolosi (ex settori di Nicolosi e Zafferana Etnea), Palagonia (ex settori di Castel di Judica e Palagonia) e Patern\u00f2. I comuni compresi nel distretto sono: Aci Bonaccorsi, Aci Castello, Aci Catena, Aci Sant'Antonio, Acireale, Adrano, Belpasso, Biancavilla, Bronte, Calatabiano, Camporotondo Etneo, Carlentini (SR), Castel di Judica, Catania, Cesar\u00f2 (ME), Fiumefreddo di Sicilia, Francofonte (SR), Giarre, Gravina di Catania, Lentini (SR), Linguaglossa, Maletto, Maniace, Mascali, Mascalucia, Militello in Val di Catania, Milo, Misterbianco, Motta Sant'Anastasia, Nicolosi, Palagonia, Patern\u00f2, Pedara, Piedimonte Etneo, Raddusa, Ragalna, Ramacca, Randazzo, Riposto, San Giovanni la Punta, San Gregorio di Catania, San Pietro Clarenza, San Teodoro (ME), Santa Domenica Vittoria (ME), Santa Maria di Licodia, Santa Venerina, Sant'Agata li Battiati, Sant'Alfio, Scordia, Trecastagni, Tremestieri Etneo, Valverde, Viagrande e Zafferana Etnea ."}
{"id": "1407949", "revid": "547034", "url": "https://it.wikipedia.org/wiki?curid=1407949", "title": "Peps Persson", "text": "\u00c8 un musicista blues/reggae, che durante la sua carriera ha principalmente composto musica in svedese, ma \u00e8 molto conosciuto anche per il suo dialetto (quello della Scania). Ha anche composto degli album in inglese.\n, uno di quelli che hanno fatto conoscere questa musica in Svezia."}
{"id": "1407951", "revid": "1782831", "url": "https://it.wikipedia.org/wiki?curid=1407951", "title": "Finocchieto", "text": "Finocchieto \u00e8 una frazione del comune di Stroncone (TR).\nSecondo i dati del censimento Istat del 2001, gli abitanti sono 228; il paese si trova a 459 .\nStoria.\nLa prima notizia di \"Fenocletto\" si ha nell'anno 813, quando Acerisio di Teudemondo dona all'abbazia di Farfa i beni dei suoi fratelli, posti in quella localit\u00e0. Il Regesto di Farfa riporta infatti: \u00ab\"Acerisio figlio dello sculdascio Teudemondo dona al Monastero i beni venutigli dai suoi fratelli e posti nei luoghi chiamati Val di Tiba, Cerrus ruptus e in Fenoccletto\"\u00bb\nTale donazione compare anche nel database online dei documenti legali dell'impero carolingio realizzato dal King's College di Londra e denominato \"\"The Making of Charlemagne's Europe (768-814)\"\". Finocchieto compare infatti con il nome medievale di \"Fenocclettum\" (ID: Unknown 2654) nella Carta denominata FAR 2:200, come uno dei 3 possedimenti donati per il bene della sua anima da Acerisio all'abbazia di Farfa. Sebbene tale Carta non sia visionabile online (\u00e8 conservata presso la Biblioteca Apostolica Vaticana), le informazioni del database permettono di risalire ad alcuni ulteriori dettagli:\nNel 1225 Finocchieto pass\u00f2 sotto la giurisdizione della cattedrale di S. Giovenale di Narni, a cui doveva un tributo annuale nella forma di un cero di 5 libbre.\nUn documento del 1277 attesta che i castelli circostanti (Finocchieto, Capitone, Balduino, Lugnola, Rocca Carlea) erano appartenuti a Narni da lungo tempo.\nNel 1527 il territorio venne saccheggiato dalle truppe tedesche e spagnole del principe d'Orange, venuto a Narni.\nNel 1543, infine, vi fu una contesa territoriale legale per la definizione dei confini con il castello di Castiglione.\nEconomia e manifestazioni.\nLa storia ha visto prevalere le attivit\u00e0 legate all'agricoltura e alla pastorizia.\nIl 22 gennaio si festeggia san Vincenzo, diacono di Saragozza, martire del IV secolo. Alla fine di giugno, dal 2005, vi si tiene la \"Sagra della pappardella\". L'8 settembre si festeggia la nativit\u00e0 di Maria.\nInfrastrutture e trasporti.\n\u00c8 raggiunto dalla linea 23 (o 623), gestita da Busitalia Umbria e operata da Troiani, esegue collegamenti scarsi da e per la Stazione di Terni."}
{"id": "1407953", "revid": "1573940", "url": "https://it.wikipedia.org/wiki?curid=1407953", "title": "Melanitta", "text": "Melanitta \u00e8 un genere di uccelli famiglia degli Anatidi.\nDescrizione.\nI maschi sono per la maggior parte neri ed hanno becchi rigonfi. Le femmine sono brune.\nDistribuzione e habitat.\nNidificano nell'estremo nord di Europa, Asia e Nordamerica, e svernano un po' pi\u00f9 a sud, nelle zone temperate di questi continenti.\nBiologia.\nSulle acque costiere pi\u00f9 accoglienti formano stormi numerosi. I membri di questi gruppi sono strettamente raggruppati e questi uccelli tendono a decollare insieme.\nI loro nidi edificati vengono costruiti sul suolo nei pressi del mare, di laghi o fiumi, nelle foreste o nella tundra. Queste specie si immergono alla ricerca di crostacei e molluschi.\nTassonomia.\nNe esistono cinque specie:\nIl presunto \"orchetto\" fossile \"Melanitta ceruttii\", che visse in California durante il Pliocene superiore, viene attualmente classificato nel genere \"Histrionicus\"."}
{"id": "1407957", "revid": "167080", "url": "https://it.wikipedia.org/wiki?curid=1407957", "title": "Falange oplitica", "text": ""}
{"id": "1407958", "revid": "287204", "url": "https://it.wikipedia.org/wiki?curid=1407958", "title": "I nuovi bestsellers Special", "text": "I nuovi bestsellers Special \u00e8 una collana di libri rosa, stampati dalla Harlequin Mondadori Italia. I romanzi, hanno una produzione di quattro libri ogni due mesi, e riportano tre tipi di numerazione la prima \u00e8 dall'1 al 30 e la seconda dall'1s al 16s e la terza dall'1s al 72s, dal 73s in copertina viene rinominato con il nome Noir Extreme facendo sempre parte della serie i nuovi bestsellers special, questi libri sono scritti al 90% dalla mano femminile."}
{"id": "1407959", "revid": "287204", "url": "https://it.wikipedia.org/wiki?curid=1407959", "title": "B\u00e1etan mac Ninneda", "text": ""}
{"id": "1407965", "revid": "484362", "url": "https://it.wikipedia.org/wiki?curid=1407965", "title": "Arconte eponimo", "text": "Larconte eponimo (; \u1f10\u03c0\u03ce\u03bd\u03c5\u03bc\u03bf\u03c2 \u00e8 composto da \u1f10\u03c0\u03af, \"sopra\", e \u1f44\u03bd\u03bf\u03bc\u03b1, \"nome\", quindi si pu\u00f2 tradurre come \"che d\u00e0 il nome\") era uno dei nove arconti eletti annualmente nell'antica Atene.\n\"Arconte\" (\u1f04\u03c1\u03c7\u03c9\u03bd, pl. \u1f04\u03c1\u03c7\u03bf\u03bd\u03c4\u03b5\u03c2, \"arcontes\") significa \"governante\" o \"signore\", \u00e8 usato frequentemente come titolo di una specifica carica pubblica, mentre \"eponimo\" significa che dava il suo nome all'anno in cui occupava la carica, in modo simile alla datazione dei Romani per anni consolari.\nNell'Antica Atene, un sistema di nove arconti contemporanei si evolse, conducendo a tre diverse giurisdizioni sugli affari civici, militari e religiosi dello stato: i tre incaricati erano noti, rispettivamente, come arconte eponimo, arconte polemarco (, \"comandante\") e arconte re (, \"arconte re\"). Gli altri sei erano i \"tesmoteti\" (), ufficiali giudiziari.\nIn origine queste cariche erano occupate dalla classe ricca con elezioni ogni dieci anni. Durante questo periodo l'arconte eponimo era il magistrato in capo, il polemarco era il comandante delle forze armate e l'arconte re era responsabile di alcune disposizioni religiose cittadine e della supervisione di alcuni importanti processi nelle corti di giustizia. Dopo il 683 a.C. le cariche furono mantenute per un solo anno, che prese il nome dall'arconte eponimo.\nContesto storico.\nL'arconte era il magistrato pi\u00f9 importante in molte citt\u00e0 greche, ma ad Atene c'era un concilio di arconti che esercitava una forma di potere esecutivo. Dal tardo VIII secolo a.C. ci furono tre arconti: l'arconte eponimo, il polemarco (sostituito nel 501 a.C. da dieci strateghi) e l'arconte re (le vestigia cerimoniali della monarchia ateniese). Queste posizioni erano occupate dall'aristocrazia (gli Eupatridi) per elezione ogni dieci anni. Durante questo periodo l'arconte eponimo era il magistrato in capo, il polemarco il comandante delle forze armate, l'arconte re il responsabile delle disposizioni religiose cittadine.\nDopo il 683 a.C. le cariche furono mantenute per un solo anno, che prese il nome dall'arconte eponimo. L'anno andava da luglio al giugno successivo. L'arconte eponimo era l'arconte pi\u00f9 importante e presiedeva alle riunioni della Boul\u00e9 e dell'Ecclesia, le assemblee dell'antica Atene. L'arconte eponimo rest\u00f2 il capo dello stato anche con la democrazia, nonostante con un'importanza politica molto ridotta. Sotto la riforma di Solone, egli stesso arconte eponimo nel 594 a.C., ci fu un breve periodo in cui il numero degli arconti sal\u00ec a dieci. Dopo il 457 a.C. gli ex-arconti furono automaticamente nominati membri a vita dell'Areopago, nonostante quest'assemblea non fosse pi\u00f9 molto importante politicamente.\nDal 487 a.C. uno degli arconti sorvegli\u00f2 la procedura dell'ostracismo. Un processo a un arconte era a carico degli epikleroi. Altri diritti degli arconti includevano la supervisione dei Giochi panatenaici e delle Dionisie\nElenco degli arconti di Atene.\nNella seguente lista degli arconti, gli anni in cui il nome dell'arconte \u00e8 ignoto sono segnalati come tali. Gli anni indicati come \"anarchia\" vogliono intendere letteralmente che non ci furono arconti. Ci sono varie ricostruzioni contrastanti di elenchi; le fonti di questa lista sono indicate alla fine. Occorre precisare che la carica di un arconte durava due anni, cominciando in primavera o estate e continuando fino alla seguente primavera o estate. Il polemarco o gli strateghi, il basileus e i tesmoteti (i sei vice degli arconti) sono altres\u00ec indicati, quando conosciuti.\nPeriodo arcaico.\nArconti a vita.\nLa pi\u00f9 antica tradizione ateniese varia sull'esatta posizione di questo confine; esercitavano l'arcontato a vita, alcune volte indicato come \"arcontato perpetuo\" ed esercitavano i poteri sacrali della monarchia, come poi fece l'arconte re. La storicit\u00e0 di ognuno di questi elenchi antichi pu\u00f2 essere ragionevolmente messa in dubbio da un principiante e idonea a differenti interpretazione, ma in cui non ci siano dubbi in quanto ai documenti storici. Aristotele indica che Medontete e Acasto potrebbero aver governato come re piuttosto che come arconti.\nArconti decennali.\nNel 753 a.C. l'arcontato perpetuo da parte degli Eupatridi (essenzialmente tiranni) fu limitato a 10 anni (gli \"arconti decennali\").\nArconti annuali.\nDopo il 683 a.C. l'arcontato fu limitato a un anno. Gli arconti erano scelti dall'Areopago e risiedevano nel Pritaneo."}
{"id": "1407966", "revid": "1543377", "url": "https://it.wikipedia.org/wiki?curid=1407966", "title": "0931", "text": "0931 \u00e8 il prefisso telefonico del distretto di Siracusa, appartenente al compartimento di Catania.\nIl distretto comprende la maggior parte della provincia di Siracusa. Confina con i distretti di Ragusa (0932) a ovest, di Caltagirone (0933) a nord-ovest e di Catania (095) a nord.\nAree locali e comuni.\nIl distretto di Siracusa comprende 18 comuni inclusi nelle 5 aree locali di Augusta, Avola (ex settori di Avola, Pachino e Rosolini), Floridia, Palazzolo Acreide (ex settori di Melilli e Palazzolo Acreide) e Siracusa. I comuni compresi nel distretto sono: Augusta, Avola, Buccheri, Buscemi, Canicattini Bagni, Cassaro, Ferla, Floridia, Melilli, Noto, Pachino, Palazzolo Acreide, Portopalo di Capo Passero, Priolo Gargallo, Rosolini, Siracusa, Solarino e Sortino ."}
{"id": "1407974", "revid": "1442080", "url": "https://it.wikipedia.org/wiki?curid=1407974", "title": "ARV Almirante Bri\u00f3n (F-22)", "text": "La fregata venezuelana Almirante Bri\u00f3n \u00e8 la seconda di sei unit\u00e0 missilistiche della Classe Mariscal Sucre tipo Lupo che il Venezuela ordin\u00f2 ai cantieri italiani nel 1975 e che costruite tra il 1976 e il 1979 entrarono in servizio tra il 1980 e il 1982. La \"Almirante Bri\u00f3n\" \u00e8 stata costruita nei Cantieri del Tirreno di Riva Trigoso ed \u00e8 entrata in servizio nella marina venezuelana il 7 marzo 1981. L'unit\u00e0 \u00e8 intitolata a Luis Bri\u00f3n (1782\u20131821) che combatt\u00e9 nella guerra d'indipendenza del Venezuela raggiungendo il grado di ammiraglio. \nServizio.\nNel corso degli anni ha partecipato ad importanti esercitazioni navali ed \u00e8 stata protagonista dell'esercitazione multinazionale UNITAS.\nNel 1987 insieme con altre unit\u00e0 della marina venezuelana partecip\u00f2 al confronto con la Colombia che quasi sfoci\u00f2 in un conflitto armato, noto in Colombia come Crisi della corvetta ARC Caldas, nella quale una controversia relativa alle acque territoriali del golfo di Maracaibo port\u00f2 ad un addensamento di forze navali nella zona, e ad uno schieramento notevole di mezzi militari alla frontiera dei due paesi.\nTra il 1998 e il 2002 insieme alla gemella \"Mariscal Sucre\" e stata sottoposta a lavori di ammodernamento presso gli stabilimenti Ingalls Shipbuilding di Pascagoula nel Mississippi.\nLe modifiche hanno riguardato la totale revisione dello scafo, la sostituzione dei motori diesel di propulsione, la modernizzazione delle turbine a gas, la sostituzione del sistema di controllo dell'apparato propulsore, la sostituzione dei gruppi elettrogeni, un nuovo radar di navigazione, nuovo sonar a scafo, nuovi sistemi elettronici che hanno ammodernato il sistema di comando e controllo migliorando notevolmente il livello di automazione e consentendo di ridurre l'equipaggio da 185 a 131 uomini.\nCol cambio di nome della forza navale venezuelana, il prefisso dell'unit\u00e0 \u00e8 diventato da ARV a AB (Armada Bolivariana)"}
{"id": "1407979", "revid": "1711941", "url": "https://it.wikipedia.org/wiki?curid=1407979", "title": "Sl\u00e1ine mac Dela", "text": "Sl\u00e1ine (Sl\u00e1inge, Sl\u00e1nga), figlio di Dela dei Fir Bolg fu il primo leggendario re supremo d'Irlanda. Sarebbe giunto nell'isola sulla baia di Wexford, alla foce del fiume Slaney. I Fir Bolg invasero l'isola con 5\u00a0000 uomini. Sl\u00e1ine e i suoi quattro fratelli, che discendevano da uno dei figli di Nemed, si divisero tra loro l'Irlanda. Sl\u00e1ine, il pi\u00f9 giovane dei cinque, ebbe il Leinster, Gann il Munster del nord, Sengann il Munster del sud\\, Genann il Connacht e Rudraige l'Ulster. Loro scelsero per\u00f2 Sl\u00e1ine come sovrano supremo. Sua moglie fu Fuad. La sua parte dei Fir Bolg furono conosciuti col nome di Gaili\u00f3in, che veniva dalle loro lance (in antico irlandese \"g\u00e1e\"). Regn\u00f2 per soli cinque anni. Mor\u00ec nel 1513 a.C. a Dind R\u00edg, nella contea di Carlow e fu sepolto a Slane, nella contea del Meath. A lui successe il fratello Rudraige."}
{"id": "1407985", "revid": "729019", "url": "https://it.wikipedia.org/wiki?curid=1407985", "title": ".45 HP", "text": "La .45 HP \u00e8 un tipo di munizione calibro 11,43\u00a0mm per pistola ideata soprattutto per il mercato italiano, per uso civile, come il 9 \u00d7 21 mm IMI. Rispose all'esigenza di affiancarsi in Italia ai proiettili da pistola specifici per l'uso militare, in particolare il .45 ACP, del quale era vietata la vendita ai civili.\nIl calibro .45 HP (11,43\u00a0mm di diametro e 21\u00a0mm di lunghezza) differisce dal .45 ACP (11,43\u00a0mm di diametro e 22\u00a0mm di lunghezza) per la lunghezza del bossolo che nel secondo caso \u00e8 pi\u00f9 lungo di un solo millimetro. Il .45 HP \u00e8 una cartuccia che spara un proiettile di dimensioni notevoli e di buona efficacia terminale, subsonico con velocit\u00e0 di 260/280\u00a0m/s alla volata, la cui energia media di circa 500 Joule, pari a circa 51\u00a0kgm, viene ben trasmessa all'impatto dalla pesante palla (la palla standard da 230 grani ha massa doppia rispetto a quella standard per la cartuccia da 9 mm Parabellum).\nOggi \u00e8 sempre pi\u00f9 sostituito dallo standard statunitense del calibro .45 ACP, che dal 1996 \u00e8 divenuto un calibro consentito per uso civile anche in Italia. L'uso di una cartuccia 45 ACP in una pistola camerata per il 45 HP \u00e8 impossibile in quanto il carrello non va in chiusura perch\u00e9 la munizione (che fa head space sul bordo del bossolo) \u00e8 pi\u00f9 lunga di 1 millimetro. L'uso di una cartuccia 45 HP in un'arma camerata per il 45 ACP \u00e8 possibile perch\u00e9 l'arma va in chiusura ma alla lunga si pu\u00f2 rompere l'unghia dell'estrattore e si ha una notevole perdita di precisione."}
{"id": "1407991", "revid": "1543377", "url": "https://it.wikipedia.org/wiki?curid=1407991", "title": "0932", "text": "0932 \u00e8 il prefisso telefonico del distretto di Ragusa, appartenente al compartimento di Catania.\nIl distretto comprende la provincia di Ragusa. Confina con i distretti di Caltagirone (0933) a nord e di Siracusa (0931) a est. \nAree locali e comuni.\nIl distretto di Ragusa comprende 12 comuni inclusi nelle 6 aree locali di Comiso (ex settori di Chiaramonte Gulfi, Comiso e Giarratana), Modica, Pozzallo, Ragusa (ex settori di Ragusa e Santa Croce Camerina), Scicli e Vittoria. I comuni compresi nel distretto sono: Acate, Chiaramonte Gulfi, Comiso, Giarratana, Ispica, Modica, Monterosso Almo, Pozzallo, Ragusa, Santa Croce Camerina, Scicli e Vittoria ."}
{"id": "1407996", "revid": "1833487", "url": "https://it.wikipedia.org/wiki?curid=1407996", "title": "Giuseppe Turco", "text": "Biografia.\nInizi\u00f2 la carriera giornalistica collaborando con il giornale satirico romano \"Capitan Fracassa\", e con vari periodici napoletani. Raggiunse tuttavia la notoriet\u00e0 come poeta e paroliere.\nInsieme a Luigi Denza scrisse nel 1880 Funicul\u00ec funicul\u00e0.\nLa canzone vendette un milione di copie e per molti rappresenta la nascita della canzone napoletana moderna."}
{"id": "1407997", "revid": "1573940", "url": "https://it.wikipedia.org/wiki?curid=1407997", "title": "Pieris naganum", "text": "Pieris naganum (), \u00e8 un lepidottero appartenente alla famiglia Pieridae, diffuso in Asia.\nDescrizione.\nAdulto.\nNei maschi la parte superiore delle ali anteriori \u00e8 bianca, con la zona costale dotata di un margine nero fino a circa due terzi della lunghezza; possono essere presenti anche altre macchie discoidali.\nNelle femmine, sull'ala anteriore, il colore di fondo \u00e8 ancora biancastro, ma le macchie sono molto pi\u00f9 pronunciate, e dall'apice si congiungono alla base delle ali, creando bande scure. \u00c8 quindi presente il fenomeno del dimorfismo sessuale.\nLa parte superiore delle ali posteriori \u00e8 uniforme nei maschi, con colorazione bianca o bianco-giallastra; nelle femmine, invece, pu\u00f2 essere uniformemente gialla o di colore bianco ma presentare macchie scure lungo i margini.\nL'apertura alare \u00e8 di circa 5,4\u00a0cm.\nDistribuzione e habitat.\nL'areale si estende su Cina, Indocina e Taiwan.\nBiologia.\nAlimentazione.\nI bruchi della sottospecie \"Pieris naganum karumii\" parassitano le foglie di \"Bretschneidera sinensis\" (fam. Sapindaceae).\nTassonomia.\nAd oggi la specie viene suddivisa in 4 sottospecie, con differente areale:"}
{"id": "1407998", "revid": "78273", "url": "https://it.wikipedia.org/wiki?curid=1407998", "title": "Trichocerus pachanoi", "text": ""}
{"id": "1408006", "revid": "767487", "url": "https://it.wikipedia.org/wiki?curid=1408006", "title": "Gunga Din (film)", "text": "Gunga Din \u00e8 un film del 1939 diretto e prodotto da George Stevens.\nFilm d'avventura, \u00e8 ambientato nell'India coloniale e ha per protagonisti tre sergenti e Gunga Din, il portatore d'acqua. La sceneggiatura, rimaneggiata a pi\u00f9 mani da numerosi interventi, si basa sul poema omonimo scritto nel 1892 da Rudyard Kipling e pubblicato in \"Barrack Room Ballads\", traendo spunto anche dai suoi racconti \"Soldiers Three\" scritti negli ultimi anni dell'Ottocento e pubblicati tra il 1898 e il 1899.\nTrama.\nIn India, in un avamposto dell'esercito britannico, Gunga Din, il portatore d'acqua, sogna di diventare un soldato. Intanto il reggimento \u00e8 messo in allarme dalla notizia che i fili del telegrafo sono stati tagliati. Cutter, MacChesney e Ballantine, tre sergenti molto amici tra di loro, vengono inviati a indagare. Scoprono che i responsabili sono gli appartenenti alla setta dei thug, fanatici assassini devoti alla dea Kal\u00ec.\nSfuggiti ai thug, i tre sergenti riescono a rientrare alla base. Ballantine annuncia allora che ha deciso di lasciare l'esercito per sposare Emmy, la sua fidanzata. I compagni, al sentire che diventer\u00e0 un commerciante di t\u00e8, inorridiscono e cercano di farlo ritornare sulla sua decisione.\nPreso dall'idea di scoprire un tesoro, Cutter si fa condurre da Gunga Din a un tempio che scoprono essere il luogo sacro dei thug. Gunga Din torna indietro a chiedere rinforzi ma MacChesney e Ballantine, convinti che l'amico sia tenuto prigioniero da alcuni sacerdoti, corrono in suo aiuto da soli, venendo cos\u00ec catturati anche loro.\nImpotenti, guardano le truppe scozzesi che stanno per cadere nella trappola dei thug: a salvare i soldati sar\u00e0 l'eroico sacrificio di Gunga Din che, imbracciata la tromba, suoner\u00e0 l'allarme, esponendosi per\u00f2 in questo modo ai colpi dei nemici che lo abbatteranno. Vinta la battaglia, i soldati rientrano. Dopo l'annuncio che Ballantine non lascer\u00e0 pi\u00f9 l'esercito, il reggimento partecipa ai funerali solenni di Gunga Din che viene sepolto con gli onori militari e con il grado di caporale dell'esercito britannico.\nProduzione.\nProdotto dalla RKO Radio Pictures, il film \u00e8 interpretato da autentiche \"star\" di Hollywood, fra cui Cary Grant, Victor McLaglen, Douglas Fairbanks Jr., Joan Fontaine, Eduardo Ciannelli e, nel ruolo di Gunga Din, Sam Jaffe. Le riprese durarono dal 24 giugno al 19 ottobre 1938 e il direttore della fotografia Joseph H. August riusc\u00ec a trasformare i dintorni di Lone Pine, in California, nello scenario di un autentico set indiano.\nLa casa di produzione aveva pensato di girare il film gi\u00e0 nel 1936, affidandone la regia ad Howard Hawks. In seguito, per\u00f2, il progetto venne accantonato quando gli executive della RKO avevano deciso (durante le riprese di \"Susanna!\") che Hawks sarebbe stato un regista troppo lento e troppo costoso per una pellicola del genere. Ad ereditare il progetto fu, cos\u00ec, George Stevens che, con stupore dei produttori, si dimostr\u00f2 dispendioso nelle sue scelte e ancora pi\u00f9 lento di quello che si era pensato potesse essere Hawks. Il film, alla fine, fu il pi\u00f9 grande investimento fatto dalla RKO, venendo a costare 1.915.000 dollari.\nSecondo il progetto originario, Grant avrebbe dovuto interpretare la parte di Ballantine che poi si decise di assegnare a Fairbanks. Fu Grant a voler invertire le parti e la produzione, dopo un breve ripensamento, decise di rivedere la distribuzione del \"cast\", assegnandogli, cos\u00ec, il ruolo di Cutter.\nDistribuzione.\nIl copyright del film, richiesto dalla RKO Radio Pictures, Inc., fu registrato il 27 gennaio 1939 con il numero LP8625.\nDistribuito dalla RKO Pictures, il film venne presentato in prima a Los Angeles il 24 gennaio, uscendo in seguito, il 17 febbraio, nelle sale cinematografiche statunitensi.\nLa versione originale del film dura 117 minuti, ma esistono anche delle copie tra i 95-98 minuti: a causa di obiezioni della famiglia Kipling, la RKO tolse dal montaggio alcune scene. In seguito, Howard Hughes, che possedeva una partecipazione nello studio, per ovviare a eventuali beghe legali, ne tagli\u00f2 venticinque minuti.\nRiconoscimenti.\nIl direttore della fotografia Joseph H. August fu candidato all'Oscar alla migliore fotografia nella sezione film in bianco e nero ai premi Oscar 1940 (il premio fu poi assegnato a Gregg Toland per \"La voce nella tempesta\").\nNel 1999, al film \u00e8 stata riconosciuta la particolare valenza culturale tanto da essere scelto per essere conservato nel National Film Registry della Biblioteca del Congresso degli Stati Uniti.\nIl film \u00e8 disponibile anche in versione colorizzata."}
{"id": "1408013", "revid": "1543377", "url": "https://it.wikipedia.org/wiki?curid=1408013", "title": "Criterium mondiale di scherma 1988", "text": "Il Criterium mondiale di scherma del 1988 si \u00e8 svolto ad Orl\u00e9ans in Francia. Si disputarono solo le competizioni femminili di spada, in quanto tutte le altre discipline erano comprese nel programma olimpico di Seul 1988.\nPoich\u00e9 la federazione internazionale della scherma riteneva la spada femminile una disciplina ancora in fase sperimentale, questa manifestazione \u00e8 registrata negli annali come \"Criterium\" e non come \"Campionato\". Dall'anno successivo la spada femminile sarebbe stata parificata alle altre discipline."}
{"id": "1408014", "revid": "287204", "url": "https://it.wikipedia.org/wiki?curid=1408014", "title": "Mayfair Games", "text": "Mayfair Games \u00e8 stata una casa editrice di giochi da tavolo e di ruolo statunitense. Inoltre licenzia giochi in stile tedesco e li pubblica in Regno Unito; tra questi il pi\u00f9 famoso \u00e8 la serie \"I coloni di Catan\" della Kosmos. Ha annunciato la cessazione di tutte le sue operazioni il 9 febbraio 2018 dopo aver ceduto tutte le sue rimanenti propriet\u00e0 al Gruppo Asmod\u00e9e.\nStoria.\nDarwin Bromley fond\u00f2 nel 1981 la Mayfair Games a Chicago in Illinois per pubblicare il gioco da tavolo \"Empire Builder\" da lui progettato con Bill Fawcett. In \"Empire Builder\" i giocatori si alternano a disegnare i percorsi delle ferrovie su una mappa degli Stati Uniti d'America usando dei pastelli a cera. Il gioco ebbe un discreto successo e furono pubblicati supplementi con mappe di altre nazioni e nuove edizioni fino agli anni 2010.\nLo stesso anno pubblic\u00f2 anche il wargame \"War in the Falklands\" subito dopo il termine della guerra, portando la stampa britannica ad accusarla la Mayfair di \"orrendo\" sfruttamento.\nBill Fawcett, che aveva iniziato a giocare a \"Dungeons &amp; Dragons\" nella campagna originale di Blackmoor con Dave Arneson spinse per entrare nel mercato dei giochi di ruolo e nel 1982, la Mayfair inizi\u00f2 la pubblicazione di \"Role Aids\", una linea di supplementi generici per il gioco di ruolo.. I primi numeri furono avventure per \"AD&amp;D\" \u2014 \"Beastmaker Mountain\" (1982), \"Nanorien Stones\" (1982) e \"Fez I\" (1982) \u2014, che erano state usate alla CWAcon, una convention tenuta a Chigago da un'associazione di gioco di cui faceva parte anche Bromley.\nNel 1993 la TSR cit\u00f2 in giudizio la Mayfair sostenendo che il pubblicizzare la linea di supplementi \"Role Aids\" come compatibile con \"AD&amp;D\", violasse il loro copyright. Sebbene la corte ritenne che alcuni prodotti della linea violassero effettivamente il trademark della TSR, la linea nel suo complesso non lo violasse, e la Mayfair continu\u00f2 a pubblicarrla finch\u00e9 la TSR non ne acquist\u00f2 i diritti.\nIn 1996 la Mayfair Games divenne l'editore statunitense de \"I coloni di Catan\". La compagnia chiuse per motivi finanziari nel 1997, ma fu salvata dalla Iron Crown Enterprises (ICE), che acquist\u00f2 la maggior parte dei suoi beni e fece ripartire le operazioni come Ironwind, Inc., che per\u00f2 continu\u00f2 ad operare pubblicamente con il marchio Mayfair Games.\nNel 2003, Mayfair ha iniziato a pubblicare giochi della daVinci Games, ad iniziare dal gioco di carte Bang!. Nel 2005 Mayfair ha iniziato anche a distribuire tutti i giochi pubblicati dalla Phalanx Games.\nNel 2007 Pete Fenlon divenne l'amministratore delegato della Mayfair Games per gestire una grossa riorganizzazione che la portasse a rifocalizzarsi sui marchi principali tra cui principalmente la famiglia di giochi legati a \"I coloni di Catan\". Nel 2013 la Mayfair riport\u00f2 di aver venduto pi\u00f9 di 750.000 prodotti legati a Catan. Nel gennaio 2016 la Mayfair trasfer\u00ec tutti i diritti editoriali, commerciali e di marchio per tutti i prodotti in lingua inglese legati a Catan al Catan Studio, una nuova sussidiaria del Gruppo Asmod\u00e9e. Pete Fenlon lasci\u00f2 la Mayfair Games per diventare l'amministratore della nuova compagnia.\nIl 9 febbraio 2018 la Mayfair annunci\u00f2 di aver ceduto tutti i suoi beni al Gruppo Asmod\u00e9e e che avrebbe cessato tutte le operazioni. Alla chiusura l'amministratore delegato della compagnia era Larry Roznai, che era entrato in essa nel 1999 come membro del consiglio di amministrazione, presidente e direttore operativo."}
{"id": "1408019", "revid": "1884811", "url": "https://it.wikipedia.org/wiki?curid=1408019", "title": "Sinfonia in un tempo", "text": "Sinfonia in un tempo \u00e8 una composizione del 1950 di Gian Francesco Malipiero.\nLa prima mondiale fu diretta da Paul Kletzki il 21 marzo 1951 al Teatro Argentina di Roma.\nL'assenza di numerazione si spiega col fatto che Malipiero considerava fatidico il numero 7 (tematica che ricorre costantemente nella sua opera) e non avrebbe voluto superarlo nella serie delle sue sinfonie. La sinfonia n. 7 \"Delle Canzoni\" era stata composta nel 1948. Egli tuttavia riprese a numerare le sinfonie nel 1964, con la Sinfonia n. 8 \"Symphonia brevis\".\nStile.\nDice lo stesso Malipiero riguardo alla \"Sinfonia in un tempo\": \u00abquesta ottava sinfonia \u00e8 nata quasi per conto suo, timida come un'intrusa\u00bb. Consta di quattro parti, ma nell'esecuzione queste devono inserirsi l'una nell'altra in modo tale che il passaggio di tempo risulti praticamente impercettibile.\nScritta nello stile madrigalesco tipico di Malipiero, comprende un \"Andante\", un \"Lento\", un \"Allegro spigliato\" con carattere quasi di Scherzo e il conclusivo \"Andante\", dal piglio decisamente drammatico.\nLa tessitura armonica del brano prelude gi\u00e0 a mutamenti di stile che Malipiero comincer\u00e0 ad intraprendere durante la met\u00e0 degli anni cinquanta, quando la sua scrittura diverr\u00e0 pi\u00f9 chiaramente pancromatica."}
{"id": "1408023", "revid": "729019", "url": "https://it.wikipedia.org/wiki?curid=1408023", "title": "Babesia equi", "text": "La Babesia equi \u00e8 un protozoo appartenente al genere delle babesie, parassiti trasmessi da zecche ed appartenenti al \"phylum\" degli Myzozoa, classe Aconoidasida, ordine Piroplasmida, famiglia Babesiidae.\nEziologia.\n\"Babesia equi\" \u00e8 stata descritta per la prima volta da Laveran nel 1901, successivamente \u00e8 stata riclassificata come \"Theileria equi\" da Mehlhorn e Schein,(1998).\nLa \"babesia equi\" \u00e8 una delle due babesie che colpiscono il cavallo provocando la babesiosi. Essa \u00e8 trasmessa dalle zecche ai cavalli ed agli asini. \u00c8 una babesia caratterizzata da piccole dimensioni, che pu\u00f2 essere riconosciuta all'osservazione al microscopio soprattutto quando assume la caratteristica disposizione negli eritrociti cosiddetta \"a croce di Malta\". \"Babesia equi\" \u00e8 caratterizzata da un ciclo complesso all'interno dell'ospite definitivo, che oltre allo stadio eritrocitario prevede uno stadio linfocitario, questa caratteristica \u00e8 alla base della sua nuova classificazione. L'altra babesia che colpisce il cavallo \u00e8 la \"Babesia caballi\", che per\u00f2 ha maggiori dimensioni e grazie alla diffusione di terapie specifiche \u00e8 divenuta pi\u00f9 rara rispetto a \"B. equi\" che si \u00e8 dimostrata pi\u00f9 resistente della \"B. caballi\".\nEpizotologia, epidemiologia, sintomatologia.\nLa \"Babesia equi\" \u00e8 diffusa nel bacino mediterraneo. La malattia nel cavallo \u00e8 caratterizzata da sintomi, quali anemia, sub-ittero, (che \u00e8 di tipo preepatico, emolitico), modica febbre, calo delle prestazioni sportive; per tale ragione soprattutto essa rappresenta un problema per i cavalli sportivi, sia da corsa che da equitazione.\nDiagnosi.\nNuove tecniche diagnostiche si sono da poco affiancate a quelle tradizionali di tipo diretto (osservazione degli strisci ematici al microscopio), che indiretto (ricerca degli anticorpi specifici mediante tecniche sierologiche(immunofluorescenza indiretta, fissazione del complemento, western blotting). Esse sono rappresentate da tecniche diagnostiche di tipo biomolecolare: Reazione a catena della polimerasi, PCR (\"Polimerasi Chain Reaction\") e PCR Real Time, soprattutto quest'ultima rappresenta la nuova frontiera per la diagnosi della malattia in quanto permetterebbe la quantizzazione del titolo dei parassiti presenti nel sangue dell'animale in modo tale da riconoscere gli animali malati da trattare terapeuticamente, isolandoli dai portatori sani."}
{"id": "1408037", "revid": "1573940", "url": "https://it.wikipedia.org/wiki?curid=1408037", "title": "Babesia caballi", "text": "Babesia caballi () \u00e8 un protozoo parassita trasmesso dalle zecche.\nLa specie colpisce prevalentemente i cavalli, ma anche altri equini come gli asini, i muli e le zebre. La \"B. caballi\" provoca una malattia parassitaria il cui quadro clinico \u00e8 caratterizzata da febbre, emoglobinuria, anemia ed ittero, con un periodo di incubazione di circa 10 - 30 giorni.\nBiologia.\nIl ciclo riproduttivo di \"B. caballi\", cos\u00ec come per le altre specie del genere \"Babesia\", \u00e8 caratterizzato da due fasi alterne. Nella prima fase, asessuata, il protozoo infetta gli eritrociti dell'animale nei quali si moltiplica per scissione binaria. La seconda fase, sessuata, avviene invece all'interno delle zecche, cio\u00e8 i vettori dell'infezione; per cui, affinch\u00e9 la fase possa avere inizio, \u00e8 necessario che la zecca venga a contatto diretto col sangue del cavallo infetto, cibandosene. Nel corpo dell'insetto il parassita si riproduce molto rapidamente, infestandolo. \"B. caballi\", attraverso l'intestino della zecca, raggiungono le ovaie e successivamente le ghiandole salivari."}
{"id": "1408044", "revid": "1573940", "url": "https://it.wikipedia.org/wiki?curid=1408044", "title": "Babesia canis", "text": "Babesia canis \u00e8 un protozoo appartenente alla famiglia Babesiidae (classe Aconoidasida, ordine Piroplasmida).\n\"Babesia canis\" \u00e8 un parassita che colpisce il cane, provocando la piroplasmosi o babesiosi. Essa \u00e8 trasmessa al cane dalle zecche. I sintomi nel cane sono: febbre, sub-ittero, modesta anemia, alterazioni delle transaminasi (ALT, AST). Spesso, nei casi pi\u00f9 gravi il sintomo pi\u00f9 caratteristico \u00e8 l'emoglobinuria che caratterizza l'urina dell'animale che appare scura. L'urina diventa scura ed assume un colore che inizialmente \u00e8 ambrato scuro sino a prendere il colore nero del caff\u00e8 in quei casi trascurati. L'emoglobinuria \u00e8 provocata dalla progressiva lisi degli eritrociti che consente la fuoriuscita del pigmento emoglobinico dagli stessi. L'emoglobina viene poi filtrata dai reni e quindi passa nelle urine provocandone il caratteristico colore. L'animale in questi casi appare prostrato, inappetente e necessita di cure specifiche adeguate e tempestive."}
{"id": "1408049", "revid": "11846608", "url": "https://it.wikipedia.org/wiki?curid=1408049", "title": "Qahira", "text": ""}
{"id": "1408050", "revid": "11846613", "url": "https://it.wikipedia.org/wiki?curid=1408050", "title": "Qahirah", "text": ""}
{"id": "1408051", "revid": "11846629", "url": "https://it.wikipedia.org/wiki?curid=1408051", "title": "Q\u0101hira", "text": ""}
{"id": "1408054", "revid": "119720065", "url": "https://it.wikipedia.org/wiki?curid=1408054", "title": "Benjamin Horne", "text": "Benjamin Joseph Horne detto Ben \u00e8 un personaggio immaginario della serie televisiva statunitense \"I segreti di Twin Peaks\", creata da Mark Frost e David Lynch.\n\u00c8 interpretato da Richard Beymer, con la voce italiana di Massimo Rinaldi.\nBenjamin \u00e8 l'uomo pi\u00f9 ricco di Twin Peaks e, per ammissione dello sceriffo Truman possiede circa mezza citt\u00e0. Ambiguo e senza scrupoli, dietro alla facciata del ricco imprenditore, egli nasconde contatti con il crimine locale.\nProfilo.\nBenjamin Horne rappresenta il businessman avido, doppiogiochista e senza scrupoli i cui unici interessi sono gli affari e l'acquisizione sempre maggiore di potere. A differenza della grande maggioranza dei cittadini di Twin Peaks, il cui atteggiamento e vestiario sembra essere rimasto agli anni cinquanta, Ben si veste e si comporta sul modello archetipico del mago della finanza anni ottanta.Spietato e di grande cultura, Ben appare profondamente diverso dai suoi concittadini: completamente privo della loro saggezza popolare, \u00e8 comunque estremamente intelligente, dotato di grande saggezza globale e molto amante delle composizioni di Shakespeare. Horne non \u00e8 mai stato visto indossare abiti simili a quelli della maggior parte della popolazione di Twin Peaks, al contrario sfoggia per tutta la durata della serie eleganti completi doppiopetto e tute da ginnastica. L'agente Cooper dopo averlo visto lo definisce un \"dandy\".\nPer i primi sedici episodi della serie, Benjamin viene mostrato dagli autori come il principale antagonista delle sottotrame non direttamente collegate alla storyline principale dell'omicidio di Laura Palmer. In una drammatica ironia, finisce tuttavia per essere fortemente sospettato ed infine rinchiuso, del suddetto delitto, nonostante non vi abbia nulla a che fare, mentre, per la durata complessiva dei 30 episodi che compongono la serie, non viene mai incriminato di nessuna delle sue molteplici attivit\u00e0 criminali.\nCol proseguire della serie Ben rivela di avere, come del resto tutti gli abitanti di Twin Peaks, un lato oscuro che, in contrasto alla sua identit\u00e0 pubblica di \"cattivo\", si rivela essere fondamentalmente quello di un uomo buono, solitario e depresso da ci\u00f2 in cui la sua vita e la sua famiglia si \u00e8 trasformata. Proprio a causa di ci\u00f2, assieme alla figlia Audrey, Ben \u00e8 il personaggio che si evolve maggiormente nel corso della storia, diventando da imprenditore senza scrupoli, un convinto ambientalista in cerca di redenzione per i crimini commessi in passato e mosso da un genuino sentimento di altruismo.\nIl cognome ed il secondo nome del personaggio derivano dalla \"Joseph Horne Company\", grande distribuzione organizzata realmente esistente a Pittsburgh, citt\u00e0 natale di Mark Frost, mentre il suo nome e quello del fratello, derivano dalla \"Ben &amp; Jerry's\".\nBiografia.\nAntefatti.\nBen Horne nacque a Twin Peaks, Washington, il 4 agosto 1940, figlio primogenito del potente imprenditore J.J. Horne, ha un fratello minore, Jerry, con cui condivide un forte legame. Dopo la morte del padre, Ben eredit\u00f2 la direzione dell'impero industriale di famiglia assieme al fratello.\nIl che implica che, oltre all\"Horne's Department Store\" assume la direzione del \"Great Northern Hotel\", albergo che, occasionalmente diviene sede delle riunioni cittadine. Guidati da uno stile di vita dissoluto, pi\u00f9 avanti negli anni, i fratelli Horne acquistarono anche il \"One-Eyed Jacks\", un casin\u00f2/bordello situato oltre il confine col Canada.\nSui primi anni sessanta, Ben si spos\u00f2 con Sylvia, la quale compare molto raramente nella serie. Nel 1962 dalla donna ebbe un figlio Johnny, affetto da ritardi mentali, e nel 1972 una figlia, Audrey, cui non diede mai affetto e trascur\u00f2 fin dalla nascita.\nMolto intimo col suo avvocato, Leland Palmer, svilupp\u00f2 un profondo rapporto d'affetto con la figlia di questi, Laura, coetanea di Audrey, che am\u00f2 da sempre come fosse sua, finch\u00e9, una volta cresciuta, ne divent\u00f2 perfino uno dei molti amanti.\nParallelamente divenne l'amante di Catherine Martell, direttrice della \"Segheria Packard\", con la quale pianifica di dar fuoco allo stabilimento per avviare il progetto \"Ghostwood\", volto alla costruzione di un country club sul terreno dove sorge la segheria.\nNe \"I segreti di Twin Peaks\".\nAll'inizio della serie sembra essere un affarista spregiudicato, insensibile e scorretto che manipola diversi personaggi, mettendoli uno contro l'altro, per raggiungere i suoi scopi. Egli complotta di nascosto con Josie Packard, rivelandole del piano di Catherine, dunque, di comune accordo con la ragazza, incarica Leo Johnson di dar fuoco alla segheria intrappolando all'interno la Martell e, successivamente ordina a Hank Jennings l'omicidio di Leo perch\u00e9 nessuno venga mai a sapere che hanno lavorato insieme.\nSfortunatamente i suoi piani non vanno a buon fine: la segheria non brucia completamente, il corpo di Catherine non viene rinvenuto, Leo sopravvive allo sparo finendo in stato vegetativo e Audrey, infiltratasi al One-Eyed Jacks per indagare sulla morte di Laura, scopre che Ben ne \u00e8 il proprietario. Dopo che l'agente Cooper soccorre la figlia dell'imprenditore dalle grinfie di Blackie O'Reilly e Jean Renault, intenzionati ad usarla per chiedere un riscatto, questa rivela della sua scoperta, portando all'immediato arresto di Benjamin per l'accusa dell'omicidio di Laura Palmer.\nA questo punto la rediviva Catherine Martell lo raggira facendosi consegnare la sua quota sul \"Ghostwood\" in cambio di un alibi per la notte dell'omicidio, malauguratamente la donna non mantiene la promessa e Benjamin rimane in prigione finch\u00e9 Cooper non risolve il caso smascherando Leland Palmer come il vero assassino.\nLa serie di drammatici eventi segnano profondamente Ben il quale, dopo essere stato rilasciato, ha un esaurimento nervoso che lo porta a credersi un generale della guerra di secessione americana. Superato il momento critico grazie agli sforzi della figlia Audrey, del fratello Jerry, di Bobby Briggs e del dottor Jacoby, Benjamin diventa un ambientalista e sembra coltivare il genuino desiderio di redimersi dal suo passato, recuperando il rapporto con la figlia e tentando di sventare il \"Ghostwood\" per proteggere le specie in via d'estinzione che popolano la foresta.\nEpilogo.\nVerso il finale della serie, come parte della sua nuova politica di vita, Benjamin tenta di fare ammenda con Eileen Hayward, con la quale in passato ebbe una relazione il cui risultato \u00e8 probabilmente Donna. Nell'ultimo episodio l'uomo si presenta a casa degli Hayward per rivelare la verit\u00e0 alla sconvolta ragazza, durante il dialogo non viene data conferma della paternit\u00e0 illegittima dell'uomo poich\u00e9 i rispettivi coniugi di Ben ed Eileen irrompono nella stanza e il dottor Hayward, vedendo la figlia in lacrime si scaglia contro il ricco magnate ferendolo alla testa.\nLa cancellazione della serie lascia il dubbio sul destino di Ben e su chi sia il vero padre di Donna.\nIn \"Twin Peaks\" (2017).\nNella terza stagione, si scopre che egli \u00e8 sopravvissuto alla rissa con il dottor Hayward, che dirige ancora l'hotel e che ha licenziato suo fratello. Inoltre, si scopre che un suo parente (un certo Richard Horne) \u00e8 coinvolto in alcuni loschi affari con i criminali del luogo e corrompe un poliziotto chiamato Chad, ma tuttavia non si sa nulla dei suoi rapporti con Audrey, Jerry e Ben.\nLa falsa pista.\nPrima che fosse rivelata l'identit\u00e0 del vero assassino di Laura Palmer, Benjamin venne usato dagli sceneggiatori come \"falsa pista\" per far credere ai fan che fosse il colpevole. A tale scopo sono state girate due scene svianti:"}
{"id": "1408056", "revid": "90101", "url": "https://it.wikipedia.org/wiki?curid=1408056", "title": "Ben Horne", "text": ""}
{"id": "1408061", "revid": "79454", "url": "https://it.wikipedia.org/wiki?curid=1408061", "title": "BeFS", "text": ""}
{"id": "1408062", "revid": "767487", "url": "https://it.wikipedia.org/wiki?curid=1408062", "title": "Frederic Moore", "text": "Moore era il vice-direttore nel museo della Compagnia delle Indie Orientali di Londra. Continu\u00f2 a ricoprire questo ruolo fino a quando il museo venne chiuso nel 1879. Scrisse \"Lepidoptera indica\" (1890-1913), un'opera fondamentale, in 12 volumi, sulle farfalle dell'Asia meridionale, che venne ultimata da Charles Swinhoe dopo la sua morte. Classific\u00f2 molte nuove specie."}
{"id": "1408068", "revid": "212348", "url": "https://it.wikipedia.org/wiki?curid=1408068", "title": "Little Italy (Montr\u00e9al)", "text": ""}
{"id": "1408072", "revid": "89688", "url": "https://it.wikipedia.org/wiki?curid=1408072", "title": "Edmond Dulac", "text": ""}
{"id": "1408074", "revid": "767487", "url": "https://it.wikipedia.org/wiki?curid=1408074", "title": "Nel fantastico mondo di Oz", "text": "Nel fantastico mondo di Oz (\"Return to Oz\"), noto anche come Ritorno ad Oz, \u00e8 un film del 1985, nominato all'Oscar per i migliori effetti speciali, seguito non ufficiale del celeberrimo film \"Il mago di Oz\" (prodotto dalla MGM nel 1939). Fu prodotto dalla Walt Disney Pictures senza la collaborazione della MGM, o della Warner Bros (lo studio che al momento detiene i diritti sul film del 1939). Comunque, non fu necessario chiedere nessun permesso, in quanto nel 1985 tutti i libri su cui il film \u00e8 basato erano ormai dominio pubblico. Una forte somma fu pagata, tuttavia, per usare le scarpette rosse, il cui design \u00e8 ancora propriet\u00e0 della Time Warner. Il film fu diretto da Walter Murch.\nIl film non incass\u00f2 molto al botteghino e ricevette recensioni molto diverse da tutta la critica ma \u00e8 comunque divenuto un \"film di culto\" per molti adulti e bambini ed ha guadagnato molto con la vendita e il noleggio delle VHS e dei DVD.\nLa sceneggiatura del film si basa sul secondo e sul terzo romanzo di L. Frank Baum, \"Il meraviglioso Paese di Oz\" e \"Ozma Regina di Oz\", entrambi seguiti de \"Il Meraviglioso Mago di Oz\".\nTrama.\nSono passati diversi mesi dagli avvenimenti de \"Il Mago di Oz\", e Dorothy Gale \u00e8 malinconica per il fatto che continua a non fare altro che sognare la sua magica avventura, e che lo Zio Henry e la Zia Emma non le credono. Preoccupati dal pensiero che la nipote abbia problemi mentali, gli zii decidono di portarla dal Dottor Worley, specializzato in cure con l'uso dell'elettroterapia. Prima di essere portata via, Dorothy scopre, grazie alla sua gallina Billina, una misteriosa chiave, che crede sia stata spedita dai suoi amici di Oz attraverso una stella cadente.\nPrima che il Dottor Worley esegua la cura su Dorothy, i suoi macchinari si guastano per colpa del black out causato dal violento temporale. Mentre Worley e la sua assistente, l'acida infermiera Wilson, controllano il generatore, Dorothy viene liberata e portata via da una misteriosa ragazza dai capelli biondi, inseguite per\u00f2 dalla Wilson. Le due, perdendosi nella confusione del temporale, cadono in un fiume e mentre la ragazza misteriosa scompare sott'acqua, Dorothy si salva entrando in una cassetta di legno.\nNaviga tutta la notte e quando si sveglia, si ritrova con Billina nel Deserto della Morte, che circonda Oz. La gallina ora sa parlare e Dorothy si ricorda come uscire dal deserto, senza perdere la vita, in quanto ogni cosa vivente che tocchi il deserto viene trasformata in sabbia. Esce dal deserto saltando su dei sassi e arriva in un prato, dove coglie dei frutti da un albero delle merende. Dopo mangiato, Dorothy e Billina si inoltrano nel bosco e trovano la vecchia casa, portata via dal ciclone. In seguito, Dorothy scopre con orrore il Sentiero dei Mattoni Gialli in rovina e percorrendolo di corsa con Billina, ritrova la Citt\u00e0 di Smeraldo, grigia, deserta, in gran parte distrutta e con gli abitanti pietrificati, inclusi l'Uomo di latta e il Leone codardo.\nDorothy e Billina vengono attaccate dai Ruotanti, terrificanti uomini sghignazzanti con ruote al posto delle mani e dei piedi, ma si salvano rinchiudendosi in una stanza segreta aperta con la misteriosa chiave trovata in Kansans. Nella stanza scoprono Tik-Tok, un basso androide ricaricabile con manovelle meccaniche, nonch\u00e9 unico membro dell'esercito della Citt\u00e0 di Smeraldo. L'androide, dopo essere stato ricaricato, giura solenne servizio a Dorothy, spiegando che lo Spaventapasseri lo aveva messo nella stanza nell'attesa che lei arrivasse. Tik-Tok protegge Dorothy e Billina dai Ruotanti e cattura il loro capo, il quale spiega che Oz \u00e8 stato conquistato dal Re degli Gnomi (mostruose creature di roccia, che hanno come unico punto debole le uova di gallina), che ha rapito lo Spaventapasseri e distrutto la Citt\u00e0 di Smeraldo insieme alla principessa Mombi, la sua servitrice.\nIl trio si reca cos\u00ec nel palazzo dell'ambigua principessa Mombi, che ricorda molto l'infermiera Wilson, capace di scambiare la sua testa con una della sua grottesca collezione. Dorothy e Billina vengono imprigionate da Mombi, mentre Tik-Tok, all'ultimo istante, si scarica. Nella sala dov'\u00e8 rinchiusa, Dorothy e Billina fanno conoscenza con \"Jack testa di Zucca\", un grosso fantoccio fatto di rami, stracci e con una zucca di Halloween come testa. Il fantoccio racconta di essere stato costruito da una bambina molto simile a Dorothy, e di essere vivo grazie alla \"Polvere della vita\", che si pu\u00f2 trovare nella teca dove \u00e8 custodita la testa originale di Mombi. Usciti grazie a Jack, Dorothy ricarica Tik-Tok e, rubando della Polvere della vita, anima un mobile alato costruito da Jack e Tik-Tok, con il busto parlante di un \"Gump\" (animale verde simile a un alce), con il quale il gruppo vola via da Mombi e dai Ruotanti, dirigendosi verso la montagna del Re degli Gnomi.\nArrivati con un atterraggio di fortuna, il gruppo entra nella dimora del Re degli Gnomi (dopo aver nascosto Billina nella testa di Jack per non essere scoperta dal Re degli Gnomi), che dimostra di avere le Scarpette di Rubino, perse da Dorothy nel suo ritorno a casa dall'avventura precedente, con le quali ha conquistato Oz e si \u00e8 ripreso (considerandoli di sua propriet\u00e0) gli smeraldi della Citt\u00e0 di Smeraldo e che successivamente promette a Dorothy di liberare lo Spaventapasseri (trasformato in un soprammobile) se prima supereranno una prova: a turno, con tre possibilit\u00e0, dovranno entrare in un'enorme sala piena di soprammobili, e tentare di trovare e ritrasformare lo Spaventapasseri toccando un soprammobile e gridando \"Oz!\". In caso di fallimento, il perdente si sarebbe trasformato a sua volta in un soprammobile.\nUno alla volta, gli amici di Dorothy falliscono, rimanendo nella sala, mentre il Re diventa via via sempre pi\u00f9 umano (e simile al Dottor Worley). Al turno di Dorothy, il Re degli Gnomi le offre di riportarla a casa, ma lei rifiuta. Dorothy scopre casualmente che i soprammobili di colore verde sono quelli nei quali sono tramutati i suoi amici, e cos\u00ec riesce a far ritornare normali lo Spaventapasseri, Jack e gli altri. Furioso per essere stato battuto, il Re degli Gnomi imprigiona Mombi in una cella magica per i suoi fallimenti e diventa gigantesco, con l'intenzione di attaccare il gruppo. Il Re degli Gnomi prende Jack per mangiarselo in un sol boccone, ma Billina, nascosta nella testa di Jack per tutto il tempo, si spaventa deponendo un uovo che cade dritto nella bocca del Re, il quale muore (assieme ai suoi sudditi) collassando perch\u00e9 vulnerabile alle uova di gallina. Dorothy si riprende le Scarpette di Rubino dai resti del Re degli Gnomi ed esprime il desiderio che tutto torni normale nella Citt\u00e0 di Smeraldo e in tutto il regno di Oz.\nDurante la celebrazione per le gesta di Dorothy e dei suoi nuovi amici, Dorothy scorge nello specchio la misteriosa ragazza bionda che l'aveva aiutata a fuggire dalla clinica del Dottor Worley, che si rivela essere \"Ozma\", la vera regnante di Oz. La ragazza era stata imprigionata nello specchio dalla strega Mombi. Dopo essere salita nel suo trono e con le Scarpe di Rubino ai piedi, Ozma promette a Dorothy che pu\u00f2 tornare a Oz ogni volta che vorr\u00e0 e la rispedisce nel Kansas dopo un saluto accorato con tutti quanti.\nTornata in Kansas, Dorothy viene raggiunta dalla Zia Emma, la quale la informa che la clinica di Worley \u00e8 stata colpita da un fulmine durante il temporale, il dottore \u00e8 morto nel seguente incendio, mentre la Wilson-Mombi \u00e8 stata arrestata. Tornata felice nella sua fattoria, Dorothy trova nello specchio della sua camera Ozma e Billina. Avendo visto l'infermiera Wilson-Mombi e l'apparizione di Ozma e Billina, Dorothy comprende che le sue fantastiche avventure a Oz non sono ancora finite...\nProduzione.\nI produttori inizialmente rimasero insoddisfatti della lentezza della lavorazione. Murch fu licenziato. George Lucas, suo amico e collega, dovette intervenire personalmente garantendo allo studio che avrebbe svolto il ruolo di produttore esecutivo o addirittura di regista in caso di problemi. Murch ebbe quindi la possibilit\u00e0 di tornare alla regia e concludere le riprese. Alla fine dei titoli di coda appare uno speciale ringraziamento a George Lucas.\nDistribuzione.\nEdizione italiana.\nIl doppiaggio italiano del film \u00e8 stato diretto da Renato Izzo, Gruppo Trenta. La pellicola \u00e8 arrivata in Italia per la stagione 1985/86.\nEdizione Home Video.\nIn Italia \u00e8 stato pubblicato in VHS e distribuito da Walt Disney Home Video nel 1986. Il DVD invece \u00e8 uscito nel 2013 per la collana Disney Family Classics. Il DVD \u00e8 privo di contenuti speciali e contiene solamente un men\u00f9 diretto alle scene del film, senza nemmeno la scelta di lingua e sottotitoli.\nColonna sonora.\nLa colonna sonora del film \u00e8 stata affidata al compositore e scrittore musicale David Shire, noto anche per le numerose colonne sonore Tv, musical teatrali e per molti film tra i quali La Febbre del Sabato Sera. Tutta la sequenza musicale dal \"Tema di Dorothy\" alla famosissima \"Rag March\" della scena finale sono accompagnate dalla London Symphony Orchestra. Nonostante sia privo di canzoni, la composizione musicale del film \u00e8 stata definita un'avventura musicale, che ti trascina passo passo dalle lontane e desolate terre del Kansas alla cupa Citt\u00e0 di Smeraldo fino all'oscura terra degli gnomi.\nLa registrazione della colonna sonora inizi\u00f2 nel 1984, anno in cui venne scelto il cast. Shire modific\u00f2 in corso d'opera alcuni brani perch\u00e9 ritenne opportuno attribuire una caratteristica ben delineata a tutti i personaggi e alle scene del film in cui la musica fa da padrona. L'album fu pubblicato per la prima volta in versione Vinile nel 1985 rilasciato dalla Sonic Atmosfere su supporto Vinile. Fu presentato un mix dal vivo a due tracce di sessione oltre ai mix di Eric Tomlinson.Shire scelse dunque 12 brani, gli stessi che nel 1989 con l'arrivo dei Compact Disc furono ristampati sempre dalla stessa casa discografica.\nPer molti anni rimase fuori produzione, ma con l'avvento del 30\u00ba anniversario del film, Walt Disney Pictures, oltre a pubblicare la versione originale del film in Bluray, inedita in Italia, in collaborazione con la casa discografica Intrada decidono di entrare negli archivi pi\u00f9 nascosti di quel tempo per ridare luce al capolavoro musicale di David Shire. Esce quindi un set di 2 CD.\nShire ha espresso gioia per aver affrontato l'avventura con Intrada e per aver individuato elementi di sessione completa alloggiati nei caveau di Walt Disney, oltre al ripristino di tutte le tracce, permettendo all'intera partitura di brillare.\nLa musica precedentemente inedita \u00e8 abbondante, tra cui la potente sequenza di \"Mombi Awake\" (la famosa scena in cui Mombi si sveglia e Dorothy scappa), l'emozionante \"Wheelers Pursue\u201d e tutto il culminante confronto di 11 minuti con il Re degli Gnomi, e molto altro ancora.\nGli ascoltatori possono godere dell'intero capolavoro in sequenza cronologica con tutto il registrato di Shire oltre ad assaporare l'album del 1985 presente sul CD2. \nWalter Murch affronta la complessa e cupa storia di Dorothy che ritorna alla magica terra di Oz solo per trovare tutto in rovina e i suoi cari amici scomparsi, shire realizza una magnifica colonna sonora piena di tenera tristezza, nostalgia malinconica - poi riempire la tela musicale con un'incredibile fantasia piene di temi per numerosi nuovi personaggi, passaggi drammatici, climax svettanti, musica potente, \u00e8 la sua firma.Note dettagliate di Tim Greiving offrono particolari alla sontuosa produzione, bella grafica con conver intercambiabile realizzata da Joe Sikoryak che mostra i due lati del leggendario artista e illustratore Drew Struzan. David Shire produce e supervisiona tutto il progetto Intrada. Herbert Spencer orchestra, David Shire, Harry Rabinowitz conducono la London Symphony Orchestra. Intrada Special Collection rilascia questa splendida colonna sonora a tiratura limitata e per collezionisti.\nTracce.\nLibro.\nLa scrittrice Joan D. Vinge ha tratto un romanzo dalla sceneggiatura del film. Nonostante alcune piccole differenze (tra cui l'aggiunta dei pensieri di alcuni personaggi ed ulteriori dialoghi e scene non presenti nel film), il testo rimane molto fedele alla sceneggiatura del film."}
{"id": "1408075", "revid": "1974457", "url": "https://it.wikipedia.org/wiki?curid=1408075", "title": "Governo fascista", "text": ""}
{"id": "1408079", "revid": "339392", "url": "https://it.wikipedia.org/wiki?curid=1408079", "title": "Piano Regolatore", "text": ""}
{"id": "1408083", "revid": "200154", "url": "https://it.wikipedia.org/wiki?curid=1408083", "title": "Piedimonte d'Alife", "text": ""}
{"id": "1408095", "revid": "39224", "url": "https://it.wikipedia.org/wiki?curid=1408095", "title": "Il barroncino (Henri Rousseau)", "text": ""}
{"id": "1408097", "revid": "124123", "url": "https://it.wikipedia.org/wiki?curid=1408097", "title": "Carlo Saraceni", "text": "Biografia.\nPresente a Roma fin dal 1598, frequent\u00f2 la bottega dello scultore veneziano Camillo Mariani e, subito dopo, quella del pittore tedesco Adam Elsheimer.\nPer la chiesa trasteverina di Santa Maria della Scala dipinse il \"Transito della Vergine\" (tela portata a termine tra il 1609 e il 1610 e tuttora in loco), destinato a sostituire il dipinto del medesimo soggetto realizzato da Caravaggio e presto rimosso per lo scandalo suscitato dal crudo naturalismo della raffigurazione. Sempre a Roma, Saraceni prese parte nel 1616-1617 alla decorazione a fresco della sala regia del Quirinale (sotto le sue maestranze furono attivi diversi pittori come Alessandro Turchi e Marcantonio Bassetti) e ricevette commissioni di dipinti per le chiese: nel 1618 aveva gi\u00e0 terminato le tele di Santa Maria dell'Anima, eseguite poco dopo quelle per San Lorenzo in Lucina. Una sua tela, il Martirio di Sant'Agapito, di cm 345x250 si trova esposta nel Duomo di Palestrina. \nNel 1620 ritorn\u00f2 a Venezia, dove lo segu\u00ec Jean Le Clerc, suo collaboratore, che termin\u00f2 e firm\u00f2 la grande tela per la Sala del Maggior Consiglio di Palazzo Ducale, \"Enrico Dandolo e i Capitani crociati prestano giuramento in San Marco prima della partenza\", non finita dal Saraceni per il sopraggiungere della morte.\nLa pittura tarda del Caravaggio esercit\u00f2 influssi positivi su quella dell'artista veneziano, specie nel secondo decennio del secolo quando, condizionata dall'antica ascendenza veneziana, svolse una sorta di caravaggismo tonale, temperato nei drammatici contrasti di luce e ombra dai larghi e dolci brani luminosi, come nel \"Riposo durante la fuga in Egitto\" (nell'eremo camaldolese di Frascati), nella \"Vergine col Bambino e Sant'Anna\" e nella \"Santa Cecilia e l'Angelo\" (nella Galleria Nazionale di Arte antica di Roma). Una pittura per certi aspetti parallela a quella di Orazio Gentileschi e che doveva esercitare una vasta influenza sui caravaggeschi posteriori, specialmente sugli olandesi."}
{"id": "1408101", "revid": "39224", "url": "https://it.wikipedia.org/wiki?curid=1408101", "title": "La Carriole du P\u00e8re Junior", "text": ""}
{"id": "1408102", "revid": "287204", "url": "https://it.wikipedia.org/wiki?curid=1408102", "title": "Antonini", "text": ""}
{"id": "1408103", "revid": "767487", "url": "https://it.wikipedia.org/wiki?curid=1408103", "title": "Going Down Town Tonight", "text": "Going Down Town Tonight \u00e8 un brano pop rock prodotto dalla band inglese Status Quo, pubblicato come singolo nel 1984.\nLa canzone.\nInciso inizialmente nel 1983 ed incluso nell'album \"Back to Back\", questo brano viene nuovamente registrato dagli Status Quo all'inizio del 1984 in una diversa versione da pubblicare come singolo.\nSebbene sia presente la tipica impronta rock del gruppo, lo stile della traccia si evidenzia decisamente pop, con batterie sintetiche e tastiere ben esplicite, secondo gli standard sonori di moda nella met\u00e0 degli anni ottanta.\nMolti dei seguaci della vecchia guardia storcono il naso, ma il singolo ottiene un buon successo andando al n. 20 UK."}
{"id": "1408108", "revid": "767487", "url": "https://it.wikipedia.org/wiki?curid=1408108", "title": "Marguerita Time", "text": "Marguerita Time \u00e8 un brano pop rock prodotto dalla band inglese Status Quo e pubblicato come singolo nel 1983.\nLa canzone.\n\u00c8 espressione del nuovo orientamento della band, in questa fase pi\u00f9 proiettata verso il pop anche con un uso massiccio dei videoclip, e la sua realizzazione viene fortemente osteggiata dal bassista Alan Lancaster.\nIn effetti, si tratta di una ballata pop rock con chitarre acustiche e tastiere ben in evidenza che sorreggono un testo dolce e delicato, in aperta antitesi, cio\u00e8, con la produzione rock offerta per anni e divulgarla come singolo comporta per la band il chiaro rischio di spiazzare i seguaci pi\u00f9 fedeli.\nI timori di Alan si rivelano per\u00f2 infondati poich\u00e9 il pezzo non si rivolge solo ai Quo fans ma ad un pubblico molto pi\u00f9 vasto e variegato. E difatti, quando il 2 dicembre 1983 viene pubblicato come singolo, sale subito al terzo posto delle classifiche inglesi divenendo anche uno dei maggiori successi radiofonici del gruppo."}
{"id": "1408110", "revid": "1342115", "url": "https://it.wikipedia.org/wiki?curid=1408110", "title": "Marina Magistrelli", "text": "Biografia.\nDal 1996 al 1999 \u00e8 stata coordinatrice nazionale del Movimento per l'Ulivo presieduto da Romano Prodi; tale soggetto politico il 27 febbraio 1999 confluisce ne I Democratici.\nHa contribuito alla fondazione della Margherita, ponendosi sempre in posizioni vicine a Prodi. Nel partito segue in particolare i circoli locali.\nNel 2001 (XIV legislatura) \u00e8 stata eletta senatrice per il collegio Marche 4R - Ancona. \u00c8 stata poi confermata senatrice anche nel 2006 (XV legislatura) e nel 2008 (XVI legislatura).\nHa partecipato poi alla fondazione del Partito Democratico, sempre annoverata tra i pi\u00f9 fedeli seguaci del presidente del consiglio. Si \u00e8 distinta chiedendo una difesa della rappresentanza femminile.\nCome avvocata ha assunto la difesa d'ufficio di Mehmet Ali A\u011fca, attentatore di papa Giovanni Paolo II e ha rappresentato la parte civile nel processo Federconsorzi."}
{"id": "1408112", "revid": "767487", "url": "https://it.wikipedia.org/wiki?curid=1408112", "title": "A Mess of Blues", "text": "A Mess of Blues \u00e8 una canzone prodotta dalla rock band inglese Status Quo, uscita come singolo nel novembre del 1983.\nLa canzone.\nSi tratta della cover di un brano composto dalla coppia di autori americani Doc Pomus e Mort Shuman, gi\u00e0 inciso e portato al successo da Elvis Presley nel 1960.\nLa versione degli Status Quo si presenta in una veste totalmente differente, con toni pi\u00f9 sfumati e batterie sintetiche.\nIl singolo si piazza al n. 15 delle classifiche inglesi."}
{"id": "1408115", "revid": "767487", "url": "https://it.wikipedia.org/wiki?curid=1408115", "title": "Ol' Rag Blues", "text": "Ol' Rag Blues \u00e8 una canzone prodotta dalla rock band inglese Status Quo, tratta dall'album \"Back to Back\" e pubblicata come singolo nel settembre del 1983.\nLa canzone.\nComposto dal bassista Alan Lancaster, \u00e8 uno dei brani pi\u00f9 controversi della carriera del longevo gruppo inglese. Infatti, quando la canzone \u00e8 gi\u00e0 stata incisa con la voce principale dello stesso Alan, Francis Rossi, all'insaputa degli altri, ne incide una versione con la sua voce che viene molto pi\u00f9 apprezzata dalla casa discografica e pubblicata come versione ufficiale. Per la band \u00e8 solo l'inizio di una serie di tensioni interne che porteranno allo scioglimento nel 1985.\nLa versione con la voce originale di Alan Lancaster si trova inclusa quale \"bonus track\" nella ristampa dell'album \"Back to Back\" pubblicata nel 2006.\nIl brano sale al n. 9 nelle classifiche del Regno Unito divenendo il 27\u00b0 hit single della band."}
{"id": "1408116", "revid": "125892070", "url": "https://it.wikipedia.org/wiki?curid=1408116", "title": "Augusto Marcacci", "text": "Biografia.\nCompiuti gli studi in Giurisprudenza, sente la vocazione d'attore e, superato un provino, debutta sulle scene come \"amoroso\" nella compagnia Benelliana. Dotato di una voce bellissima, suadente, e di un aspetto fisico da attor giovane, fa parte di numerose compagnie primarie, dalla Carini-Gentilli-Baghetti alla Talli-Betrone-Melato per poi recitare verso il 1922 con la sola Maria Melato. Quindi \u00e8 con Alda Borelli per raggiungere anni dopo la formazione Menichelli-Migliari-Pescatori, poi Esperia Sperani, Emma Gramatica, e successivamente la Galli e Viarisio. Si distingue in quegli anni per la sua recitazione asciutta, elegante e misurata, a volte troppo, tanto da farlo apparire gelido e scostante ma aderente al ruolo come \"altero principe di Metternich\" ne \"L'Aiglon\" da Rostand. Fino allo scoppio della seconda guerra mondiale \u00e8 uno degli attori pi\u00f9 richiesti dal teatro di prosa.\nAttivissimo anche sul grande schermo, partecipa a molti film ma solo in ruoli secondari e di supporto, quasi mai da protagonista, tranne che in \"La sposa dei Re\" (1938), facendosi comunque apprezzare per la distinzione del suo modo di recitare e della sua dizione perfetta, e per la tonalit\u00e0 di voce che lo fa accedere alla radio e, soprattutto, al doppiaggio. Ne diventa presto una delle colonne, prestando la voce a importanti attori statunitensi ed europei, fra cui Charles Boyer in \"Tovarich\", Laurence Olivier in \"Rebecca - La prima moglie\", James Stewart ne \"L'eterna illusione\", Alan Ladd in quasi tutti i suoi film, Alec Guinness ne \"Il ponte sul fiume Kwai\", Clifton Webb, James Mason, Ronald Reagan, Rex Harrison, Spencer Tracy. Talvolta presta la voce anche ad attori italiani come Massimo Girotti e spessissimo per la parte recitata al tenore Beniamino Gigli."}
{"id": "1408117", "revid": "21880", "url": "https://it.wikipedia.org/wiki?curid=1408117", "title": "Festuca elatior", "text": ""}
{"id": "1408120", "revid": "46291", "url": "https://it.wikipedia.org/wiki?curid=1408120", "title": "Melilotus officinalis", "text": "Il meliloto comune (Melilotus officinalis ),detto anche erba vetturina gialla, \u00e8 una pianta appartenente alla famiglia delle Fabacee (o Leguminose).\nDescrizione.\n\u00c8 una specie, annuale o biennale, erbacea provvista di caule eretto, foglie alterne trifogliate, fiori gialli ed odorosi.\nPropriet\u00e0.\nQuesti vegetali contengono nella porzione fiorita tossine ad azione anticoagulante come la melitotossina, la cumarigenina e la cumarina. Il danno provocato da questa pianta consiste in un allungamento dei tempi di emocoagulazione.\nUtilizzi.\nPer usi terapeutici si utilizzano i suoi fiori e il collirio realizzato grazie al decotto o all'infuso \u00e8 indicato per le infiammazioni congiuntivali e per l'orzaiolo.\nE' pianta molto mellifera e, grazie alla sua prolungata fioritura, fornisce un buon miele, anche uniflorale; \u00e8 un'importante fonte estiva di nettare e di polline per le api."}
{"id": "1408125", "revid": "1123217", "url": "https://it.wikipedia.org/wiki?curid=1408125", "title": "Xerocomus ferrugineus", "text": "Xerocomus ferrugineus \u00e8 un fungo basidiomicete della famiglia Boletaceae.\nDescrizione della specie.\nCappello.\n6\u201325\u00a0cm di diametro, convesso poi aperto\nGambo.\n6-8 x 1\u20132\u00a0cm, cilindrico, color giallo ocra con reticolo color rosso, pi\u00f9 evidente in alto, molto allungato, che conferisce alle volte al gambo un aspetto quasi rugoloso sulla lunghezza.\nTubuli.\nLeggermente adnati, color giallo vivo, poi pi\u00f9 scuri, virano al blu al tocco.\nPori.\nAngolosi, gialli tendenti all'arancio, spesso con macchie di ruggine.\nCarne.\nColore biancastro, tende al giallo ocra nella parte inferiore del gambo, rossa sotto la cuticola; pi\u00f9 o meno immutabile.\nHabitat.\nFruttifica sotto le conifere in estate-autunno.\nCommestibilit\u00e0.\nBuono commestibile. Si consiglia di consumare solo il cappello di esemplari giovani e sani in quanto il gambo ha consistenza coriacea e pertanto poco digeribile."}
{"id": "1408126", "revid": "486946", "url": "https://it.wikipedia.org/wiki?curid=1408126", "title": "Boletus citrinovirens", "text": ""}
{"id": "1408135", "revid": "123057089", "url": "https://it.wikipedia.org/wiki?curid=1408135", "title": "Gabriele Adinolfi", "text": "Biografia.\nAttivit\u00e0 extraparlamentare.\nInizi\u00f2 ad interessarsi di politica durante gli anni della contestazione studentesca. Nel 1968 Adinolfi frequent\u00f2 gli ambienti romani del Movimento Sociale Italiano per un breve periodo, in particolare la sezione \u201cFilippo Anfuso\u201d in via Livorno (zona piazza Bologna).\nDal 1970 si spost\u00f2 nell'area extraparlamentare di estrema destra.\nFu prima membro di Fronte Studentesco, poi di Avanguardia Nazionale, di Lotta di Popolo ed infine di Alternativa Studentesca.\nNel 1976 con Peppe Dimitri e Roberto Fiore, fond\u00f2 il movimento Lotta Studentesca, presso la Libreria Romana di Walter Spedicato, che assunse dal 1977 il nome pi\u00f9 noto di Terza Posizione.\nIl 28 agosto del 1980 la magistratura emise nei riguardi di Adinolfi, Fiore ed altri ventisei esponenti della destra radicale un \"mandato di cattura\" per reati associativi nell'ambito delle indagini per la Strage di Bologna.\nGli interrogatori si tennero nelle carceri di Ferrara, Roma, Padova e Parma. Tutti furono scarcerati nel 1981, ma Adinolfi non fu interrogato perch\u00e9 nel frattempo si era reso latitante.\nIl 23 settembre del 1980, con la messa sotto inchiesta di \"Terza Posizione\", Adinolfi, Dimitri, Fiore e una quarantina di giovani neofascisti furono oggetto di un nuovo mandato di cattura per reati associativi. \nCondannato per reati associativi e ideologici sia nell'ambito di Terza Posizione che in quello dei Nuclei Armati Rivoluzionari (NAR), Adinolfi come Roberto Fiore e altri riusc\u00ec a riparare all'estero.\nL'attivit\u00e0 all'estero.\nNel 1982 da Parigi, dopo una prima produzione clandestina precedente il rientro clandestino in Italia nello stesso anno, contribu\u00ec alla realizzazione di tre numeri della rivista \"Terza Posizione\" ed all'uscita di \"Dixie\", che si occupava di potere e finanza.\nSempre nello stesso anno, Adinolfi e Spedicato diedero vita al \"Centro Studi Orientamenti &amp; Ricerca\", nel quale elaborano cinque documenti politici e dieci anni di un bollettino a periodicit\u00e0 trimestrale, che nel periodo 1991-1993 fu molto vicino al movimento extraparlamentare romano Meridiano Zero.\nDopo la morte di Walter Spedicato (9 maggio 1992) e le dinamiche che segnano il de profundis della \"Prima Repubblica\", dal 1995 \"Orientamenti &amp; Ricerca\" sospende le pubblicazioni.\nRientro in Italia.\nNel marzo 2000 Adinolfi torn\u00f2 in Italia, essendo cadute in prescrizione le pene comminategli anni prima in quanto trascorso un periodo di circa venti anni. Inizi\u00f2 subito a scrivere articoli per \"Rinascita\", \"Contropotere\" e \"Giornale d'Italia\". Partecip\u00f2 all'Universit\u00e0 d'Estate del 2000, in provincia di Varese, che poi diriger\u00e0 fino al 2006. Divenne quindi saggista, commentatore, analista, redattore e in qualche caso caporedattore (della rivista \"Orion\" della Societ\u00e0 Editrice Barbarossa e del sito internet Noreporter). Fonda e guida il \"Centro Studi Polaris\".\nRimane attivo in iniziative quali la Guardia d'Onore alla cripta di Benito Mussolini e in battaglie sociali e culturali, quali le \"occupazioni a scopo abitativo\" (OSA) promosse e realizzate da CasaPound, movimento con il quale Adinolfi collabora organicamente dal 2003 al 2006, e in modo pi\u00f9 distante fino al 2012.\nL'attivit\u00e0 in Italia e in Europa.\nLa svolta \"sovranista\" delle formazioni di area non viene condivisa da Adinolfi che la considera non soltanto una battaglia di retroguardia ma addirittura un arruolamento inconsapevole nelle fila di una rediviva Stay Behind. Dal 2013 egli si pone cos\u00ec come alfiere di una visione nazional-rivoluzionaria imperiale dell'Europa.\nCrea allora il Centro Studi EurHope, con sede a Bruxelles, e i Lanzichenecchi d'Europa, animando cos\u00ec relazioni e formazione contemporaneamente in pi\u00f9 paesi.\nDal 2020 le tre strutture (Polaris, Lanzichenecchi ed Eurhope) cooperano nell'esperimento dell'Accademia Europa a cui partecipano intellettuali, militanti, imprenditori e singoli individui da pi\u00f9 nazioni (Italia, Francia, Belgio, Spagna, Olanda, Svizzera, Grecia, Austria, Germania, Polonia, Serbia, Norvegia)."}
{"id": "1408138", "revid": "767487", "url": "https://it.wikipedia.org/wiki?curid=1408138", "title": "She Don't Fool Me", "text": "She Don't Fool Me \u00e8 una canzone della rock band inglese Status Quo, pubblicata come singolo nel giugno del 1982.\nLa canzone.\nContenuti leggerissimi e sonorit\u00e0 di spicciolo rock and roll senza pretese distinguono questo 45 giri degli Status Quo, il secondo estratto dall'album \"1+9+8+2 = XX\".\nIl singolo non riesce a bissare il successo del precedente \"Dear John\" e nelle classifiche inglesi si ferma alla posizione n. 36."}
{"id": "1408143", "revid": "287204", "url": "https://it.wikipedia.org/wiki?curid=1408143", "title": "Charles Dow", "text": "\u00c8 stato il cofondatore della societ\u00e0 Dow, Jones and Company con Edward Jones e Charles Bergstresser. Dow ha fondato anche il Wall Street Journal, che si afferm\u00f2 nel tempo come uno dei pi\u00f9 importanti quotidiani finanziari del mondo. Invent\u00f2 anche il famoso indice Dow Jones Industrial Average in seguito ai suoi studi e ricerche sui movimenti del mercato. Svilupp\u00f2 inoltre tutta una serie di principi per capire e analizzare il comportamento del mercato che in seguito divennero noti come Teoria di Dow, e furono la base dell'analisi tecnica."}
{"id": "1408146", "revid": "108107", "url": "https://it.wikipedia.org/wiki?curid=1408146", "title": "Charles Henry Dow", "text": ""}
{"id": "1408148", "revid": "289247", "url": "https://it.wikipedia.org/wiki?curid=1408148", "title": "San Protasio", "text": ""}
{"id": "1408149", "revid": "767487", "url": "https://it.wikipedia.org/wiki?curid=1408149", "title": "Dear John (Status Quo)", "text": "Dear John \u00e8 una canzone prodotta dalla rock band inglese Status Quo, pubblicata come singolo nel marzo del 1982.\nLa canzone.\n\u00c8 il primo singolo estratto dall'album \"1+9+8+2 = XX\" ed \u00e8 connotato da toni leggeri e disimpegnati, pi\u00f9 un ritornello semplice e facilmente memorizzabile gi\u00e0 dai primi ascolti.\nVisto il titolo e il testo della traccia, alcuni suppongono che il brano sia indirizzato al batterista John Coghlan, uscito fuori dalla formazione proprio durante l'incisione dell'album \"1+9+8+2 = XX\", ma l'ipotesi viene pi\u00f9 volte smentita dal resto della band in svariate interviste.\nSostenuto da un divertente video musicale, il singolo sale al decimo posto delle classifiche inglesi."}
{"id": "1408150", "revid": "92723", "url": "https://it.wikipedia.org/wiki?curid=1408150", "title": "Davide Riccardi", "text": "Biografia.\nOrigini.\nDavide Riccardi nacque a Biella il 22 agosto 1833, figlio del conte Giovanni Battista Riccardi di Netro, maggiore di fanteria della Regia Armata Sarda e di Eugenia Bonino dei conti di Chiavazza.\nIl padre fu anche sindaco di Biella dal 1835 al 1839; secondo il giudizio di Quintino Sella fu codino, cio\u00e8 reazionario, ma \u00abtutt'altro che clericale\u00bb. Nondimeno fu sostenitore dei progetti di sviluppo economico e sociale del territorio biellese, come la Scuola di arti e mestieri voluta dal vescovo Giovanni Pietro Losana, di tendenze liberali, della Scuola professionale voluta dallo stesso Quintino Sella e della ferrovia Biella-Santhi\u00e0. Nella famiglia materna il bisnonno di Davide, Carlo Giovanni Giacomo Bonino aveva acquistato il feudo di Chiavazza il 9 giugno 1752 e ne era stato investito con il titolo di conte il 27 febbraio 1756. \nLa famiglia Riccardi fu \u00absempre affezionata all'Augusta Dinastia di Savoia e si rec\u00f2 in ogni tempo ad alto onore di fedelmente servirla\u00bb , secondo le parole dello stesso Davide Riccardi. La fedelt\u00e0 fu ricambiata con la nomina di membri della famiglia alle cariche militari e civili e anche con la nomina vescovile di Alessandro Ottaviano a vescovo di Savona e Noli nel 1842: negli anni successivi si dimostr\u00f2 un vescovo di tendenze liberali, secondo l'orientamento gradito alla Corte sabauda, tanto che nel 1867 sar\u00e0 promosso arcivescovo di Torino come successore di Luigi Fransoni. Dopo il 1870, che segna la rottura dei rapporti tra la Corte sabauda e la Santa Sede, avere in famiglia un vescovo di designazione regia e per di pi\u00f9 liberale non era un biglietto da visita particolarmente gradito a Roma. \nAl battesimo a Davide furono imposti i nomi di Giovanni Maria Davide Eugenio Felice. Era il quarto di nove fratelli, di cui due morirono poco dopo la nascita. \nFormazione.\nStudi\u00f2 al seminario di Biella, pur continuando a vivere in famiglia. Ebbe la vestizione a 14 anni, il 20 ottobre 1847. Prosegu\u00ec gli studi alla facolt\u00e0 teologica di Torino, ammesso nell'Accademia Solariana, un istituto di prestigio, in cui erano gi\u00e0 stati alunni sia Alessandro Ottaviani Riccardi sia Lorenzo Gastaldi, futuri arcivescovi di Torino. Contava un numero chiuso di quattordici chierici, che non risiedevano in seminario, scelti tra i migliori della facolt\u00e0 teologica e aspiranti alla laurea dottorale.\nPresbitero e teologo.\nFu ordinato presbitero a Biella il 17 maggio 1856 dal vescovo Giovanni Pietro Losana. L'anno precedente il vescovo l'aveva gi\u00e0 nominato professore di teologia del seminario, a soli ventitr\u00e9 anni. Continu\u00f2 in quest'incarico per otto anni, fino a quando nel 1863, ad appena trent'anni, non fu promosso vicario generale della diocesi, affiancando Francesco Emanuel (1807-1868). Durante gli anni dell'insegnamento in seminario fu autore di una monografia sul santuario d'Oropa \"Oropa nel 1858\", opera redatta per suffragare l'officiatura propria per il santuario su incarico dello stesso vescovo Losana. Come insegnante si distinse per \u00abla chiarezza, il brio e la prontezza\u00bb e la sua predicazione fu definita \u00abfacile, simpatica, illegiadrita da un'aria di novit\u00e0, ma pur sempre seria e piena di zelo\u00bb. In circa una quindicina di occasioni, in particolare encomiastiche, le sue omelie ebbero l'onore delle stampe.\nNel 1860 fu eletto canonico della cattedrale di Biella, nel 1868 divenne canonico prevosto, prima dignit\u00e0 del capitolo, succedendo allo stesso Francesco Emanuel. In un confronto con il suo successore come prevosto, il canonico Pietro Tarino, emergono alcuni tratti distintivi di Davide Riccardi: il carattere amorevole, gentile, soave, ma anche l'accortezza nelle diverse vicende della vita sociale. Questa capacit\u00e0 di muoversi in diversi ambienti fu spesa per consigliare e aiutare mons. Losana negli ultimi anni del suo episcopato, quando in seguito alla sue prese di posizione contro l'infallibilit\u00e0 pontificia al Concilio Vaticano I rischiava di trovarsi isolato. Come canonico si occup\u00f2 della causa del Santuario d'Oropa, quando il santuario era minacciato dall'incameramento dei beni ecclesiastici, sventato solo con lo snaturamento del santuario in un'opera di beneficenza e con l'imposizione di nuovi Statuti nel 1868 e nel 1878, che sottraevano Oropa all'autorit\u00e0 ecclesiastica, estromettendo in particolare il capitolo. La posizione di Riccardi \u00e8 netta: \u00abLe cose tutte hanno la natura loro propria, a cui non bisogna toccare, se hanno da sussistere e fiorire. Cos\u00ec per Oropa \u00e8 egli sul serio possibile laicizzare la religione e secolarizzare le chiese? Ad Oropa o la religione inspira tutto o il santuario cessa d'esistere, e, cessando Oropa non sarebbe pi\u00f9 nulla: si riduce ad una molto mediocre villeggiatura.\u00bb \nAlla morte di mons. Losana, nel 1873, fu nominato all'unanimit\u00e0 vicario generale capitolare. Il nuovo vescovo Basilio Leto lo confermer\u00e0 vicario generale e anzi, intervenuta la nomina vescovile, lo nominer\u00e0 vicario generale perpetuo.\nEpiscopato.\nUna prima avvisaglia della sua nomina vescovile si ebbe nel 1874, in occasione della festa del beato Agostino de Fango, che vide la presenza a Biella di ben dieci vescovi. Riccardi si mise in luce, tanto che Lorenzo Gastaldi, arcivescovo di Torino disse pubblicamente: \u00abNoi consideriamo il vicario generale Riccardi come nostro confratello\u00bb, parole che suscitarono applausi. Fu poi invitato a fare il panegirico della festa di Sant'Eusebio a Vercelli. \nVenne nominato vescovo di Ivrea il 15 luglio 1878 e ricevette la consacrazione episcopale nel duomo di Biella il 15 agosto dello stesso anno per mano del vescovo di Biella Basilio Leto, co-consacranti Emiliano Manacorda, vescovo di Fossano, e Placido Pozzi, vescovo di Mondov\u00ec. Il 29 settembre fece l'ingresso nella diocesi di Ivrea, con un seguito di undici carrozze e due cavalli. Accorse ad accogliere il nuovo vescovo Edoardo Milano, \u00abprincipe dei confettieri e liquoristi piemontesi\u00bb, che, con il consocio Ferdinando Baratti, offr\u00ec un rinfresco a Bollengo, suo paese natale e primo paese della diocesi lungo il tragitto. Avevano da poco aperto a Torino nella Galleria Subalpina il Caff\u00e8 Baratti &amp; Milano. \nAccompagnava mons. Riccardi la fama di \"conciliatorista\", in linea con la posizione di mons. Losana, ma anche del suo predecessore sulla cattedra eporediese Luigi Moreno. Da lui ci si aspettava che coniugasse lo spirito del sacerdote e il dovere del vescovo all'amore della patria e al dovere del cittadino: equilibrio non facile dopo la Presa di Roma . Progressivamente Riccardi si allontana dalle tendenze liberali, come spiega lui stesso nel 1887: \u00abSe noi cattolici, ecclesiastici e laici aborriamo il liberalismo, la ragione ne \u00e8 evidente: non \u00e8 per avversione al progresso ed alla libert\u00e0 che favorimmo quand'era giusta: \u00e8 perch\u00e9 ci siamo avveduti e proviamo di fatto che la libert\u00e0, nel sistema adottato dagli attuali suoi fautori, significa oppressione della Chiesa, guerra alla Religione, bando ad ogni norma di giustizia verso i cattolici\u00bb. Gi\u00e0 nel 1877 aveva parlato delle \u00abperniciose teorie di certi liberali, ammantati della veste e del nome di cattolici\u00bb. \nSecondo il giudizio dell'Illustrazione Italiana: \u00abA poco a poco, la lodevole temperanza di monsignor Riccardi and\u00f2 svanendo. Divenne uno de' pi\u00f9 intransigenti; l'organizzatore delle forze clericali intransigenti\u00bb. Tuttavia, la posizione di mons. Riccardi non coincise mai con quella dell'Osservatore Cattolico di don Davide Albertario, che lo attacc\u00f2 pubblicamente, n\u00e9 con L'Unit\u00e0 Cattolica di don Giacomo Margotti. Quando diventer\u00e0 arcivescovo di Torino richieder\u00e0 invano ai successori di don Margotti di rilevare la testata e fonder\u00e0 in contrapposizione la nuova testata \"L'Italia Reale\", il cui titolo ammicca alla distinzione tra paese legale e paese reale, mentre L'Unit\u00e0 Cattolica si trasferiva a Firenze.\nDopo otto anni a Ivrea, il 14 ottobre 1886, fu trasferito alla diocesi di Novara, che guid\u00f2 per i successivi cinque anni. Quando nel 1891 mor\u00ec Ludwig Windthorst, oppositore del Kulturkampf bismarckiano, Davide Riccardi ne tenne una commemorazione, che ebbe vasta risonanza e fu apprezzata anche da Leonardo Murialdo.\nFu infine elevato arcivescovo metropolita di Torino, il 14 dicembre 1891. \nL'episcopato torinese fu caratterizzato da un'intensa azione sociale e religiosa, in particolare con il sostegno dei cattolici impegnati in politica con l'Opera dei Congressi: nel 1895 si svolse a Torino il Congresso cattolico italiano. Sostenne l'azione del canonico Giuseppe Allamano, una creatura di mons. Gastaldi, su cui mons. Alimonda aveva avuto dei sospetti. Avall\u00f2 la promozione dell'Allamano a vescovo di Saluzzo, che poi naufrag\u00f2 per un difetto fisico. Monsignor Riccardi diede avvio anche alla causa di beatificazione di don Giuseppe Cafasso, zio del canonico Allamano. \nNel 1894 volle celebrare il secondo Congresso eucaristico nazionale, che vide la partecipazione di circa cinquanta vescovi. Nel 1897 non volle acconsentire a una solenne azione di grazie per l'incolumit\u00e0 di Umberto I, sfuggito al secondo attentato perpetrato da Pietro Acciarito il 22 aprile. La Stampa, foglio liberale, non manc\u00f2 di notare questa presunta mancanza verso la Casa reale, mentre dal fronte opposto don Albertario, lodando infine le virt\u00f9 di mons. Riccardi, continuava a giudicarlo troppo vicino e ossequioso a Casa Savoia.\nMor\u00ec a Torino il 20 maggio 1897 all'et\u00e0 di 63 anni, di polmonite. \nBench\u00e9 fosse stato arcivescovo di Torino durante sette concistori, non ricevette mai la porpora nonostante i meriti e i nobili natali: pesavano, secondo il giudizio di Giovanni Berthelet, i suoi \u00absentimenti sinceramente devoti alla dinastia\u00bb.\nGenealogia episcopale.\nLa genealogia episcopale \u00e8:\nLa successione apostolica \u00e8:\nStemma.\nAdott\u00f2 l'antica arma dei Riccardi di Netro: inquartato: il I e il IV d'oro all'aquila coronata di nero; il II e il III d'argento alla pianta di cardo, sradicata, di tre fusti di verde, fioriti di porpora. Cimiero: ninfa di carnagione nascente, vestita di porpora, tenente nella destra un libro e nella sinistra una spada. Motto: Hic regit ille tuetur. "}
{"id": "1408161", "revid": "123312312", "url": "https://it.wikipedia.org/wiki?curid=1408161", "title": "Peptide inibitorio gastrico", "text": "Il peptide inibitorio gastrico (o GIP, acronimo di \"Gastric Inhibitory Peptide\"), \u00e8 un composto proteico (oggi pi\u00f9 conosciuto col nome di \"Glucose-dependent Insulinotropic Peptide\" sempre siglato GIP) con funzione ormonale secreto da cellule duodenali specializzate. \nViene rilasciato in due fasi all'arrivo del chimo gastrico nella prima porzione dell'intestino tenue. \nInizialmente \u00e8 stimolato dalla presenza di glucidi, in un secondo momento reagir\u00e0 alla presenza di grassi; in ogni caso ha la funzione di inibire la secrezione delle cellule ossintiche dello stomaco."}
{"id": "1408162", "revid": "167080", "url": "https://it.wikipedia.org/wiki?curid=1408162", "title": "Rotoli del mar Morto", "text": ""}
{"id": "1408163", "revid": "123411366", "url": "https://it.wikipedia.org/wiki?curid=1408163", "title": "Smalto per unghie", "text": "Lo smalto per unghie \u00e8 un prodotto cosmetico per colorare, proteggere e fortificare le unghie o nasconderne i difetti. \u00c8 usato in colore uniforme o in colori e disegni messi assieme. Pu\u00f2 prevedere anche l'applicazione di decorazioni, brillanti o gel.\nStoria.\nLo smalto per unghie secondo alcune fonti non molto attendibili \u00e8 stato creato all'incirca nel 3000 a.C.. Forse i cinesi e gli antichi Egizi furono i primi ad utilizzare, secondo l'uso moderno, lo smalto. I cinesi usavano dei colori laccati, prodotti da una combinazione di gomma arabica, albume d'uovo, gelatina e cera d'api, ma usavano anche dei composti a base di rosa, orchidea ed altri petali misti ad allume. Queste ultime misture vegetali si utilizzano dopo poche ore o durante la notte, ed hanno una gamma di colori che vanno dal rosa al rosso. Gli antichi Egizi utilizzavano un tipo di henn\u00e9 per dipingersi le unghie, il colore era rosso o bruno-rossastro (l'henn\u00e9, ora usato in tutto il mondo come tinta per capelli, \u00e8 tutt'oggi utilizzato da alcuni popoli per dipingersi le unghie).\nDurante la dinastia Chou Bait Ain Cho nel 600 a.C., i nobili cinesi usavano smalti dorati e argentati, mentre un manoscritto cita che la dinastia Ming prediligeva i colori rossi e neri.\nGli Egizi, invece, preferivano il rosso. Nefertiti, moglie di Akhenaton dipingeva la sua parrucca e le unghie di rosso, mentre Cleopatra utilizzava un rosso scuro tendente al bordeaux.\nGli Incas usavano dipingersi le unghie con motivi aviformi.\nDal XIX secolo si usa una miscela di oli rossi scelti e raffinati per la produzione di smalti per unghie.\nIl secolo successivo si utilizzeranno delle polveri e creme colorate per le loro unghie.\nQuando fu inventata l'automobile, lo smalto per unghie incominci\u00f2 ad essere ispirato allo smalto per la carrozzeria della macchine stesse.\nDurante il Novecento l'affermazione e la diffusione dello smalto ha seguito in parte l'emancipazione femminile.\nLo smalto per unghie \u00e8 molto diffuso e amato in tutto il mondo per la vasta gamma di colori e particolarit\u00e0.\nComponenti.\nMolti smalti per unghie sono composti con nitrocellulosa sciolta in solventi (es. acetato di butile, toluene) e mescolata con coloranti.\nAltri componenti di base: agenti forma pellicola, resina e plasticizzanti (es.ftalati); resine per conferire allo smalto adesivit\u00e0 e brillantezza; filmogeni per proteggere e conferire trasparenza e aderenza; gelificanti per mantenere in sospensione i pigmenti; nitrocellulose plastificanti per verniciare l'unghia; agenti anti U.V. per proteggere dalle alterazioni causate dalla luce; solventi per favorire il miglior tempo di asciugatura; diluenti per diluire gli ingredienti presenti.\nGli smalti si possono dividere in classici e ad acqua.\nGli smalti \"classici\" prevalentemente sono formati da:\nGli smalti ad acqua prevalentemente sono formati da:\nLa normativa europea attuale proibisce l'uso nei prodotti cosmetici di sostanze cancerogene, mutagene o tossiche per la riproduzione. In casi eccezionali tali sostanze possono essere utilizzate solo dopo adeguata valutazione.\nHa destato preoccupazione nei consumatori la presenza negli smalti del cosiddetto \"trio tossico\": toluene, formaldeide e dibutil-ftalato(DBP). Il toluene pu\u00f2 essere utilizzato in concentrazione non superiore al 25%; la formaldeide pu\u00f2 essere utilizzata solo negli indurenti per unghie in concentrazione non superiore al 5%. L'uso del DBP e di altri ftalati accertati tossici per la riproduzione \u00e8 vietato."}
{"id": "1408164", "revid": "767487", "url": "https://it.wikipedia.org/wiki?curid=1408164", "title": "Rock 'n' Roll (Status Quo)", "text": "Rock'n'Roll \u00e8 un singolo del gruppo rock Status Quo pubblicato nel 1981 dalla Vertigo in formato 7\", estratto dall'album \"Just Supposin\"'.\nIl disco.\nScritto dalla coppia di autori Francis Rossi/Bernie Frost, \"Rock 'n' Roll\" , come gi\u00e0 avvenuto per i brani \"Win or Lose\" e \"Sorry\", quest'ultimo inciso nel 1980 dal celebre cantante Demis Roussos.\nDurante le sedute d'incisione dell'album \"Just Supposin\"', Rossi cambia per\u00f2 idea e decide di incidere il pezzo con il resto della band.\nA dispetto del titolo, \"Rock'n'Roll\" si rivela una melodica e delicata ballata soft nonch\u00e9 uno dei brani pi\u00f9 riflessivi e malinconici mai prodotti dal longevo gruppo inglese.\nStranamente, la traccia viene pubblicata come singolo solo nel 1981 dopo la pubblicazione del successivo album \"Never Too Late\". Raggiunge l'ottava posizione con una permanenza di 11 settimane nelle classifiche inglesi."}
{"id": "1408165", "revid": "124491538", "url": "https://it.wikipedia.org/wiki?curid=1408165", "title": "Lorenzo Gastaldi", "text": "Biografia.\nNacque a Torino il 18 marzo 1815.\nFu ordinato presbitero il 23 settembre 1837, entr\u00f2 nell'Istituto della Carit\u00e0, ma ne chiese poi l'allontanamento divenendo sacerdote secolare.Fu eletto vescovo di Saluzzo il 20 marzo 1867 e fu consacrato vescovo il 2 giugno dello stesso anno dall'arcivescovo Alessandro Riccardi di Netro.\nAl Concilio Vaticano I fu uno strenuo sostenitore dell'infallibilit\u00e0 papale.\nFu eletto arcivescovo metropolita di Torino il 27 ottobre 1871; il suo operato si contraddistinse per l'aver promosso istituti di cultura e di formazione per il clero tra i quali, in particolare, la Pontificia facolt\u00e0 teologica di Torino, fondata nel 1874..\nSuoi 12 fratelli, esponenti di spicco della cultura laica e risorgimentale piemontese, due dei quali erano Bartolomeo Gastaldi, geologo e paleontologo, uno dei fondatori del Positivismo in Italia, e Andrea Gastaldi, pittore. \nMor\u00ec il 25 marzo 1883. Le sue spoglie sono conservate nella cappella degli arcivescovi nel cimitero monumentale di Torino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1408168", "revid": "11848534", "url": "https://it.wikipedia.org/wiki?curid=1408168", "title": "Giorgio Gioacchino Retico", "text": ""}
{"id": "1408169", "revid": "167080", "url": "https://it.wikipedia.org/wiki?curid=1408169", "title": "Esegetica", "text": ""}
{"id": "1408172", "revid": "38120", "url": "https://it.wikipedia.org/wiki?curid=1408172", "title": "Fratel bigio", "text": ""}
{"id": "1408173", "revid": "287204", "url": "https://it.wikipedia.org/wiki?curid=1408173", "title": "Xerocomus subtomentosus", "text": "Xerocomus subtomentosus \u00e8 un fungo basidiomicete della famiglia Boletaceae.\nDescrizione della specie.\nCappello.\n4\u201312\u00a0cm, prima emisferico, poi convesso, infine appianato, carnoso. \nGambo.\n5-10 x 1\u20132\u00a0cm, slanciato, cilindrico, attenuato alla base, ricoperto da evidenti costolature, di colore giallo pallido, tendente ad imbrunire specialmente nella parte inferiore, alla base presenta spesso di micelio biancastro.\nTubuli.\nLunghi 5\u201315\u00a0mm, adnati o subdecorrenti di colore giallo cromo, poi olivastri a maturazione, al tatto virano al blu lentamente in maniera quasi impercettibile.\nPori.\nLarghi fino a 1,5\u00a0mm, angolosi, giallo dorato, poi verdastri, virano leggermente al blu al tocco.\nCarne.\nPrima soda, poi molle, fibrosa nel gambo; colore giallo pallido, brunastra sotto la cuticola, fulvo rosata alla base del gambo, \nvira debolmente all'azzurro soprattutto con il tempo umido. \nDistribuzione e habitat.\nFruttifica in boschi di latifoglie e aghifoglie, dall'estate all'autunno, anche a basse quote, su terreni acidi.\nCommestibilit\u00e0.\nCommestibile."}
{"id": "1408176", "revid": "599013", "url": "https://it.wikipedia.org/wiki?curid=1408176", "title": "Muertos", "text": "Il termine muertos (letteralmente dallo spagnolo: \"morti\"), pu\u00f2 riferirsi a:"}
{"id": "1408177", "revid": "486946", "url": "https://it.wikipedia.org/wiki?curid=1408177", "title": "Boletus lanatus", "text": ""}
{"id": "1408178", "revid": "486946", "url": "https://it.wikipedia.org/wiki?curid=1408178", "title": "Boletus leguei", "text": ""}
{"id": "1408179", "revid": "486946", "url": "https://it.wikipedia.org/wiki?curid=1408179", "title": "Boletus striipes", "text": ""}
{"id": "1408180", "revid": "486946", "url": "https://it.wikipedia.org/wiki?curid=1408180", "title": "Boletus xanthus", "text": ""}
{"id": "1408181", "revid": "486946", "url": "https://it.wikipedia.org/wiki?curid=1408181", "title": "Ceriomyces subtomentosus", "text": ""}
{"id": "1408182", "revid": "486946", "url": "https://it.wikipedia.org/wiki?curid=1408182", "title": "Leccinum subtomentosum", "text": ""}
{"id": "1408184", "revid": "486946", "url": "https://it.wikipedia.org/wiki?curid=1408184", "title": "Xerocomopsis subtomentosus", "text": ""}
{"id": "1408185", "revid": "486946", "url": "https://it.wikipedia.org/wiki?curid=1408185", "title": "Xerocomus lanatus", "text": ""}
{"id": "1408186", "revid": "486946", "url": "https://it.wikipedia.org/wiki?curid=1408186", "title": "Xerocomus leguei", "text": ""}
{"id": "1408188", "revid": "486946", "url": "https://it.wikipedia.org/wiki?curid=1408188", "title": "Xerocomus xanthus", "text": ""}
{"id": "1408191", "revid": "167080", "url": "https://it.wikipedia.org/wiki?curid=1408191", "title": "Rotoli di Qumran", "text": ""}
{"id": "1408193", "revid": "1305772", "url": "https://it.wikipedia.org/wiki?curid=1408193", "title": "Conm\u00e1el", "text": "Conm\u00e1el, figlio di \u00c9ber Finn, secondo le leggende e la tradizione storica medievali irlandesi divenne re supremo d'Irlanda dopo aver ucciso Ethriel, figlio di \u00cdriel F\u00e1id, nella battaglia di Rairiu. Fu il primo sovrano supremo dei milesi ad essere nato in Irlanda e il primo ad aver avuto base nel Munster. Combatt\u00e9 25 battaglie contro i discendenti di \u00c9rim\u00f3n e regn\u00f2 30 anni fino a quando fu ucciso da Tigernmas nella battaglia di \u00d3enach Macha. Gli E\u00f3ganachta sarebbero stati suoi discendenti. Il \"Lebor Gab\u00e1la \u00c9renn\" sincronizza il suo regno con le morti di Sansone in Israele e re Fleutio, d'Assiria. Geoffrey Keating data il suo regno dal 1239 al 1209 a.C., mentre gli \"Annali dei Quattro Maestri\" dal 1651 al 1621 a.C."}
{"id": "1408194", "revid": "339392", "url": "https://it.wikipedia.org/wiki?curid=1408194", "title": "Xerocomus chrysenteron", "text": ""}
{"id": "1408196", "revid": "339392", "url": "https://it.wikipedia.org/wiki?curid=1408196", "title": "Boletus communis", "text": ""}
{"id": "1408197", "revid": "339392", "url": "https://it.wikipedia.org/wiki?curid=1408197", "title": "Ceriomyces communis", "text": ""}
{"id": "1408198", "revid": "339392", "url": "https://it.wikipedia.org/wiki?curid=1408198", "title": "Xerocomus communis", "text": ""}
{"id": "1408205", "revid": "2202616", "url": "https://it.wikipedia.org/wiki?curid=1408205", "title": "Manlio Busoni", "text": "Biografia.\nHa esordito nel cinema come attore nel 1946, interpretando il ruolo dell'ispettore di polizia ne \"La primula bianca\" di Carlo Ludovico Bragaglia e proseguendo quest'attivit\u00e0 fino ai primi anni settanta in film come \"Io, Amleto\" di Giorgio Simonelli (1952), \"Casta Diva\" di Carmine Gallone (1954), \"Peccato che sia una canaglia\" di Alessandro Blasetti (1954), \"La battaglia di El Alamein\" di Giorgio Ferroni (1969) ed \"Il delitto Matteotti\" di Florestano Vancini (1973).\nAll'inizio degli anni quaranta \u00e8 entrato a far parte della Compagnia del Teatro di Prosa di Radio Roma dell'EIAR e successivamente della Compagnia del Teatro Comico di Radio Roma della RAI, esibendosi come attore radiofonico sino alla fine degli anni 60.\nHa interpretato anche molti sceneggiati televisivi, come \"Ottocento\" di Anton Giulio Majano (1959), \"Le notti bianche\" di Vittorio Cottafavi (1962), \"La figlia del capitano\" (1965), \"Il conte di Montecristo\" (1966), \"L'affare Dreyfus\" (1968) e \"Le inchieste del commissario Maigret\" (1965-1972), con la regia di Mario Landi, nel ruolo dell'ispettore Torrence a fianco di Gino Cervi.\nBusoni \u00e8 noto per aver prestato la voce, tra gli altri, a Frank Ferguson, John Hoyt, Morris Ankrum, Arthur O'Connell, Philip Ober, Kent Smith, Douglas Spencer, E.G. Marshall, Alan Mowbray, Edmond O'Brien, Rex Ingram, Lee Van Cleef, Peter van Eyck, John Williams, Ray Collins, Hume Cronyn, Edward Platt, Vaughn Taylor, Michael Pate, Slim Pickens, Tom Helmore, George Kennedy, Douglas Kennedy, Whit Bissell e Ralph Bellamy.\nHa doppiato inoltre, per il cinema d'animazione Disney, i personaggi di Akela ne \"Il libro della giungla\" (1967) e Brontolo in \"Biancaneve e i sette nani\" (edizione del 1972). Inoltre ha doppiato in italiano George Voskovec nel film \"La parola ai giurati\" senza per\u00f2 dargli un accento straniero.\nLa figlia Vanna Busoni \u00e8 anch'essa attrice e doppiatrice."}
{"id": "1408208", "revid": "1745361", "url": "https://it.wikipedia.org/wiki?curid=1408208", "title": "Canto (mitologia)", "text": "Canto () \u00e8 un personaggio della mitologia greca ed un Argonauta.\nGenealogia.\nFiglio di Caneto e di Enioche e fratello di Scirone.\nMitologia.\nOriginario dell'Eubea, fu uno di coloro che risposero all'appello, diffuso dagli araldi inviati da Giasone in tutta la Grecia, a partecipare all'impresa di recuperare il vello d'oro sottratto al tempio di Zeus e custodito nella Colchide.\nLe avventure degli Argonauti.\nDurante il ritorno dalla Colchide gli argonauti si ritrovarono sospinti sulla costa libica. Canto scorse un gregge di pecore sulla terraferma e mosso dalla fame si avvicin\u00f2 con l'intento di rubarne una. Cafauro, un pastore garamanto proprietario di quel gregge, si accorse del furto e lo uccise.\nI suoi compagni ne vendicarono la morte."}
{"id": "1408213", "revid": "1347902", "url": "https://it.wikipedia.org/wiki?curid=1408213", "title": "Jurij Michajlovi\u010d Lotman", "text": "Guid\u00f2 la scuola semiotica di Tartu-Mosca fino alla sua morte. Gli subentr\u00f2 Peeter Torop.\nDefin\u00ec il concetto di semiosfera in un saggio del 1985 intitolato appunto \"La semiosfera\", che \u00e8 il suo studio pi\u00f9 noto.\nBiografia.\nJurij Lotman nacque in una famiglia ebraica intellettuale. Il padre, l'avvocato Michail Lotman, aveva frequentato le facolt\u00e0 di matematica e giurisprudenza all'Universit\u00e0 di Pietroburgo, e successivamente era stato giureconsulto per varie case editrici; la madre, Sara Samuilovna (Aleksandra Samojlovna) Lotman (Nudelman), lavor\u00f2 da sarta e cucitrice, per poi diventare successivamente dentista. Lotman ebbe tre sorelle: Inna Obrazcova, compositrice e docente di teoria musicale laureata al Conservatorio di Leningrado, Viktorija Lotman, cardiologa di rilievo, e Lidija Lotman, specialista in letteratura russa della seconda met\u00e0 del XIX secolo e collaboratore scientifico nell'Istituto di Letteratura Russa a San Pietroburgo.\nJurij Lotman si diplom\u00f2 alla scuola superiore Petri\u0161ule nel 1939 con ottimi voti e fu ammesso alla Universit\u00e0 Statale di San Pietroburgo, senza dover superare alcun esame. L\u00ec studi\u00f2 lettere, scelta che aveva compiuto a causa di alcuni amici universitari di Lidia Lotman (aveva inoltre appreso elementi di filologia quando era ancora nella scuola secondaria). I suoi professori universitari erano celebri accademici e docenti quali Gukovskij, Azadovskij, Orlov, ed Ejhenbaum. Da studente Lotman scrisse il suo primo saggio nell'ambito del corso di Vladimir Propp. Si arruol\u00f2 nell'Armata Rossa nell'ottobre del 1940, interrompendo il secondo anno di corso, e durante la seconda guerra mondiale prest\u00f2 servizio come operatore radio nell'artiglieria. Divenne sergente della guardia, comandante del reparto delle trasmissioni della prima batteria del sessantottesimo reggimento dell'artiglieria della guardia e comandante del reparto delle trasmissioni della direzione della terza divisione della trentottesima brigata dell'artiglieria. Rimase ferito in guerra, e per il valore dimostrato in battaglia fu premiato con l'Ordine della stella rossa (22 marzo 1945), con l'Ordine della guerra patriottica di seconda classe (17 maggio 1945), con la medaglia Per il coraggio (5 ottobre 1944) e con la medaglia Per merito in battaglia (10 febbraio 1944). Fu smobilitato nel 1946. Si iscrisse al Partito comunista nell'aprile del 1943.\nImpossibilitato a trovare un incarico accademico in Russia a causa del dilagante antisemitismo (non riusc\u00ec a fare domanda per un dottorato di ricerca), dopo essersi laureato all'universit\u00e0 di Leningrado nel 1950 ottenne un incarico al Pedagog\u00ec\u010deskij Instit\u00f9t [Istituto per la formazione degli insegnanti] a Tartu. Nel 1952 discusse la tesi \u201cRadi\u0161\u010dev nella lotta contro le idee sociopolitiche e l'estetica nobiliare di Karamzin\u201d. Dal 1954 insegn\u00f2 all\u2019universit\u00e0 di Tartu: dal 1960 al 1977 fu direttore del Dipartimento di letteratura russa. In seguito divenne capo del dipartimento stesso. Nel 1961 all'universit\u00e0 di Leningrado present\u00f2 la tesi di dottorato \u201cViaggi attraverso l'evoluzione della letteratura russa del periodo predecabrista\u201d (il suo supervisore fu Makogonenko). Nei primi giorni di gennaio del 1970, gli agenti del KGB perquisirono l'appartamento di Lotman per le indagini sul caso di Natal'ja Gorbanevskaja, e gli venne proibito di viaggiare all'estero. Membro corrispondente della British Academy (1977) e dell'Accademia norvegese di scienze e lettere (1987), fu anche accademico dell'Accademia reale svedese delle scienze (1989) e membro dell'Accademia estone delle scienze. Alla fine degli anni Ottanta cre\u00f2 la serie di trasmissioni televisive \"Conversazioni sulla cultura russa\". Durante la perestrojka venne coinvolto nella vita politica dell'Estonia: nel mese di ottobre del 1988 fu eletto al consiglio plenipotenziario del fronte popolare in Estonia. Nel 1993 Lotman ricevette il premio Pu\u0161kin per i suoi lavori \u00abAleksandr Sergeevi\u010d Pu\u0161kin. Biografia dello scrittore\u00bb e \u00abCommentari al romanzo di Pu\u0161kin, Evgenij Onegin\u00bb. Il 28 ottobre dello stesso anno mor\u00ec a Tartu e fu sepolto nel cimitero Raadi.\nAmbiti di ricerca.\nAl centro dell'attenzione di Lotman si trovano questioni che riguardano cultura e arte, che esamina come \u00absistemi modellizzanti secondari\u00bb. La lingua risulta essere il sistema modellizzante primario. La funzione della cultura e dell'arte \u00e8 la lotta all'entropia e la raccolta di informazioni, oltre che la comunicazione tra le persone. L'arte \u00e8 parte della cultura insieme alla scienza.\nA Tartu fond\u00f2 una sua scuola tuttora famosa nel mondo, la Scuola semiotica di Tartu-Mosca (russo: \"\u041c\u043e\u0441\u043a\u043e\u0432\u0441\u043a\u043e-\u0442\u0430\u0440\u0442\u0443\u0441\u043a\u0430\u044f \u0441\u0435\u043c\u0438\u043e\u0442\u0438\u0447\u0435\u0441\u043a\u0430\u044f \u0448\u043a\u043e\u043b\u0430\"). Tra gli altri esponenti di questa scuola si annoverano Boris Uspenskij, Vja\u010deslav Vsevolodovi\u010d Ivanov, Vladimir Toporov, Mikhail Gasparov, Alexander Pjatigorskij, Isaak I. Revzin, Ju. I. Levin, Igor Grigorievi\u010d Savostin e altri. Grazie al loro lavoro collettivo, hanno gettato le basi teoriche della semiotica della cultura. Questa scuola \u00e8 molto conosciuta per la sua rivista \"Sign Systems Studies\", pubblicato dalla Tartu University Press (gi\u00e0 in russo come \"\u0422\u0440\u0443\u0434\u044b \u043f\u043e \u0437\u043d\u0430\u043a\u043e\u0432\u044b\u043c \u0441\u0438\u0441\u0442\u0435\u043c\u0430\u043c\") e attualmente \u00e8 la pi\u00f9 antica rivista di semiotica del mondo (\u00e8 stata fondata nel 1964). Lotman si appassion\u00f2 a varie discipline, come la teoria della cultura, la letteratura russa, la storia, la semiotica, la semiologia (teorie generali dei segni e dei sistemi di segni), la semiotica del cinema, le arti, la robotica, ecc. In questi campi, Lotman \u00e8 stato uno dei pi\u00f9 citati autori. Il suo studio di rilievo nella letteratura russa \u00e8 stato dedicato a Pu\u0161kin, tra le sue opere pi\u00f9 influenti della semiotica e strutturalismo sono \"Semiotica del cinema\", \"Analisi del testo poetico\" e \"La struttura del testo artistico\". Nel 1984, Lotman coni\u00f2 il fortunato termine \"semiosfera\", usato ancora oggi da vari autori.\nVita privata.\nNel marzo del 1951 si spos\u00f2 con Zara Grigor'evna Minc (1927-1990), studiosa delle opere di Blok e del simbolismo russo nonch\u00e9 docente dell'universit\u00e0 di Tartu. \nJurij Lotman ebbe tre figli:"}
{"id": "1408216", "revid": "1573940", "url": "https://it.wikipedia.org/wiki?curid=1408216", "title": "Distretto di Gubba", "text": "Il distretto di Gubba (in arabo: \u0634\u0639\u0628\u064a\u0629 \u0627\u0644\u0642\u0628\u0629) \u00e8 stato uno dei 32 distretti della Libia; con la riforma del 2007 \u00e8 entrato a far parte del distretto di Derna.\nSi trovava nel nord est del paese, nella regione storica della Cirenaica. Il capoluogo era Gubba; altra citt\u00e0 importante era Al Abrag.\nIl distretto di Gubba confinava a nord con il Mar Mediterraneo e con i distretti di:"}
{"id": "1408217", "revid": "287204", "url": "https://it.wikipedia.org/wiki?curid=1408217", "title": "Tigernmas", "text": "Tigernmas (anche \"Tigernmais\", \"Tigernmus\", \"Tighearnmhas\" ecc.) figlio di Follach, figlio di Ethriel, un discendente di \u00c9rim\u00f3n, fu, secondo le leggende e la tradizione storica medievali irlandesi, un antico re supremo d'Irlanda. \nIl \"Lebor Gab\u00e1la \u00c9renn\" sincronizza il suo regno con le morti di Sansone in Israele e re Fleutio, d'Assiria. Goffredo Keating data il suo regno dal 1239 al 1209 a.C., mentre gli \"Annali dei Quattro Maestri\" dal 1651 al 1621 a.C.. \nSecondo il \"Lebor Gab\u00e1la \u00c9renn\" divenne re dopo aver sconfitto re Conm\u00e1el nella battaglia di \u00d3enach Macha ed entro un anno dalla sua salita al trono aveva vinto 27 battaglie contro i discendenti di \u00c9ber Finn, distruggendo quasi del tutto la linea di discendenza di Eber. Dopo 77 anni di regno, lui e tre quarti degli uomini d'Irlanda morirono a Magh Sl\u00e9cht mentre veneravano Crom Cruach, divinit\u00e0 crudele propiziata con sacrifici umani Secondo gli \"Annali dei Quattro Maestri\", l'Irlanda fu senza re supremo per sette anni dopo la sua morte, cio\u00e8 fino alla presa del potere da parte di Eochaid \u00c9tgudach. \nIl \"Lebor Gab\u00e1la\" sincronizza il suo regno con le morti di Tinea e Decila, sovrani di Assiria, e con i regni di Davide e Salomone in Israele, mentre i \"Laud Synchronisms\" con i re giudei Asa e Giosafat e con quello assiro Pertiade. Gli \"Annali dei Quattro Maestri\" datano il suo regno al 1621-1544 a.C., Goffredo Keating al 1209-1159 a.C.."}
{"id": "1408220", "revid": "122913868", "url": "https://it.wikipedia.org/wiki?curid=1408220", "title": "Raab (Bibbia)", "text": "Raab (ebraico: \"Rachav\", il cui significato probabilmente \u00e8 \"ampia\" o \"larga\"; greco: \u1fec\u03b1\u03c7\u03ac\u03b2) \u00e8 un personaggio biblico menzionato nelle Sacre Scritture per la prima volta dal libro di Giosu\u00e8. Fu una locandiera della citt\u00e0 cananea di Gerico che sarebbe vissuta nel XV secolo avanti Cristo (data, secondo alcune cronologie bibliche, della caduta di Gerico) e che aiut\u00f2 a rischio della sua vita e di quella della sua famiglia due spie israelite dando loro alloggio nella sua casa ed assistendole fino alla loro fuga. Successivamente, secondo il Vangelo di Matteo, spos\u00f2 Salmon, diventando antenata di Davide, o Giosu\u00e8 stesso, secondo alcune fonti rabbiniche.\nLa storia di Raab nel libro di Giosu\u00e8.\nSecondo il racconto biblico di Giosu\u00e8 2:1-23 dopo la morte di Mos\u00e8 che aveva accompagnato il popolo israelita dall'Egitto alla Terra Promessa, Giosu\u00e8 mand\u00f2 in esplorazione a Gerico due spie israelite prima della conquista di quella citt\u00e0 cananea. Giungendo a Gerico le due spie trovarono alloggio nella casa di Raab. I due ospiti furono per\u00f2 da alcuni riconosciuti come israeliti, cosa che fu riferita al re di Gerico.\nMentre gli inviati di Giosu\u00e8 si trovavano ancora presso di lei, il re le ordin\u00f2 di consegnarli ai suoi emissari. Decisa a salvarli, la donna us\u00f2 un sotterfugio, sviando gli emissari: afferm\u00f2 che non erano in casa, essendo usciti \"sul far della notte\". Appena gli uomini del re si diedero a inseguirli, Raab nascose le due spie sulla terrazza fra steli di lino accatastati.\nRaab dichiar\u00f2 a quelle due spie che sapeva che il loro Dio aveva assegnato il paese a Israele, riconoscendo quindi il Dio di Israele come l'unico e vero Dio in opposizione ai falsi d\u00e8i pagani. Poich\u00e9 il Signore avrebbe consegnato Gerico al suo popolo, li preg\u00f2 di intercedere per risparmiare lei e la sua famiglia nel momento in cui gli israeliti avrebbero conquistato la citt\u00e0. Le spie giurarono sulla loro stessa vita che lo avrebbero fatto.\nRaab li fece calare con una corda dalla finestra mettendoli in salvo: la sua casa infatti era addossata proprio al muro di cinta. Raccomand\u00f2 loro di restare nascosti sulla montagna per tre giorni finch\u00e9 gli abitanti di Gerico avessero desistito dal loro inseguimento. Prima di partire, i due uomini le suggerirono di legare alla sua finestra una cordicella di filo scarlatto che avrebbe segnalato la sua casa agli Ebrei quando fossero entrati in citt\u00e0.\nAl momento della presa della citt\u00e0, cos\u00ec come descritto dal racconto biblico in Giosu\u00e8 6:23, 25, Giosu\u00e8 mand\u00f2 le stesse spie ospitate da Raab alla ricerca di lei e dei componenti della sua famiglia. Conquistata, la citt\u00e0 fu completamente incendiata. Da quel momento \"Raab abit\u00f2 in mezzo ad Israele\". Dio ricompens\u00f2 la sua fede non solo risparmiandole la vita insieme alla sua famiglia; avvenne infatti che Raab, con lo sposare in seguito un israelita, Salmon figlio di Nacson (Rut 4:21), divenisse trisavola del Re Davide, dalla cui discendenza sarebbe nato il Messia.\nNegli scritti successivi.\n Raab \u00e8 citata nella epistola agli ebrei (ca 61 d.C.). Al capitolo 11 versetto 31, Raab \u00e8 citata come esempio di fede, \"unica donna\" insieme a Sara, moglie di Abramo (versetto 11) in un elenco di uomini fedeli (versetto 32) come Gedeone, Barac, Sansone, Iefte, Davide e Samuele.\nGiacomo d'altronde al versetto 25 del capitolo 2 della sua lettera ( 62 d.C. ) cita Raab per le sue opere quali l'ospitalit\u00e0 incondizionata e l'essersi schierata dalla parte giusta, nascondendo e agevolando la fuga degli emissari di Giosu\u00e8. Anche gli scritti rabbinici ne fanno una figura positiva per virt\u00f9 e bellezza e la considerano sposa di Giosu\u00e8..\nSe secondo Paolo, a Raab fu risparmiata la vita terrena per effetto della fede, riporta il sacrificio di Isacco e il tradimento di Raab come esempio della giustificazione per opere in forza dell'obbedienza al Signore.\nIn entrambi i passi, Raab \u00e8 chiamata come la prostituta (in greco \"\u03c0\u03cc\u03c1\u03bd\u03b7\"; trasl. p\u00f3rn\u0113), parola che nel Nuovo Testamento si trova riferita soltanto a lei ed alla Bestia dell'Apocalisse.\nRaab nella linea di discendenza diretta del Messia.\nRaab cambi\u00f2 vita e divenne una fedele adoratrice di Dio nonch\u00e9 un'antenata del Messia.\nSecondo il racconto del primo capitolo del Vangelo secondo Matteo, Raab di Gerico si colloca sulla linea diretta della discendenza di Ges\u00f9, il Messia atteso dal popolo d'Israele. Al versetto 5 e 6 del primo capitolo di Matteo, Raab ( moglie di Salmon ) fu la madre di Boaz che spos\u00f2 poi Rut. Dal matrimonio nacque Obed che gener\u00f2 Iesse ovvero il padre del re Davide avo di Giuseppe marito di Maria.\nRaab fu davvero una prostituta?\nAlcuni, in particolar modo gli ebrei tradizionalisti, negano che Raab fosse veramente una prostituta nel senso comune della parola. Questa tesi risale a Flavio Giuseppe, che nelle \"Antichit\u00e0 Giudaiche\" afferma che Raab era una locandiera e non parla affatto di prostituzione. Dato che nell'antichit\u00e0 le locande operavano anche come bordelli, un identico biasimo morale avvolgeva entrambe le professioni. Perci\u00f2 anche se Raab non avesse esercitato la prostituzione direttamente (fatto che evidentemente nessuno potr\u00e0 mai verificare), il solo fatto che lei o la sua famiglia avessero una locanda basta a spiegare come mai sia nel testo ebraico sia nella traduzione greca dei LXX Raab sia stata designata con vocaboli molto espliciti. Il termine ebraico \"zon\u00e0h\" implica sempre una relazione illecita, sia in campo sessuale che in senso figurativo in campo spirituale. Quando il termine si riferisce ad una donna immorale viene sempre tradotto come prostituta. Lo stesso vale per il vocabolo greco \"porn\u00e8\". Il fatto che Raab fosse una locandiera \u00e8 molto verosimile perch\u00e9 spiega in modo banale come mai le due spie ebree avessero preso alloggio presso di lei. Anche studiosi moderni seguono la tesi di Giuseppe Flavio. Ad esempio Mary J. Evans afferma che Raab era una locandiera, una persona dotata di accortezza politica, intelligenza, grande coraggio e acutezza spirituale.\nGerico di Canaan perch\u00e9 \"votata alla distruzione\"?\nMa quale fu l'ambiente in cui visse Raab a Gerico?\nLa storia biblica rivela che la popolazione delle citt\u00e0 cananee, Gerico compresa, conquistate dagli israeliti furono tutte \"votate alla distruzione\" ( Nu 21:1-3, 34, 35; Gse &amp;:20, 21; 8:21-27;10:26-40; 11: 10-14 ). I cananei adoravano molti d\u00e8i fra cui il principale Baal ma anche Anat ed Astoret. D\u00e8i sanguinari ed immorali che influenzavano la personalit\u00e0 e il comportamento dei loro adoratori. Del culto fallico praticato dai cananei l'archeologo William Foxwell Albright osserva : \"Nel suo momento peggiore [...] l'aspetto erotico del loro culto dovette sprofondare a livelli estremamente sordidi di degradazione sociale\". Un'altra delle pratiche degradanti delle popolazioni cananee (sebbene su questo punto non vi sia accordo tra gli studiosi) era il sacrificio dei bambini in offerta ai loro d\u00e8i pagani. Merrill F. Unger scrive:\" Scavi eseguiti in Palestina hanno portato alla luce mucchi di cenere e resti di scheletri infantili in cimiteri adiacenti ad altari pagani, a conferma della diffusione di questa crudele e abominevole usanza \"\nUn'altra fonte inoltre specifica : \"I cananei praticavano il culto dandosi all'immoralit\u00e0 come rito religioso in presenza dei loro d\u00e8i; quindi assassinavano i loro primogeniti come sacrificio a quegli stessi d\u00e8i. Sembra che in gran parte il paese di Canaan fosse divenuto una specie di Sodoma e Gomorra a livello nazionale [...] Una civilt\u00e0 cos\u00ec abominevole, sordida e brutale aveva ancora il diritto di esistere? [...] Gli archeologi che scavano fra le rovine delle citt\u00e0 cananee si chiedono perch\u00e9 Dio non gli abbia distrutti prima\"\nLa distruzione biblica di Gerico e le indagini archeologiche.\nSecondo la Bibbia Gerico fu la prima citt\u00e0 cananea a ovest del Giordano conquistata dagli israeliti (Nu 22:1; Gs\u00e8 6:1, 24, 25). La citt\u00e0 \u00e8 stata identificata con Tell es-Sultan (Tel Yeriho), circa 22\u00a0km a ENE di Gerusalemme. Il sito \u00e8 stato ripetutamente scavato dagli archeologi, anche con l'obiettivo di verificare se esistevano tracce che potessero confermare il racconto biblico.\nA Gerico furono compiuti scavi nel corso di tre diverse spedizioni (1907-1909; 1930-1936; 1952-1958). Ognuna delle tre spedizioni ha pubblicato dei dati arrivando per\u00f2 a conclusioni diverse circa la storia della citt\u00e0 e in particolare circa la data della sua eventuale conquista da parte degli israeliti. Ad ogni modo si pu\u00f2 dire che una comparazione dei risultati presenta il seguente quadro generale: \"Durante il secondo millennio a.C., la citt\u00e0 sub\u00ec una terribile distruzione o una serie di distruzioni, e rimase praticamente disabitata per generazioni\".\nJohn Garstang, direttore di una spedizione inglese a Tell es-Sultan tra il 1929 e il 1936, scopr\u00ec che quella che riteneva una delle citt\u00e0 costruite sul luogo aveva sub\u00ecto violenti incendi e le sue mura erano cadute. Egli identific\u00f2 questa citt\u00e0 con la Gerico del tempo di Giosu\u00e8 e ne fece risalire la distruzione al 1400 a.E.V. circa. Anche se alcuni sono d'accordo con le conclusioni di Garstang, altri sono di diversa opinione. L'archeologo G. Ernest Wright ha scritto: \"Si \u00e8 scoperto che le due mura che cingevano l'antica citt\u00e0, che Garstang... ritenne distrutte dal terremoto e dal fuoco al tempo di Giosu\u00e8, risalivano al III millennio e rappresentano solo due delle circa quattordici mura o parti di mura diverse costruite successivamente in quell'epoca\". Molti pensano che poco, o nulla, rimanga della Gerico esistente al tempo di Giosu\u00e8, poich\u00e9 precedenti scavi compiuti sul posto hanno rimosso quello che poteva essere rimasto dal tempo della distruzione. Come ha osservato Jack Finegan:\"Ora sul posto non rimane alcuna evidenza in base alla quale cercare di determinare la data in cui Giosu\u00e8 pu\u00f2 aver preso Gerico\".\nMolti archeologi, inoltre, influenzati dal lavoro che Kathleen Kenyon svolse negli anni '50, si convinsero che all'epoca dell'invasione israelita Gerico non esistesse pi\u00f9. Sostenevano, infatti, che la citt\u00e0 fosse stata distrutta ben pi\u00f9 di un secolo prima. Perci\u00f2, il racconto biblico di Giosu\u00e8 e di Raab perse ogni credito.\nSuccessivamente, per\u00f2, Bryant G. Wood, archeologo dell'Universit\u00e0 di Toronto (Canada), riesamin\u00f2 i reperti di Gerico. In un numero del\" New York Times\", dichiar\u00f2 che la conclusione a cui era giunto \u00e8 che la dottoressa Kenyon \"ha cercato il vasellame di tipo sbagliato, e nei luoghi sbagliati\", e che i reperti sono in effetti in \"notevole accordo\" con la Bibbia.\nIl dott. Wood menzion\u00f2 uno strato di cenere spesso un metro in cui abbondavano frammenti di vasellame e di mattoni provenienti dal crollo di un muro e travi, tutti anneriti come da un incendio esteso a tutta la citt\u00e0. I frammenti di ceramica erano stati datati al 1410 a.C., con uno scarto possibile di 40 anni. Questo sarebbe in buon accordo con il periodo in cui, secondo la cronologia biblica, potrebbe essersi svolta la conquista di Gerico (XV-XIII secolo).\nGli scavi inoltre rivelarono che le case dell'antica Gerico avevano abbondanti scorte di grano nei depositi. La Bibbia indica che Gerico cadde poco dopo il raccolto primaverile e senza un lungo assedio che la costringesse alla fame. (Giosu\u00e8 3:14-16).\nNel 1981 il prof. John J. Bimson prese di nuovo in esame la distruzione di Gerico. Studi\u00f2 attentamente le rovine della Gerico distrutta mediante il fuoco \u2014 secondo Kathleen Kenyon \u2014 a met\u00e0 del XVI secolo a.E.V. Secondo Bimson non solo quella distruzione collimava col racconto biblico della distruzione della citt\u00e0 compiuta da Giosu\u00e8, ma il quadro archeologico di Canaan nel suo insieme collimava alla perfezione con la descrizione biblica di Canaan relativa al tempo dell'invasione israelita. Pertanto afferm\u00f2 che la datazione archeologica \u00e8 errata avanzando l'idea che quella distruzione ebbe luogo a met\u00e0 del XV secolo a.E.V., all'epoca di Giosu\u00e8.\nTale metodo storico-critico (espressione usata per descrivere lo studio della Bibbia che indaga su dettagli come l'autore, la fonte del materiale e l'epoca in cui fu scritto ciascun libro) secondo molti osservatori dimostra la veracit\u00e0 del racconto biblico su Gerico associato alla storia di Raab.\nRaab nella Divina Commedia.\nDante cita Raab nella Divina Commedia (\"Par\", c. IX, vv. 112-126), affermando che, coll'aiuto al condottiero ebraico Giosu\u00e8 nella conquista della citt\u00e0, si merit\u00f2 la salvezza eterna. Si trova nel cielo di Venere, dove fu assunta prima di ogni altra anima, e di quel cielo \u00e8 la pi\u00f9 luminosa."}
{"id": "1408223", "revid": "287204", "url": "https://it.wikipedia.org/wiki?curid=1408223", "title": "Conmael", "text": ""}
{"id": "1408225", "revid": "80657851", "url": "https://it.wikipedia.org/wiki?curid=1408225", "title": "El Gubba", "text": ""}
{"id": "1408231", "revid": "21880", "url": "https://it.wikipedia.org/wiki?curid=1408231", "title": "Erica vulgaris", "text": ""}
{"id": "1408236", "revid": "37401", "url": "https://it.wikipedia.org/wiki?curid=1408236", "title": "Barac (Bibbia)", "text": "Barac (il cui nome significa \"lampo\") era un comandante israelita nel tempo dei giudici.\nFiglio di Abinoam, originario di Cades fu posto dalla profetessa Debora alla testa dei guerrieri della sua trib\u00f9, Neftali, e di quelli della trib\u00f9 vicina, di Zabulon, per combattere l'esercito dei Cananei del Nord guidati dal giovane Sisara, condottiero al servizio del re cananeo Iabin che regnava in Cazor.\nBarac pretese di marciare contro il nemico accompagnato dalla profetessa, cio\u00e8 con la vivente testimonianza del soccorso divino. Lo scontro ebbe luogo nella pianura di Izreel e l'esercito cananeo venne battuto e massacrato dai guerrieri di Barac che scendevano dal Monte Tabor.\nL'esaltazione e il ringraziamento per la vittoria sono espressi nel Cantico che segue la descrizione degli eventi, attribuito congiuntamente a Debora e a Barac.\nNegli scritti posteriori.\nIl libro di Samuele nel testo dei Settanta fa di questo Barac, citato fra Gedeone e Iefte, uno dei giudici d'Israele. Il testo ebraico sostituisce il suo nome con quello di Bedan (o Badad) ignoto ad altre fonti. La fama di Barac varc\u00f2 per\u00f2 i secoli; l'autore dell'epistola agli Ebrei loda la sua fede in Dio, eguagliandola a quella di Gedeone, di Sansone, di Davide, di Samuele e dei profeti."}
{"id": "1408239", "revid": "1745361", "url": "https://it.wikipedia.org/wiki?curid=1408239", "title": "Argo di Tespi", "text": "Argo () \u00e8 un personaggio della mitologia greca, Argonauta e costruttore della nave Argo.\nGenealogia.\nFiglio di Arestore secondo Apollonio Rodio, di Polibo (o Danao) ed Argia secondo Igino.\nMitologia.\nLa nave.\nFu un grande costruttore di navi dell'epoca e quando Giasone gli chiese di fabbricarne una con cinquanta remi si mise al lavoro nel cantiere a Pagase utilizzando del vecchio legno del monte Pelio. \nGrazie all'aiuto di Atena la nave fu presto completata.\nLe avventure degli Argonauti.\nDurante le avventure degli argonauti i Colchi, avvertiti dai sacerdoti di Ares dell'intrusione, ferirono in battaglia diversi eroi, fra cui lo stesso Argo, in seguito guarito grazie all'aiuto dei filtri magici di Medea.\n\u00c8 stato anche il costruttore di una statua in legno dedicata ad Era ed oggetto di culto a Tirinto."}
{"id": "1408242", "revid": "1265762", "url": "https://it.wikipedia.org/wiki?curid=1408242", "title": "Strada escatologica", "text": "La strada escatologica (), \u00e8 nella cultura religiosa islamica qualcosa di pi\u00f9 della semplice \"Retta Via\" (\"\u1e63ir\u0101\u1e6d mustaq\u012bm\" ) che, secondo lo stesso Corano (che impiega il termine 45 volte), l'uomo deve percorrere una volta che gli sia stata indicata da All\u0101h.\n\u00c8 infatti una strada concreta che, nel \"Giorno finale del Giudizio\", porter\u00e0 il defunto al suo destino ultimo: la condanna infernale (\"Jahannam\" ) o la salvezza eterna paradisiaca (\"Janna\" ).\nDa un indeterminato punto di raccolta dei defunti (che, tuttavia, la tradizione islamica presume a maggioranza sia Gerusalemme, per evidente influenza ebraica), una strada - larga per il beato e strettissima per il dannato - scavalca infatti, a mo' di ponte, il luogo ctonio sottostante, in cui diavoli tormenteranno i perversi che inevitabilmente vi cadranno, mentre il beato approder\u00e0 senza alcun problema al Bacino cui, bevendo, potr\u00e0 togliersi per l'eternit\u00e0 il tormentoso stimolo della sete, accedendo infine al Paradiso vero e proprio e a tutte le sue delizie. \nIl termine arabo deriva certamente dal vocabolo latino \"strata\", usato per indicare un tracciato non rozzamente disegnato, bens\u00ec opportunamente lastricato.\nGli Arabi ebbero cognizione di tali \"stratae\", in quanto ancora presenti e percorribili nelle regioni della Siria-Palestina in cui essi, per motivo di commercio, regolarmente si recavano. Fra tutte, particolarmente percorsa era la \"Strata Diocletiana\".\nCollegamenti esterni.\n la \"Strata Diocletiana\" e i lavori archeologici finlandesi che la riguardano"}
{"id": "1408244", "revid": "682976", "url": "https://it.wikipedia.org/wiki?curid=1408244", "title": "Acmone", "text": ""}
{"id": "1408247", "revid": "1442080", "url": "https://it.wikipedia.org/wiki?curid=1408247", "title": "Hortiboletus rubellus", "text": "Hortiboletus rubellus \u00e8 un fungo basidiomicete della famiglia Boletaceae.\nEtimologia.\nDal latino \"rubellus\", vezzeggiativo, \u201crosso allegro\u201d, per il colore del cappello.\nDescrizione della specie.\nCappello.\nFino a 10\u00a0cm di diametro, emisferico, convesso poi quasi piano, a volte anche depresso\nTubuli.\nLunghi fino a 10\u00a0mm, liberi o leggermente decorrenti, da gialli a oliva.\nPori.\nPiccoli, angolosi, gialli, poi giallo-verdastri, al tocco virano al blu-verdastro, 1-2 per mm.\nGambo.\n7-10 X 1-1,5\u00a0cm, pieno, cilindrico, attenuato alla base, quasi radicante, spesso ricurco, giallo all'apice, altrove rosso come il cappello, vira leggermente blu al tocco, privo di reticolo.\nCarne.\nSoda, poi molle nel cappello, legnoso-fibrosa nel gambo, gialla, rosata sotto la cuticola, leggermente virante al blu, rosso-arancio alla base del gambo.\nReazioni chimiche.\nLa carne vira all'arancio con KOH, al verde-oliva con sali di ferro.\nDistribuzione e habitat.\nFruttifica sotto latifoglia, specialmente in luoghi erbosi e soleggiati, in estate-autunno.\nCommestibilit\u00e0.\nCommestibile quando giovane, poi da scartare per la consistenza."}
{"id": "1408249", "revid": "1005847", "url": "https://it.wikipedia.org/wiki?curid=1408249", "title": "Christine Egerszegi-Obrist", "text": "\u00c8 stata eletta al Consiglio nel 1995 tra le file del Partito Liberale Radicale nel Canton Argovia e al Consiglio degli Stati come prima donna rappresentante dell'Argovia alle elezioni federali in Svizzera del 2007."}
{"id": "1408250", "revid": "74173", "url": "https://it.wikipedia.org/wiki?curid=1408250", "title": "Christine Egerszegi", "text": ""}
{"id": "1408251", "revid": "125718303", "url": "https://it.wikipedia.org/wiki?curid=1408251", "title": "Sisara", "text": "Sisara o Sisera era un generale dell'esercito di Iabin, re cananeo di Cazor. Menzionato nella \"Bibbia\", fu battuto da Barac e Debora.\nLa figura di Sisara nella Bibbia.\nLa vicenda di Sisara \u00e8 descritta nel quarto capitolo del Libro dei Giudici.\nIabin, sovrano dei Cananei, opprimeva i figli d'Israele da vent'anni. La profetessa Debora fece appello a Barac per attaccare Sisara, giovane generale del re nemico, che disponendo di un temibile esercito con 900 carri da guerra e controllando il territorio del Carmelo fino al lago di Galilea minacciava quindi di isolare le trib\u00f9 del Nord dal resto d'Israele. Sotto l'impulso di Debora esse si schierarono insieme di fronte al pericolo. \nLo scontro avvenne ai piedi del monte Tabor, dal quale discese l'esercito guidato da Barac. L'armata di Sisara, sorpresa da una improvvisa e fitta pioggia che rese impraticabile il transito dei carri, fu decimata dalla fanteria nemica presso il torrente Ghicon, e il condottiero fugg\u00ec a piedi, da solo, dirigendosi verso la tenda di Eber, un Kenita che abitava non lontano da Kades e che egli riteneva fedele al suo re. Fu accolto da Giaele, la moglie di Eber, e si lasci\u00f2 convincere da lei a riposare nella sua tenda.\nMa mentre il giovane dormiva, Giaele, armata di un piolo e di un martello, gli perfor\u00f2 la tempia. Poi la donna and\u00f2 incontro a Barac rivelandogli che ormai il suo nemico non gli avrebbe pi\u00f9 potuto nuocere. \n\" \" Allora Giaele tolse un picchetto dalla tenda, prese in mano un martello e si avvicin\u00f2 a Sisara senza far rumore. Gli conficc\u00f2 nelle tempia il picchetto, ma cos\u00ec forte che rimase piantato anche in terra. Sisara pass\u00f2 dal sonno alla morte\" \". \u2013 Gdc 4:18-21.\nSegue un cantico di Debora, che celebra la sconfitta di Sisara e la sua uccisione per mano di Giaele: secondo questo testo Sisara sarebbe stato colpito mentre era sveglio e in piedi (\" \"cadde lungo disteso\" \"). Nella parte conclusiva del brano viene data voce alle angosce della madre di Sisara, che nella sua casa aspetta invano il ritorno del giovane, essendo ancora all'oscuro di quanto accaduto: da qui si evince che i due vivevano insieme. La profetessa, che in precedenza aveva esaltato il gesto di Giaele nonostante ci\u00f2 costituisse un crimine contro le regole dell'ospitalit\u00e0, non sembra rimanere indifferente alla rievocazione delle premure che il nemico aveva per la genitrice, presumibilmente vedova; un'immagine che senza dubbio contribuisce a differenziare Sisara da tutti gli altri oppressori d'Israele nella Bibbia, personaggi generalmente descritti a tinte fosche oppure non caratterizzati affatto (la narrazione della drammatica fuga di Sisara dopo la sconfitta pu\u00f2 peraltro far pensare che egli sia soprattutto pervaso dal terrore di premorire alla persona che l'ha messo al mondo). L'anziana viene cos\u00ec risparmiata dall'ironia, che invece si riversa su una vicina di essa, sbeffeggiata per la saggezza che le veniva a torto attribuita: quest'altra donna, anonima come la madre di Sisara, si dice infatti certa che le ragazze ebree sono state fatte prigioniere, con conseguente bottino delle loro vesti. Da ultimo Debora sentenzia che la morte di Sisara appare giusta, in quanto egli non era un adoratore dell'unico vero Dio (\" \"Cos\u00ec periscano tutti i tuoi nemici, Signore! Ma coloro che ti amano siano come il sole quando sorge in tutto il suo splendore\" \").\nSecondo il Libro di Samuele l'oppressione di cui erano vittime gli Ebrei in quel periodo era il castigo della loro infedelt\u00e0. Il Salmista implora il Signore di trattare i nemici d'Israele come aveva fatto con Sisara \u201c \"al torrente di Kison\" \u201d.\nLa figura di Sisara nell'arte.\n\u00c8 soprattutto nei secoli XVI e XVII che l'episodio dell'uccisione di Sisara conosce una grande fortuna in campo pittorico. Tra gli esecutori pi\u00f9 importanti, si ricordano Artemisia Gentileschi, Palma il Giovane, Jacopo Vignali, Gregorio Lazzarini e Mattia Preti. Generalmente Sisara \u00e8 raffigurato con la barba. Nell'opera della Gentileschi ha un aspetto sgraziato, mentre gli altri pittori danno al condottiero bellezza e prestanza fisica ; appare biondo e particolarmente giovane nel dipinto di Vignali, con una lanugine appena accennata sopra le labbra e lungo il collo riverso. Gli artisti che ingentiliscono i tratti di Sisara probabilmente colgono l'essenza intima del nemico di Israele quale traspare dal cantico di Debora, figlio tenero e devoto nonostante la fama di risoluto condottiero. Al contrario la Gentileschi vede nell'uccisione di Sisara un esempio di superbia punita, suggerita ben chiaramente dalla fisicit\u00e0 ripugnante; il dipinto risale al 1620 ed \u00e8 dunque successivo allo stupro sub\u00ecto dalla pittrice, che dopo il gravissimo oltraggio immortal\u00f2 spesso nelle sue opere le grandi eroine bibliche come Giuditta, Susanna e appunto Giaele, tutte vincitrici sul maschio dominante e oppressore.\nRare sono invece le rappresentazioni artistiche di Sisara vinto in battaglia: la pi\u00f9 nota \u00e8 quella eseguita da Luca Giordano (\"Disfatta di Sisera\").\nLa figura di Sisara nella musica.\nLa storia di Sisara \u00e8 stata musicata dal compositore bavarese Johann Simon Mayr nel 1793 e rappresentata in forma di oratorio, la cui \"prima\" si tenne a Venezia nella chiesa di San Lazzaro dei Mendicanti. In questa composizione, intitolata appunto \"Sisara\", il giovane condottiero non solo ha il ruolo da protagonista, ma \u00e8 anche personaggio palesemente virtuoso, di nobili sentimenti, a differenza della perfida Giaele, che per ingannarlo gli fa credere di essere innamorata di lui, passando cos\u00ec per adultera.\nLa medesima vicenda \u00e8 servita da spunto al compositore italiano Ildebrando Pizzetti per la stesura della propria opera \"Debora e Jaele\", rappresentata per la prima volta al Teatro alla Scala di Milano nel 1922. Qui il nemico di Israele \u00e8 chiamato Sisera e il suo status \u00e8 quello di re dei Cananei: come nell'oratorio di Mayr egli \u00e8 caratterizzato da una nobilt\u00e0 d'animo con cui spiazza pi\u00f9 volte Jaele. La donna a un certo punto realizza di essere innamorata di lui e quasi rinuncia al proposito omicida. Alla fine uccider\u00e0 Sisera nel sonno, ma solo per non consegnarlo vivo in mano agli Ebrei, che sicuramente lo massacrerebbero dopo torture atroci.\nIpotesi sulle origini di Sisara.\nA lungo si \u00e8 pensato che Sisara fosse cananeo come il suo re Iabin; in controtendenza va l'archeologo israeliano Adam Zertal, per il quale il giovane sarebbe stato un mercenario Shardana, sulla base degli insediamenti rinvenuti nel sito di El-Ahwat, localit\u00e0 identificata come l'antica Aroset Goim, nella quale Sisara abitava con la madre. "}
{"id": "1408253", "revid": "167080", "url": "https://it.wikipedia.org/wiki?curid=1408253", "title": "Antichit\u00e0 Giudaiche", "text": ""}
{"id": "1408255", "revid": "1488558", "url": "https://it.wikipedia.org/wiki?curid=1408255", "title": "Carlo Luigi Buronzo del Signore", "text": "Biografia.\nI primi anni e gli studi eruditi.\nCarlo Luigi Buronzo del Signore nacque a Vercelli il 23 ottobre 1731, figlio del nobile Giuseppe e di Anna Teresa Berzetti. Il 26 giugno 1751, presso l'Universit\u00e0 di Torino, divenne dottore \"in utroque iure\", prendendo in seguito gli ordini sacri e venendo ordinato sacerdote il 6 ottobre 1754 nella cattedrale di Torino.\nFece ritorno a Vercelli per ricevere il canonicato presso la cattedrale locale (1 maggio 1760), ma sentendosi particolarmente portato per gli studi eruditi, decise di intraprendere dal 1764 un lungo viaggio in Francia, Fiandre ed Olanda con l'intento di perfezionarsi nella paleografia latina: a Parigi ebbe la possibilit\u00e0 di entrare in contatto con i padri maurini, nonch\u00e9 con i membri dell\"Acad\u00e9mie des inscriptions et belles-lettres\" e con l'abate Jean-Jacques Barth\u00e9lemy, direttore del gabinetto numismatico reale. Durante il viaggio di ritorno, passando per Ginevra, fece visita a Voltaire, al quale aveva gi\u00e0 inviato una lettera di presentazione nella quale confessava il suo amore per le opere del filosofo francese. In Piemonte si dedic\u00f2 alla poesia entrando nella colonia dell'Arcadia della Dora col nome di \"Osiarco\", pseudonimo con cui compose una serie di poesie giocose. Cur\u00f2 la prima edizione critica dell\"Opera Omnia\" di Attone vescovo di Vercelli in due volumi.\nA livello ecclesiastico, divenne quindi dapprima arcidiacono e poi vicario generale della diocesi di Vercelli per conto dell'arcivescovo di Torino nel 1779.\nPromosso vescovo di Acqui il 20 settembre 1784 su raccomandazione di re Vittorio Amedeo III di Savoia, venne in seguito trasferito a Novara il 26 settembre 1791 (sempre per interessamento del sovrano). A Novara in particolare ebbe modo di espellere nel 1793 il giansenista Paolo Lamberto D'Allegre (il quale sar\u00e0 poi eletto vescovo di Pavia da Napoleone).\nArcivescovo di Torino.\nIl 10 marzo 1797 venne nominato amministratore apostolico dell'arcidiocesi di Torino da re Carlo Emanuele IV di Savoia ed il 24 luglio di quello stesso anno, ottenuto l'assenso pontificio, divenne arcivescovo della medesima sede.\nFu tra i pi\u00f9 fervidi sostenitori di una politica antigiurisdizionalista in Piemonte, dopo la morte di re Vittorio Amedeo III di Savoia e di Ignazio Corte. Carlo Emanuele IV istitu\u00ec infatti una giunta ecclesiastica con compiti teoricamente solo consultivi col fine di vigilare sulla disciplina degli ordini regolari, sugli studi e sulla qualit\u00e0 del clero, commissione che comprendeva diversi personaggi chiave della chiesa piemontese. Questa stessa commissione, stante la situazione di emergenza che a Roma aveva costretto papa Pio VI a fuggire, concesse il 14 agosto 1798 all'arcivescovo di Torino la gestione dei vescovi di terraferma del Regno di Sardegna. Tale prerogativa prevedeva che, in caso di vacanza di una sede vescovile, tale sede sarebbe stata concessa provvisoriamente ai vicari capitolari delle chiese metropolitane in amministrazione temporanea. Le facolt\u00e0 del Buronzo comprendevano, tra le altre cose, le dispense matrimoniali, l'assoluzione da censure riservate di norma alla Santa Sede, la dispensa da irregolarit\u00e0 per gli ordini sacri, la concessione di benefici semplici, la facolt\u00e0 di affittare i beni ecclesiastici per periodi superiori ai tre anni, la concessione del permesso ai regolari di rimanere fuori dal chiostro, la concessione di indulgenze plenarie in punto di morte, la facolt\u00e0 di alienare e permutare i beni ecclesiastici.\nDopo l'occupazione del Piemonte da parte delle truppe napoleoniche, il 12 dicembre 1798, pubblic\u00f2 una lettera pastorale nella quale si dimostr\u00f2 invece favorevole a quella che egli defin\u00ec la \"grande nazione trionfatrice\", non mancando comunque di ricordare ai parroci di ubbidire all'autorit\u00e0 costituita, a prescindere da qualsiasi essa fosse. Collabor\u00f2 nuovamente con le autorit\u00e0 francesi per la riorganizzazione politica ed amministrativa del territorio piemontese nel 1799, sotto la direzione di Joseph-Mathurin Musset. Fu proprio su ispirazione di quest'ultimo che pubblic\u00f2 in quell'anno una nuova lettera pastorale nella quale invitava alla moderazione e proclamava che il governo francese non potesse in alcun modo ritenersi \"disdetto dall'Evangelio, contrario o sfavorevole alla religione\".\nDurante il viaggio di Pio VI verso la Francia, nell'aprile del 1799 ottenne di fare visita al papa per alcuni minuti, rimanendone profondamente colpito al punto da cambiare bandiera; prefer\u00ec schierarsi comunque contro gli austro-russi guidati dal generale Suvorov, appoggiando invece sempre pi\u00f9 l'azione del governo sabaudo e consentendo per sua voce, secondo lo scrittore filo-francese Gaspare Morardo, a far arrestare molti ecclesiastici che avevano appoggiato col regime rivoluzionario. Nel giugno del 1800, col ritorno dei napoleonici, dovette fuggire da Torino, portandosi dapprima a Roma e poi a Napoli dove si trovava in esilio re Carlo Emanuele IV di Savoia, dal quale ricevette la carica di grande elemosiniere del regno ed il collare dell'Ordine della Santissima Annunziata (gennaio 1801). Pio VII, venuto a conoscenza del suo operato in piemonte, lo nomin\u00f2 il 2 novembre 1801 al ruolo di assistente al soglio pontificio.\nRientrato a Torino nel 1802, dovette subito recarsi in Francia per scongiurare la riduzione delle diocesi piemontesi, ma il governo francese decret\u00f2 lo stesso la soppressione delle diocesi di Susa, Pinerolo, Fossano, Alba, Tortona, Bobbio, Casale, Biella e Aosta. Caduto ormai in disgrazia presso Napoleone per il suo comportamento ambivalente, il 24 aprile 1805 si rec\u00f2 per porre omaggio all'imperatore francese di passaggio a Torino, ma venne rimproverato aspramente dal Bonaparte per la sua fedelt\u00e0 alla casata dei Savoia. Stante questa situazione che lo rendeva personaggio inviso alle autorit\u00e0 statali e, sentito il parere del papa, diede le dimissioni il 24 giugno 1805, ritirandosi a vivere a Vercelli, ove mor\u00ec il 23 ottobre 1806, giorno stesso del suo compleanno.\nGenealogia episcopale.\nLa genealogia episcopale \u00e8:"}
{"id": "1408258", "revid": "1714743", "url": "https://it.wikipedia.org/wiki?curid=1408258", "title": "Adolfo Federico II di Meclemburgo-Strelitz", "text": "Biografia.\nAdolfo Federico nacque il 19 ottobre 1658 a Grabow; era l'ultimogenito di Adolfo Federico I di Meclemburgo-Schwerin, e della sua seconda moglie, la principessa Maria Caterina di Brunswick-Wolfenb\u00fcttel.\nNel 1695, alla morte del suocero Gustavo Adolfo di Meclemburgo-G\u00fcstrow, tent\u00f2 di succedergli come erede nel Meclemburgo-G\u00fcstrow per via del matrimonio contratto con la figlia del defunto conte, scatenando una lunga disputa per la successione, risolta solo con l'intervento e la mediazione di potenze esterne. Nel 1701 fu stabilito che il Meclemburgo-G\u00fcstrow venisse suddiviso in due parti: una venne annessa al Meclemburgo-Schwerin, l'altra fu l'embrione del ducato di Meclemburgo-Strelitz, anche se formalmente quest'ultimo faceva ancora parte del ducato di Meclemburgo (confronto di Amburgo). Adolfo Federico, tra i territori che componevano il suo nuovo stato, ottenne la signoria di Stargard, il principato di Ratzeburg ed una quota fissa sulla dogana tra i due stati (9.000 talleri ogni anno) assieme alle commende di Mirow e Nemerow.\nNel 1706 fece in modo di assicurare che il figlio Adolfo Federico gli succedesse alla sua morte. In questo modo Adolfo Federico fu il capostipite di una nuova dinastia che regn\u00f2 fino al 1918.\nAdolfo Federico discendeva dopo quattro generazione dal re di Svezia Gustavo Vasa.\nMor\u00ec il 12 maggio 1708 a Neustrelitz, all'et\u00e0 di quarantanove anni. In seguito ai solenni funerali, la salma venne sepolta a Mirow.\nMatrimoni.\nPrimo Matrimonio.\nSpos\u00f2, il 23 settembre 1684 a G\u00fcstrow, la principessa Maria di Meclemburgo-G\u00fcstrow (19 luglio 1659-16 gennaio 1701), figlia di Gustavo Adolfo di Meclemburgo-G\u00fcstrow. Ebbero 5 figli:\nSecondo Matrimonio.\nSpos\u00f2, il 20 giugno 1702 a Strelitz, Giovanna di Sassonia-Gotha-Altenburg (1\u00ba ottobre 1680-9 luglio 1704), figlia di Federico I di Sassonia-Gotha-Altenburg e di Maddalena Sibilla di Sassonia-Weissenfels. Questo matrimonio fu senza eredi.\nTerzo Matrimonio.\nSpos\u00f2, il 10 giugno 1705 a Strelitz, Cristiana Emilia di Schwarzburg-Sondershausen (13 marzo 1681-1\u00ba novembre 1751), figlia di Cristiano, principe di Schwarzburg-Sondershausen e di Antonia Sibilla di Barby-Muhlingen. Ebbero due figli:"}
{"id": "1408259", "revid": "793215", "url": "https://it.wikipedia.org/wiki?curid=1408259", "title": "Crimthann mac Fidaig", "text": "Ottenne terre in Britannia e Gallia. Mor\u00ec avvelenato dalla sorella Mongfind.\nAlbero genealogico.\n(Rawlinson B 502):"}
{"id": "1408265", "revid": "12109", "url": "https://it.wikipedia.org/wiki?curid=1408265", "title": "Rivoluzione texana", "text": ""}
{"id": "1408266", "revid": "124123", "url": "https://it.wikipedia.org/wiki?curid=1408266", "title": "C\u00e1elbad", "text": "Ma dopo appena un anno fu spodestato a sua volta dal figlio di Muiredach, Eochaid Mugmedon. Spos\u00f2 C\u00e9indi, da cui ebbe un figlio: Condla, che fu nonno di re Giorgio I d'Inghilterra Scozia e Galles."}
{"id": "1408268", "revid": "167080", "url": "https://it.wikipedia.org/wiki?curid=1408268", "title": "Guerra giudaica", "text": ""}
{"id": "1408269", "revid": "1745361", "url": "https://it.wikipedia.org/wiki?curid=1408269", "title": "Muiredach Tirech", "text": "Prese il potere dopo aver esiliato i Tre Collas, che avevano ucciso il padre. In seguito i Collas tornarono e dopo aver cercato di provocarlo inutilmente, entrarono al suo servizio. Detronizzato da C\u00e1elbad."}
{"id": "1408270", "revid": "767487", "url": "https://it.wikipedia.org/wiki?curid=1408270", "title": "Sicon", "text": "Sicon \u00e8 un personaggio biblico vissuto tempi dell'Esodo. Nel Libro dei Numeri \u00e8 presentato come uno di due potenti re amorrei che dominavano la Transgiordania, che avevano strappato al regno di Moab. Il regno di Sicon si estendeva tra i fiumi Arnon e Iabbok e la capitale era Chesbon, espugnata dagli Israeliti e pi\u00f9 tardi riconquistata da Moab. Il profeta Geremia ancora la chiamer\u00e0 \"la citt\u00e0 di Sicon\".\nIl racconto biblico.\nSicon era re di Chesbon quando gli Ebrei, usciti dall'Egitto, peregrinavano per il deserto alla ricerca di una via per entrare in Canaan, la Terra Promessa da Dio. Similmente a come avevano fatto nei confronti del re di Edom, gli Israeliti, guidati da Mos\u00e8, chiesero a Sicon il diritto di attraversare il suo territorio, assicurando di non avere intenzioni ostili e promettendo di pagare per l'acqua e i viveri che avrebbero preso al loro passaggio. Sicon per tutta risposta radun\u00f2 il suo esercito e attacc\u00f2 battaglia, finendo per\u00f2 rovinosamente sconfitto. Con l'aiuto del Signore, gli Israeliti conquistarono il regno di Sicon e passarono a fil di spada i suoi abitanti. Og, un secondo re amorreo della Transgiordania, subir\u00e0 di l\u00ec a poco lo stesso destino. Gli Israeliti in questo modo occuparono un territorio fertile e si garantirono una solida testa di ponte per la successiva conquista di Canaan. La sconfitta di Sicon e Og suscit\u00f2 forte impressione negli altri re locali, seminando paura e sconforto e facilitando la campagna di conquista narrata nel Libr\u00f2 di Giosu\u00e8. Nella suddivisione della Terra Promessa tra le Dodici Trib\u00f9 d'Israele, la regione transgiordanica and\u00f2 alle trib\u00f9 di Gad, Ruben e ad una met\u00e0 della trib\u00f9 di Manasse. Il nome \"paese di Sicon\" persistette fino ai tempi di Re Salomone per indicare il territorio affidato al dodicesimo prefetto di tale re."}
{"id": "1408272", "revid": "287204", "url": "https://it.wikipedia.org/wiki?curid=1408272", "title": "Deserto di Chihuahua", "text": "Il deserto di Chihuahua \u00e8 un deserto ed una ecoregione definita dal WWF (codice ecoregione: NA1303) che ricopre parte del Messico e degli Stati Uniti. Occupa gran parte del Texas occidentale e parti di Nuovo Messico meridionale e Arizona sud-orientale, nonch\u00e9 la parte centrale e settentrionale dell'altopiano messicano. \u00c8 delimitato ad ovest dalla vasta catena della Sierra Madre Occidentale, e ad est dal settore settentrionale della Sierra Madre Orientale. Sul lato messicano, copre la met\u00e0 settentrionale dello stato di Chihuahua, la maggior parte del Coahuila, il Durango nord-orientale, l'estremit\u00e0 settentrionale dello Zacatecas e piccole aree occidentali del Nuevo Le\u00f3n. Con una superficie di circa 362.000\u00a0km\u00b2, \u00e8 il terzo deserto pi\u00f9 esteso dell'emisfero occidentale e il secondo pi\u00f9 esteso del Nordamerica, dopo il deserto del Gran Bacino\nGeografia.\nL'ecoregione comprende entro i suoi confini alcune grandi catene montuose, tra cui la Sierra Madre, la Sierra del Carmen, la Sierra de los \u00d3rganos, la Sierra de los Mansos, la Sierra del Sacramento, la Sierra de Sand\u00eda-Manzano, la Sierra de Magdalena-San Mateo, la Sierra de Chisos, la Sierra de Guadalupe e le Davis Mountains. Queste creano vere e proprie \u00abisole\u00bb caratterizzate da un clima pi\u00f9 fresco e pi\u00f9 umido, in prossimit\u00e0 del deserto o nel deserto stesso, e in tali zone elevate si sviluppano aree boschive di conifere e di latifoglie, nonch\u00e9 vere e proprie foreste lungo il corso dei fiumi e nelle zone meglio esposte.\nQuesta regione \u00e8 desertica poich\u00e9 \u00e8 situata tra due grandi catene montuose, la Sierra Madre Occidentale ad ovest e la Sierra Madre Orientale ad est, che bloccano l'umidit\u00e0 proveniente, rispettivamente, dall'oceano Pacifico e dal golfo del Messico. Dal punto di vista climatico, presenta un clima arido con una sola stagione piovosa in estate e scarse precipitazioni durante i primi giorni dell'inverno. La maggior parte delle piogge estive sono concentrate tra la fine di giugno e i primi di ottobre, durante il periodo del monsone messicano, quando nella regione penetra aria umida proveniente dal golfo del Messico. A causa della sua posizione nell'entroterra e ad un'altitudine pi\u00f9 elevata di quella del deserto di Sonora situato pi\u00f9 ad ovest, che varia per lo pi\u00f9 tra i 600 e i 1675 m, il deserto presenta un clima leggermente pi\u00f9 mite in estate (nonostante in giugno le temperature diurne siano sull'ordine dei 35-40\u00a0\u00b0C) e inverni freschi o freddi con occasionali gelate. La temperatura media annua \u00e8 di 24\u00a0\u00b0C, ma questa varia in base all'altitudine. Le temperature pi\u00f9 calde sono state registrate nelle zone meno elevate e nelle vallate. Nelle aree settentrionali gli inverni sono pi\u00f9 rigidi che in quelle meridionali, e non sono del tutto sconosciute le tempeste di neve. Il deserto di Chihuahua riceve in media 235\u00a0mm di pioggia all'anno, con valori minimi di 150 e massimi di 400\u00a0mm; tali valori, seppur molto bassi, sono di gran lunga superiori a quelli che si riscontrano in altri deserti caldi del globo. Quasi due terzi delle stazioni meteorologiche situate nell'ecoregione registrano valori pluviometrici annui compresi tra i 225 e i 275\u00a0mm. Tranne che nelle zone pi\u00f9 elevate, le nevicate sono piuttosto scarse. Il Chihuahua \u00e8 un deserto relativamente giovane, in quanto esiste da appena 8000 anni.\nFlora.\nIl creosote (\"Larrea tridentata\") \u00e8 la specie vegetale predominante nelle aree ricoperte da suolo ghiaioso, e occasionalmente sabbioso, delle vallate situate all'interno del deserto di Chihuahua. Le altre specie presenti variano a seconda di fattori quali la composizione del suolo, l'altitudine e il grado di pendenza. L\"Acacia neovernicosa\" e la \"Flourensia cernua\" dominano il settore settentrionale dell'ecoregione, mentre lo \"Psorothamnus scoparius\" \u00e8 la specie pi\u00f9 caratteristica dei suoli sabbiosi occidentali. Specie appartenenti ai generi \"Yucca\" e \"Opuntia\" abbondano ai margini delle colline pedemontane e nella parte centrale, mentre i cactus \"Echinocereus polyacanthus\" e \"Ferocactus pilosus\" sono presenti nelle aree in prossimit\u00e0 del confine tra Stati Uniti e Messico.\nPiante erbacee, come la \"Muhlenbergia porteri\", la \"Bouteloua gracilis\", la \"B. breviseta\" e la \"B. hirsuta\", dominano le praterie desertiche e le zone limitrofe ai versanti di catene montuose come la Sierra Madre Occidentale. La lechuguilla (\"Agave lechuguilla\"), il mesquite (\"Prosopis glandulosa\"), l\"Opuntia macrocentra\" e l\"Echinocereus pectinatus\" sono le specie pi\u00f9 comuni nel Coahuila occidentale. L'ocotillo (\"Fouquieria splendens\"), la lechuguilla e la \"Yucca filifera\", invece, sono quelle pi\u00f9 frequenti nel settore sud-orientale del deserto. La candelilla (\"Euphorbia antisyphilitica\"), la \"Mimosa zygophylla\", l\"Acacia glandulifera\" e la lechuguilla si sviluppano in aree ben drenate con suoli poco profondi. Nei pressi della Sierra Madre Orientale si trovano arbusti come la lechuguilla, la guapilla (\"Hechtia glomerata\"), l'agave della Regina Vittoria (\"Agave victoriae-reginae\"), il sotol (\"Dasylirion\" spp.) e la barreta (\"Helietta parvifolia\"), oltre ad uno strato erbaceo ben sviluppato fatto di erbe, leguminose e cactus.\nAltro cactus presente \u00e8 il peyote (Lophorra Williamsii), famoso per i suoi effetti allucinogeni. Proprio per questo il deserto \u00e8 spesso visitato da persone volenterose di provare gli effetti della pianta, che non pu\u00f2 essere consumata nella stragrande maggioranza degli Stati.\nLe distese erbose coprono il 20% di questo deserto e sono spesso costituite da mosaici di arbusti ed erba, con specie come l\"Aristida purpurea\", la \"Bouteloua eriopoda\" e la \"B. curtipendula\". I primi esploratori spagnoli raccontarono di essersi imbattuti in erbe \u00abalte fino alla pancia dei cavalli\u00bb; pi\u00f9 probabilmente si trattava di specie di maggiori dimensioni come lo \"Sporobolus wrightii\" e l\"Hilaria mutica\".\nFauna.\nA causa dell'origine relativamente recente del deserto di Chihuahua, le poche specie di vertebrati a sangue caldo sono relegate alle aree ricoperte da boscaglia. Tuttavia, il Chihuahua ospita un gran numero di specie che si spostano su grandi distanze, come l'antilocapra (\"Antilocapra americana\"), il cervo mulo (\"Odocoileus hemionus\"), la volpe grigia (\"Urocyon cinereoargenteus\"), il giaguaro (\"Panthera onca\"), il pecari dal collare (\"Pecari tajacu\"), il silvilago di Audubon (\"Sylvilagus audubonii\"), la lepre californiana (\"Lepus californicus\"), i ratti canguro (\"Dipodomys\" spp.), i topi dalle tasche (\"Perognathus\" spp.), i ratti dei boschi (\"Neotoma\" spp.) e i peromischi (\"Peromyscus\" spp.). Con appena 24 esemplari registrati nello stato di Chihuahua, l'antilocapra \u00e8 una delle specie pi\u00f9 minacciate che abita in questo deserto. L'ecoregione ospita inoltre una piccola popolazione selvatica di bisonte americano (\"Bison bison\") e popolazioni sparse del raro cane di prateria messicano (\"Cynomys mexicanus\"), nonch\u00e9 del pi\u00f9 comune cane di prateria dalla coda nera (\"Cynomys ludovicianus\").\nTra le specie di uccelli pi\u00f9 comuni vi sono il corridore della strada (\"Geococcyx californianus\"), il mimo beccocurvo (\"Toxostoma curvirostre\"), la quaglia squamata (\"Callipepla squamata\"), l'oriolo di Scott (\"Icterus parisorum\"), il passero golanera (\"Amphispiza bilineata\"), la fainopepla (\"Phainopepla nitens\"), il passero di Worthen (\"Spizella wortheni\") e lo scricciolo dei cactus (\"Campylorhynchus brunneicapillus\"). Inoltre, nel deserto vivono molti rapaci, tra cui il gufo reale della Virginia (\"Bubo virginianus\"), la civetta elfo (\"Micrathene whitneyi\"), la civetta delle tane (\"Athene cunicularia\"), il falco aplomado (\"Falco femoralis\"), la poiana codarossa (\"Buteo jamaicensis\") e la poiana codafasciata (\"B. albonotatus\").\nL'erpetofauna del deserto di Chihuahua comprende un maggior numero di specie strettamente associate alla regione. Alcune lucertole sono endemiche di questa regione, come la lucertola cornuta del Texas (\"Phrynosoma cornutum\"), il geco fasciato del Texas (\"Coleonyx brevis\"), il geco fasciato reticolato (\"C. reticulatus\"), la lucertola senza orecchie maggiore (\"Cophosaurus texanus\"), varie specie di lucertole spinose (\"Sceloporus\" spp.) e la lucertola coda a frusta marmorizzata (\"Aspidoscelis marmorata\"). Nelle aree particolarmente disturbate, altre due lucertole coda a frusta (\"A. neomexicana\" e \"A. tesselata\") si incontrano solo sotto forma di cloni di sesso femminile partenogenetici. Tra i serpenti pi\u00f9 rappresentativi della regione vi sono il serpente dei ratti del Trans-Pecos (\"Bogertophis subocularis\"), il serpente testanera messicano (\"Tantilla atriceps\") e i serpenti frusta (\"Coluber taeniatus\" e \"C. flagellum\"). Tra le tartarughe endemiche figurano la testuggine di Bolson (\"Gopherus flavomarginatus\"), la tartaruga scatola di Coahuila (\"Terrapene coahuila\") e alcune tartarughe guscio molle. Tra i rettili e gli anfibi relegati alle catene montuose vi sono il serpente a sonagli di Willard (\"Crotalus willardi\"), il serpente a sonagli a due macchie (\"C. pricei\"), il serpente occhi di gatto settentrionale (\"Leptodeira septentrionalis\"), la lucertola spinosa di Yarrow (\"Sceloporus jarrovii\"), la rana leopardo dei Chiricahua (\"Lithobates chiricahuensis\") e la lucertola coda a frusta macchiata dei canyon (\"Aspidoscelis burti\").\nL'ecoregione costituisce inoltre un importante centro di endemismo per gli insetti, uno dei soli tre presenti in Messico, e ospita la maggiore variet\u00e0 di api dell'intero Messico.\nPopolazione.\nSono poche le aree urbane situate in questo deserto: la maggiore \u00e8 Ciudad Ju\u00e1rez con quasi due milioni di abitanti; altre citt\u00e0 importanti sono le messicane Chihuahua, Torre\u00f3n, Nicola Ranch e le statunitensi El Paso e Albuquerque. Nell'ecoregione si trovano anche le celebri localit\u00e0 di Las Cruces e di Roswell. In prossimit\u00e0 del deserto di Chihuahua sono situate Saltillo, Monterrey e Santa Fe.\nConservazione.\nSecondo il WWF, quello di Chihuahua \u00e8 il deserto che presenta la maggiore biodiversit\u00e0 sia per ricchezza di specie che per endemismi. La regione, tuttavia, si \u00e8 notevolmente degradata, in particolare a causa del sovrapascolo. Molte erbe e altre specie native, a seguito del sovrapascolo e di altre interferenze umane, sono state soppiantate da specie native di alto fusto, quali il creosote e il mesquite. Il lupo messicano, un tempo numeroso, \u00e8 scomparso del tutto dalla regione."}
{"id": "1408273", "revid": "22229", "url": "https://it.wikipedia.org/wiki?curid=1408273", "title": "Jat Airways", "text": ""}
{"id": "1408275", "revid": "1745361", "url": "https://it.wikipedia.org/wiki?curid=1408275", "title": "Fiacha Sraibhtine", "text": "Fu detronizzato dai Tre Colla, figli di suo fratello Eochaid Doiml\u00e9n."}
{"id": "1408280", "revid": "2074539", "url": "https://it.wikipedia.org/wiki?curid=1408280", "title": "Heavy Pettin", "text": "Gli \"Heavy Pettin\" sono un gruppo heavy metal formatosi a Glasgow, Scozia, nel 1981.\nStoria.\nFormati nel 1981 dalle ceneri della band di Glasgow \"Weeper\", una band formata nel 1975, dal batterista Gary Moat, il chitarrista Gordon Bonnar ed il bassista Brian Waugh, gli Heavy Pettin esordirono ad un concerto di supporto alla band Cuban Heels ai Virgin Megastore di Glasgow. Il nome venne ispirato dal disco degli UFO \"No Heavy Petting\" del 1976. La prima demo della band venne pubblicata nello stesso 1981, ed era composta da tre tracce: \"\"Love Times Love\", \"Speed Kills\" e \"Hell Is Beautiful\"\". Queste interessarono la piccola label Neat Records (etichetta di NWOBHM band come Venom, Raven, Jaguar e Tygers of Pan Tang) con cui firmarono un contratto a breve termine e con cui pubblicheranno il primo singolo \"Roll The Dice\". Altre etichette si interessarono alla band di Glasgow, ma infine il quintetto non si lascer\u00e0 scappare un contratto con la \"major\" label Polydor Records. Ancora prima di pubblicare un full-length, gli Heavy Pettin parteciparono al Reading Festival nel luglio '83 con Black Sabbath, Marillion, Stevie Ray Vaughan, Suzi Quatro, Anvil, Magnum, Mama's Boys e Lee Aaron.\nL'album di debutto \"Lettin Loose\", venne pubblicato nell'ottobre 1983 e prodotto niente meno che dal chitarrista dei Queen Brian May. Venne poi rivelato che fu la prima volta che May produsse un album per un'altra band. A seguire gli scozzesi supporteranno nel 1984 band come Kiss e Ozzy Osbourne nei loro tour britannici.\nGli Heavy Pettin si ripresentarono nel 1985 con il disco \"Rock Ain't Dead\".\nParteciparono poi al \"Metal Hammer Fest\" a Loreley, Germania al fianco di note band come Nazareth, Venom, Metallica, Wishbone Ash, Savage Grace, Running Wild, Pretty Maids e Warlock.\nTornarono sulle scene tre anni dopo di supporto ai Magnum. Il declino della band inizi\u00f2 quando nel 1987 parteciparono al \"Eurovision Song Contest 1987\" con la traccia \"Romeo\". Fallita la nomination, la Polydor scaric\u00f2 la band. I Pettin per\u00f2 avevano gi\u00e0 registrato il materiale del terzo album con la major. Il disco \"Big Bang\" venne pubblicato solo successivamente per la FM Revolver nel 1989, appena dopo lo scioglimento della band che avvenne nel 1987.\nL'anno successivo Steve Hayman divenne un candidato a prendere parte al superprogetto Dirty White Boy con il chitarrista Earl Slick, tuttavia verr\u00e0 infine scelto l'ex cantante dei Giuffria David Glen Eisley.\nDopo vari progetti individuali, Hayman riassembl\u00f2 la vecchia formazione nel 1998 pubblicando la raccolta di demo \"Demos '98\" l'anno seguente. Il gruppo torn\u00f2 in piena attivit\u00e0, e nel 2000 diedero alla luce il live album \"Heart Attack Live\".\nIl gruppo pubblic\u00f2 altre due raccolte \"Pettology\" (2006) e \"Prodigal Songs\" (2007) continuando l'attivit\u00e0."}
{"id": "1408281", "revid": "1872303", "url": "https://it.wikipedia.org/wiki?curid=1408281", "title": "Indipendenza del Texas", "text": "L'Indipendenza del Texas, detta anche Rivoluzione texana o Guerra d'indipendenza del Texas (in inglese \"Texas Revolution\", in spagnolo \"Independencia de Texas\"), fu il processo di affrancamento di un'area settentrionale dello Stato messicano di Coahuila y Texas, svoltosi principalmente tra il 2 ottobre 1835 ed il 21 aprile 1836.\nL'animosit\u00e0 tra governo messicano e coloni statunitensi inizi\u00f2 con le cosiddette Sette leggi del 1835, con cui il presidente del Messico, il generale Antonio L\u00f3pez de Santa Anna, aveva abrogato la Costituzione messicana del 1824, sostituendola con la Costituzione messicana del 1835, di chiaro orientamento anti-federalista. Un altro motivo di scontro era l'abolizione della schiavit\u00f9, nuovamente decretata dal governo semi-dittatoriale di Santa Anna, che, ispirandosi a Napoleone, cercava di modernizzare il paese in senso vagamente \"illuministico\" (tra l'altro aprendo l'esercito al merito e le carriere pubbliche anche alle persone \"non completamente bianche\"); i coloni anglosassoni del Texas, provenienti per lo pi\u00f9 dal sud degli Stati Uniti, erano favorevoli alla schiavit\u00f9, spesso proprietari di schiavi e fermamente convinti della superiorit\u00e0 bianca. Il malcontento si diffuse presto in tutto il Messico e la guerra scoppi\u00f2 il 2 ottobre 1835 con la battaglia di Gonzales. I \"texani\", cio\u00e8 i coloni statunitensi nell'area, all'epoca ancora cittadini del Messico, vinsero inizialmente nella battaglia di Goliad e di San Antonio, ma poco dopo furono pesantemente battuti nelle medesime localit\u00e0 e nella celebre battaglia di Alamo, in cui tutti i difensori di un forte dei texani, salvo pochi sopravvissuti, furono travolti e massacrati da preponderanti forze messicane.\nLa guerra si concluse con la battaglia di San Jacinto (svoltasi il 21 aprile 1836, a una trentina di chilometri dall'odierna Houston), in cui il generale Sam Houston sconfisse in soli 18 minuti una parte dell'esercito messicano, guidata dallo stesso Santa Anna, che fu fatto prigioniero poco dopo la battaglia. La conseguenza politica fu la nascita della Repubblica del Texas. La repubblica non ottenne mai il riconoscimento dal Messico e nella sua breve esistenza oscill\u00f2 tra il collasso e l'invasione messicana. Il Texas fu annesso agli Stati Uniti solo nel 1845 e la \"questione texana\" pot\u00e9 dirsi risolta solo con la Guerra messicano-statunitense.\nSfondo storico.\nIl Panico del 1819 precipit\u00f2 gli USA in una grave depressione. Un uomo d'affari americano (gi\u00e0 cittadino spagnolo), Moses Austin, aveva perso la sua fabbrica di piombo in questa congiuntura. Dopo un viaggio in Texas, svilupp\u00f2 un progetto per portare coloni americani nella regione, il che avrebbe aiutato la Spagna nel promuovere il progresso dell'area (e ci\u00f2, auspicabilmente, sarebbe anche stato un trampolino di lancio per la carriera negli affari di Austin medesimo). Nel 1820, ottenne il beneplacito spagnolo per l'insediamento di 300 famiglie \"coloniche\" nel Texas. Suo figlio, Stephen F. Austin, lo aiut\u00f2 a ricevere finanziamenti USA per sostenere l'iniziativa. Moses Austin stesso ottenne alla fine di quell'anno la concessione dalla Spagna, ma mor\u00ec nel giugno 1821. La concessione fu ereditata dal figlio Stephen, che raggiunse anche un accordo con il Governatore Martinez secondo il quale ciascun migrante avrebbe potuto ottenere le seguenti quote di terreno: 259 ettari per il capofamiglia, 129 per sua moglie, 65 per ogni figlio, 32 per ogni schiavo. Per le ristrettezze economiche che affliggevano gli \"States\" all'epoca, quando Austin pubblic\u00f2 il bando a New Orleans, non ebbe alcuna difficolt\u00e0 a raccogliere le adesioni di 300 famiglie.\nIndipendenza del Messico e insediamenti nel Texas.\nIl primo dei colonizzatori statunitensi, e per questo ritenuto padre e fondatore del Texas odierno, fu Stephen Fuller Austin che raccogliendo un precedente progetto del padre, la \"Texan Venture\", nel 1821 si accord\u00f2 con l'ancora governatore spagnolo del Texas per il rinnovo della concessione territoriale paterna per l'insediamento in Texas di coloni angloamericani. Da New Orleans cominci\u00f2 una campagna pubblicitaria in favore della sua impresa d'insediamento e colonizzazione dell'area racchiusa tra i fiumi Brazos e Colorado, che si rivel\u00f2 vincente poich\u00e9 racchiudeva in s\u00e9 numerosi fattori particolarmente allettanti. Innanzitutto il costo della terra, in Texas, era di gran lunga inferiore a quello degli Stati Uniti. Qui, una \"tranche\" minima di 80 acri, costava circa 1,25$ all'acro per un totale di 100 dollari pagabili direttamente all'acquisto della terra mentre per i coloni di Austin la terra era gratuita (gratuit\u00e0 della terra garantita poi anche dalle leggi messicane). Ma c'era anche un'altra ragione non meno convincente che attraeva gli americani in Texas. Messico e Stati Uniti non avevano nessun accordo bilaterale sull'estradizione di debitori fraudolenti o insolventi e pertanto, varcato il confine tra i due stati, i creditori perdevano qualsiasi possibilit\u00e0 di rivalsa sul fuggitivo.\nIl Texas rappresentava quindi l'ancora di salvezza per molti contadini, soprattutto per quelli della valle del Mississippi, che avevano contratto numerosi debiti con le banche a causa del crollo dei prezzi agricoli del 1812. Nel 1822 fu incoronato imperatore del neonato Impero messicano Agust\u00edn de Iturbide, che nel 1823 riconobbe la famosa concessione promessa dall'ordinamento precedente (spagnolo) ai coloni.\nPer effetto del Piano di Iguala, la schiavit\u00f9 fu formalmente abolita per la prima volta, ma continu\u00f2 ad essere ufficiosamente praticata in tutta la nazione. In seguito la Repubblica Messicana si ostinava a non riconoscergli la concessione rilasciatagli dal morente governo spagnolo. Austin inizi\u00f2 a fare la spola per tre anni con Citt\u00e0 del Messico nell'intento di ricomporre la questione, infine riuscendovi.\nQuest'esperienza gli fu comunque propizia, poich\u00e9 \u2014 appresa la lingua spagnola \u2014 si fece stretto amico del rivoluzionario messicano Jos\u00e9 Antonio Navarro.\nNegli anni a venire, i due avrebbero cooperato nell'azione di un'ulteriore colonizzazione del Texas. Secondo gli estremi della nota concessione (rinnovata), ogni nuovo venuto doveva convertirsi al cattolicesimo, avere condotta morale irreprensibile, acquisire la cittadinanza messicana, \"ispanicizzare\" le proprie generalit\u00e0. Ciascun colono ricevette 16\u00a0km\u00b2 di terreno.\nNel 1825, all'entrata in vigore della \"Colonization Law\", la sua colonia aveva gi\u00e0 in forza tutte le famiglie previste. Il felice esito di tale impresa convinse numerosi altri investitori a divenire \"empresarios\" del governo messicano seguendo le sue orme tanto che nel 1829 i contratti siglati tra il governo federale e gli \"empresarios\" ammontarono a 15 per un totale di 5450 famiglie.\nDisillusione dei \"texiani\".\nNonostante ci\u00f2, per l'intero corso dell'amministrazione messicana il Texas fu profondamente animato da un'aspra diatriba tra governo centrale e coloni angloamericani che tra incomprensioni, schermaglie, atti di disobbedienza civile, da dibattito puramente politico e pacifico si trasform\u00f2 in scontro violento e in aperta ribellione militare.\nGli oggetti del contendere tra coloni e governo erano argomenti concreti e chiaramente definiti come, per i coloni, la sicurezza della frontiera o la mala amministrazione e le troppe lungaggini burocratiche o come, per il governo messicano, l'indisciplina e l'eccessiva e continua violazione di leggi e decreti da parte dei coloni; tuttavia alla base di questa disputa stava la profonda differenza culturale tra i due contendenti che si rivel\u00f2 inconciliabile e che spinse le due parti prima a insospettirsi l'una nei confronti dell'altra e successivamente a irrigidire le rispettive posizioni fino ad arrivare a una violenta frattura.\nProprio in questi anni travagliati germogliarono i semi del nazionalismo texano perch\u00e9 proprio la contrapposizione tra mentalit\u00e0 messicana e statunitense dette agli immigrati americani una pesante autoconsapevolezza del loro peculiare \"status\" di \"Texians\", scaturito dal fatto di non essere pi\u00f9 americani e al contempo di non poter mai diventare messicani.\nInfatti con la rinuncia formale alla cittadinanza statunitense, \"condicio sine qua non\" per potersi stabilire in Texas, i coloni avevano rinunciato a qualsiasi legame con la madrepatria e si erano messi nelle mani di un governo che li guardava con sospetto e che li considerava, e li trattava, alla stregua di stranieri ostili.\nInoltre molti soldati messicani che presidiavano il Texas erano in realt\u00e0 criminali condannati, cui era stato concesso di barattare il carcere con il servizio militare in Texas. Un altro motivo di scontento era il periodico spostamento della loro capitale tra Saltillo e Monclova, entrambe nella remota Coahuila meridionale, che distava circa 800\u00a0km dal Texas; i texiani ambivano a un Texas separato dalla provincia di Coahuila (ma non indipendente dal Messico) e ad avere una capitale propria. Ritenevano che una capitale pi\u00f9 vicina avrebbe costituito un deterrente alla corruzione, facilitando gli altri affari di governo.\nParimenti, i texiani non approvavano l'accordo che Stephen Austin aveva concluso con il governo messicano, al quale era riservato un diritto di prelazione sui prodotti agricoli e zootecnici.\nVi era una sostenuta domanda di cotone in Europa e ovviamente i coloni avrebbero voluto avvantaggiarsi dei prezzi pi\u00f9 alti che avrebbero spuntato su tale mercato. Questo peraltro si scontrava anche con il dirigismo del Messico, che imponeva soprattutto la produzione di carne e cereali. Abbiamo gi\u00e0 accennato all'ambigua posizione del governo in tema di schiavismo; tuttavia, effettive restrizioni erano fatte valere contro il \"commercio\" (bench\u00e9 si \"chiudesse un occhio\" sull'impiego e detenzione di manodopera servile), sicch\u00e9 gli \"operatori economici\" di questa tratta esecrabile (peraltro totalmente legale nei confinanti stati USA meridionali) ne traevano ulteriore motivo di dissapore.\nNel sistema messicano gli elettori e le tornate elettorali avevano un peso scarsamente rilevante, dato che tutte le principali cariche amministrative statali e locali erano affidate per incarico, direttamente o indirettamente, dal governo centrale; infatti l'esecutivo nominava il governatore di uno Stato il quale designava gli \"jefe politico\" dei vari dipartimenti dello Stato i quali, a loro volta, sceglievano gli \"alcalde\" delle comunit\u00e0 comprese nei loro distretti. Con tutti i poteri in mano a poche e selezionate autorit\u00e0, detentrici di cariche alle quali poteva accedere solo un ristretto numero di rampolli messicani in quanto per poter intraprendere la carriera politica era obbligatorio saper scrivere e parlare correttamente spagnolo, e con l'assoluta lontananza delle istituzioni, libere da ogni legame con i cittadini perch\u00e9 non sottoposte a elettivit\u00e0, ai coloni angloamericani era impossibile intraprendere una qualsiasi iniziativa collettiva.\nInaccettabile per i coloni statunitensi, da qualunque stato dell'Unione provenissero, abituarsi a un sistema basato su una rigida e immodificabile scala gerarchica in cui il colono rappresentava solo l'ultimo anello della catena e per questo non aveva diritto di parola; infatti per gli americani era ormai acquisito un sistema politico fatto di strette relazioni e correlazioni tra pubblici ufficiali e cittadini imperniate sulla possibilit\u00e0 e il diritto per un cittadino di assegnare, riconfermare o bocciare un candidato a una carica attraverso le consultazioni elettorali.\nIl presidente Anastacio Bustamante accolse con allarme il rapporto del generale e ne nacque un decreto in 18 articoli, approvato il 6 aprile 1830 che sanciva rigide disposizioni riguardo agli Americani residenti in Texas e in materia di immigrazione il decreto proibiva l'accesso sotto qualsiasi forma di cittadini statunitensi in Texas. La disposizione, nota come \"Bustamante Decree\", suscit\u00f2 profonda indignazione tra i coloni americani e rappresent\u00f2 per i Texani quello che lo \"Stamp Act\" signific\u00f2 per i coloni americani.\nSanta Anna.\nGli anni immediatamente successivi alla proclamazione del decreto del 1830 furono animati da dibattiti pubblici e privati, nelle piazze, sulla stampa, nei salotti o nelle taverne sull'opportunit\u00e0 e la necessit\u00e0 di una \"Home Rule\".\nLe opinioni su come poter giungere a questo obiettivo erano molteplici e discordi, ma tutti i texiani concordavano sul fatto che fosse ormai urgente per prima cosa intervenire sulle problematiche locali, le quali potevano essere risolte solo sul posto e da gente del posto costretta a confrontarsi con questi problemi quotidianamente, non da burocrati residenti nella lontana Saltillo o nell'ancor pi\u00f9 lontana Citt\u00e0 del Messico.\nTali dibattiti non restarono pure speculazioni in quanto i Texani, fedeli al \"pattern\" politico statunitense e alla tradizione rivoluzionaria americana, decisero di presentare ufficialmente al governo le loro lamentele e le possibili soluzioni e per poter raccogliere le idee e redigere un documento organico e comune elessero una serie di delegati che si riunirono in \"Convention\" a San Felipe nell'ottobre 1832.\nIn questa occasione i delegati riuscirono a mettersi d'accordo solo sulla richiesta di abolizione del decreto del 1830 e pertanto rimandarono tutto ad un'altra \"convention\" da tenersi l'anno successivo ma stavolta, per far s\u00ec che la seconda \"convention\" fosse finalmente in grado di elaborare un documento ufficiale, fu deciso di aprire il dibattito a tutti gli abitanti del Texas organizzando dei comitati locali di \"Safety and Correspondence\", con il compito di diffondere in ogni comunit\u00e0 texana informazioni sulla politica messicana nei riguardi del Texas e sulla politica indiana del governo in modo che tutti quanti, messi a conoscenza della reale condizione del Texas, avrebbero potuto presentare al loro delegato una serie di idee e di proposte da discutere poi in assemblea. La nuova \"Convention\" si riun\u00ec sempre a San Felipe il 1\u00ba aprile 1833, in concomitanza con l'inaugurazione ufficiale della presidenza di Antonio L\u00f3pez de Santa Anna.\nNel 1829, Santa Anna era governatore di Vera Cruz. Due anni prima, il governo messicano aveva promulgato la Legge generale di espulsione che esiliava tutti gli spagnoli dal Messico: questo significava che la maggior parte delle persone istruite del Messico se ne dovevano andare. Oltre a decimare i ranghi del clero cattolico, molti tecnocrati necessari per ricostruire il Messico dopo il decennio di \"salasso\" bellico furono parimenti costretti a fare le valigie. Molti, riparati a Cuba, rivolsero petizioni alla Spagna perch\u00e9 inviasse un'altra spedizione militare a liberare il Messico. Questa forza di circa 3.500 soldati occup\u00f2 Tampico finch\u00e9 non ne venne sloggiata da Santa Anna, divenuto nel frattempo Generalissimo.\nIl Generalissimo fu osannato come un eroe nazionale. Tra il 1829 ed il 1832 furono uccisi diversi presidenti in altrettanti colpi di stato, in cui Santa Anna era sempre a vario titolo coinvolto.\nLa repubblica messicana si spacc\u00f2 gravemente in due fazioni, note come Conservatori \u2014 fautori di un governo monarchico centralizzato \u2014 e Liberali \u2014 sostenitori di un governo democratico federale. Nelle elezioni presidenziali del 1833, Santa Anna si candid\u00f2 come liberale, e vinse.\nNella \"convention\" del 1\u00ba aprile 1833 furono discusse e approvate mozioni finalmente concrete; in particolare, la proposta alla quale i delegati lavorarono alacremente fu quella sulla separazione della regione di Coahuila dal Texas, perch\u00e9 non ci poteva essere soluzione ai problemi della regione se non si partiva dalla creazione di un Local State Governement.\nIl \"matrimonio\" voluto nel 1824 tra le due province era ineguale e innaturale, poich\u00e9 il Texas non aveva alcun rappresentante nel Congresso federale e solo 12 deputati nel parlamento unicamerale dello Stato; inoltre, la forte predominanza anglosassone nella regione (anglosassoni e ispanici stavano tra loro con un rapporto di 10 a 1) rendeva il Texas una regione peculiare per l'intero Messico e quindi assolutamente inconciliabile con Coahuila, senza contare che le due zone erano separate da migliaia di chilometri di brughiera che, di fatto, era una barriera naturale insormontabile che impediva ogni sorta di comunicazioni, di traffici e di spostamenti.\nLa \"convention\" stabil\u00ec che toccava a Stephen Fuller Austin, il cittadino pi\u00f9 eminente del Texas, parlamentare con Santa Anna; affinch\u00e9 non si trovasse impreparato di fronte a una manovra elusiva del presidente in merito alla creazione di uno Stato del Texas, la \"convention\" elabor\u00f2 addirittura una bozza di costituzione elaborata sul modello di quella del Massachusetts del 1780.\nAl di l\u00e0 per\u00f2 di ogni aspettativa il presidente Santa Anna, dopo una lunga anticamera, ricevette con cordialit\u00e0 Austin e, senza rifiutarle, rimise le richieste texane all'approvazione del Congresso il quale si dimostr\u00f2 particolarmente lungimirante. Infatti, in presenza dello stesso Austin nel maggio del 1834, il Congresso, pur respingendo la proposta di separazione tra Coahuila e Texas, approv\u00f2 una mozione che prevedeva che il Texas fosse diviso in tre dipartimenti (San Antonio, San Felipe, Nacogdoches) con un conseguente aumento del numero di deputati all'assemblea statale e la possibilit\u00e0 di inviare tre deputati al Congresso federale.\nFu inoltre riconosciuto il bilinguismo anche per i documenti ufficiali, fu garantita la tolleranza religiosa e rivoluzionato il sistema giuridico che, solo per il Texas, prevedeva l'introduzione nei processi di una giuria giudicante, la presenza di giudici in loco grazie a una corte itinerante e una corte superiore di appello operante in Texas in alcuni periodi dell'anno. Poco dopo, Santa Anna si ritir\u00f2 a vita privata nella sua \"hacienda\", permettendo al vicepresidente Valent\u00edn G\u00f3mez Far\u00edas di reggere il paese. Il governo intraprese drastiche riforme liberali, irritando i Conservatori.\nMa ai texiani non fu dato neppure di immaginare gli effetti positivi che le disposizioni legislative del 1834 potenzialmente garantivano giacch\u00e9 nell'ottobre del 1835 Santa Anna, tornando alla vita pubblica, revoc\u00f2 la costituzione del '24 con l'emanazione delle \"Siete Leyes\" e inaugur\u00f2 la sua dittatura personale. In Texas alla fine nessuno rest\u00f2 sorpreso del colpo di mano di Santa Anna, visti i precedenti della sua carriera politica; ci\u00f2 che indign\u00f2 profondamente i texiani fu l'atteggiamento della Chiesa Cattolica, dell'esercito, del popolo messicano in generale i quali non solo restarono passivi di fronte alla perdita dei diritti costituzionali ma addirittura, in alcuni circoli, salutarono con favore l'avvento di una dittatura militare. I texiani a questo punto non erano pi\u00f9 disposti a tentare di convivere con un popolo al quale non importava scegliersi i propri \"leader\" e che addirittura dimostrava di interessarsi poco o per nulla alla politica e alla costituzione.\nIl numero di coloni che continuavano a immigrare nel Texas cresceva frattanto esponenzialmente. Santa Anna credette di ravvisare in ci\u00f2 la manifestazione di un complotto statunitense per conquistare la regione. Nel 1834, presentendo guai all'interno del governo messicano, Santa Anna avvi\u00f2 un processo involutivo, sciogliendo le camere legislative dello Stato (Texas), disarmandone le milizie, e infine abolendo la Costituzione del 1824. Per peggiorare le cose, imprigion\u00f2 alcuni proprietari di piantagioni di cotone, che si erano rifiutati di aumentare i raccolti loro assegnati. Queste azioni innescarono un'ondata di sdegno in tutta la nazione messicana. Il paese si spacc\u00f2 tra Centralisti (che sostenevano la dittatura di Santa Anna) e Federalisti (che reclamavano il ripristino della Costituzione del 1824). Santa Anna ordin\u00f2 allora l'espulsione dal Texas di tutti i coloni non autorizzati.\nEsordi della rivoluzione.\nIl grosso del Messico, guidato dagli Stati dello Yucat\u00e1n, Zacatecas, e Coahuila, si sollev\u00f2 immediatamente per reazione agli ultimi atti di Santa Anna. Questi fu impegnato per due anni nella repressione della rivolta. Sotto la bandiera dei Liberali, lo Stato di Zacatecas si ribell\u00f2 contro Santa Anna. La rivolta fu soffocata brutalmente nel maggio 1835. Per giunta, Santa Anna permise ai soldati \u2014 in ricompensa del loro efficace apporto alla contro-insurrezione \u2014 di abbandonarsi impuniti al saccheggio della capitale di quello sfortunato Stato per due giorni; migliaia di civili furono trucidati. Santa Anna depred\u00f2 pure le ricche miniere d'argento zapatecane site in Fresnillo ed umili\u00f2 ancora lo Zapatecas scorporandone quello che oggi consideriamo lo Stato indipendente di Aguascalientes. Fu il primo sintomo di un'odiosa attitudine assunta da Santa Anna verso quelli che considerava traditori. Subito dopo ordin\u00f2, infatti, a suo cognato \u2014 il generale Mart\u00edn Perfecto de Cos \u2014 di marciare sul Texas per estinguerne ogni focolaio d'insubordinazione al potere centrale.\nRivoluzione in Texas.\nNel corso del 1835, mentre qualcuno cercava di aizzare il malcontento, i texiani discutevano informalmente le questioni che si prospettavano. Alcuni incidenti tra popolazione locale e guardie daziarie ad Anahuac e Velasco provocarono scaramucce tra la milizia texiana e le truppe messicane. A fine giugno, una seconda ondata di disordini di Anahuac scacci\u00f2 le truppe messicane. Questo evento irrit\u00f2 vieppi\u00f9 Santa Anna, che dispose un massiccio invio di rinforzi nell'intento di soggiogare il Texas. I texiani, nel complesso, fino ad agosto rimasero relativamente fedeli a un Messico costituzionale, malgrado la loro disapprovazione del trattamento riservato ad Austin, gli incresciosi fatti di Zacatecas, l'invito a disarmare le milizie, l'ordine di espellere tutti gli immigrati illegali e soprattutto la revoca della Costituzione del 1824. In agosto, la continuata e crescente presenza di truppe messicane, la loro incessante insistenza per deferire alla corte marziale i capi texiani radicali, e i principali scandali legislativi fondiari iniziarono a erodere l'appoggio texiano al partito della \"Pace ed attaccamento al Messico\", indirizzando piuttosto tale appoggio al partito della \"Guerra ed indipendenza\".\nNella colonia DeWitt, un soldato messicano \"centralista\" percosse il colono texiano Jesse McCoy con un moschetto durante un litigio. A Gonzalez le autorit\u00e0 militari messicane chiesero la consegna di un cannoncino da parte della milizia locale. Il generale Cos sbarc\u00f2 a Copano con un'avanguardia di 300 soldati diretta a Goliad, San Antonio e San Felipe de Austin.\nAustin fu rilasciato in luglio, senza essere stato formalmente incriminato per sedizione, e fu in Texas in agosto. Austin non vedeva alternative alla rivoluzione. Fu programmata una consultazione per discutere piani formali per ribellarsi, e Austin l'approv\u00f2.\nVittorie \"texiane\".\nPrima che fosse intercorsa la suddetta consultazione, tuttavia, in applicazione dell'invito nazionale di Santa Anna a procedere al disarmo delle milizie, il colonnello Domingo Ugartechea, di stanza a San Antonio, ingiunse ai texiani di restituire al Messico un cannoncino che era stato loro affidato presso Gonzales. I texiani respinsero l'intimazione. Ugartechea mand\u00f2 allora il tenente Francisco Casta\u00f1eda con 100 dragoni a recuperare il pezzo di artiglieria. Quando giunse alle rive del Fiume Guadalupe, gonfiate dalla pioggia, vicino a Gonzales, c'erano solo diciotto texiani a contrastarlo. Nell'impossibilit\u00e0 di guadare, Casta\u00f1eda si accamp\u00f2, e i texiani, sepolto il cannone, chiamarono dei volontari in soccorso. Due compagnie della milizia texiana accolsero la chiamata. Il colonnello John Henry Moore fu scelto come capo della forza mista ribelli/milizia, che dissotterr\u00f2 il cannone montandolo su un paio di ruote da carretto. Un nativo americano coushatta entr\u00f2 nell'accampamento di Casta\u00f1eda portando la notizia che i texiani disponevano di 140 uomini.\nAlle ore 19 del 1\u00ba ottobre 1835 i texiani sortirono furtivamente per attaccare i dragoni di Casta\u00f1eda. Alle 3 del giorno successivo raggiunsero l'accampamento e vi fu uno scambio di fucilate. Non vi furono vittime, e l'unico incidente coinvolse un texiano che si ruppe il naso cadendo da cavallo nella scaramuccia.\nAll'indomani vi furono delle trattative e i texiani sollecitarono Casta\u00f1eda a passare dalla parte loro. Malgrado egli dichiarasse una qualche simpatia per le loro rivendicazioni, fu turbato dall'esplicito invito all'ammutinamento, e il negoziato abort\u00ec. I texiani prepararono uno \"stendardo\" in cui campeggiava un rozzo disegno del cannone conteso, accompagnato dal motto \"Come and take it\". Poich\u00e9 non avevano palle da cannone, lo caricarono con rottami metallici (a mitraglia), e aprirono cos\u00ec il fuoco contro i dragoni. Caricarono fucili e moschetti e spararono pure con quelli, ma Casta\u00f1eda decise di non accettare il combattimento e fece ripiegare i dragoni a San Antonio. Fu cos\u00ec che inizi\u00f2 la guerra; in molti casi le prime battute furono favorevoli agli insorti, poich\u00e9 la loro immediata sollevazione aveva in qualche modo preso in contropiede le guarnigioni messicane, che non avevano fatto a tempo a prepararsi a un effettivo conflitto.\nIn seguito, i texiani presero B\u00e9jar, difesa dal generale Cos. Quando il generale Austin ebbe dato al suo esercito di volontari il noioso compito di attendere che le forze di Cos cedessero per fame, molti dei suoi volontari semplicemente abbandonarono il campo di battaglia. Nel corso del novembre 1835, l'esercito texiano si assottigli\u00f2 a poco a poco, passando da 800 a 600 uomini, e gli ufficiali presero a cavillare sulla strategia e sul perch\u00e9 si fossero ritrovati a combattere contro i messicani. Parecchi ufficiali si dimisero, e tra questi Jim Bowie, che and\u00f2 a Gonzales. L'assedio di B\u00e9jar, iniziato il 12 ottobre 1835, avrebbe dimostrato l'inconsistenza della \"leadership\" nel cosiddetto esercito del Texas. Austin ne era stato nominato comandante supremo, ma le sue doti poco si confacevano alla vita militare.\nAd ogni modo (malgrado la carenza appena ricordata), l'assedio si concluse il giorno 11 dicembre, con la cattura del generale Cos assieme alle sue truppe, stremate per gli stenti. I prigionieri messicani furono rimandati liberi in Messico, dopo che ebbero promesso di non riprendere le armi contro il Texas.\nLe vittorie texiane delle fasi iniziali furono in gran parte ricondotte all'efficacia dei loro fucili (rigati) da caccia, muniti di maggior gittata e precisione rispetto ai moschetti ad anima liscia della fanteria messicana.\nIl resto dell'esercito texiano, sprovvisto di valida guida e scarsamente motivato, si preparava ad avanzare verso Matamoros, nella speranza di saccheggiare la citt\u00e0. Sebbene la spedizione Matamoros, come rimase nota, fosse uno degli schemi concepiti per muovere guerra al Messico, non produsse alcunch\u00e9. Il 6 novembre 1835, la spedizione Tampico, capitanata da Jos\u00e9 Antonio Mex\u00eda part\u00ec da New Orleans, con l'obiettivo di togliere Tampico ai \"Centralisti\". La missione fall\u00ec, al pari di altre iniziative mal coordinate, e il risultato fu solo un impoverimento delle risorse di parte indipendentista, con esiti infausti nei mesi successivi.\nGoverno provvisorio.\nA Gonzales, la consultazione programmata per il mese precedente inizi\u00f2 a lavorare speditamente quando arriv\u00f2 dalle colonie un numero di delegati tale da raggiungere il \"quorum\" previsto. Dopo aspro dibattito, alla fine crearono un governo provvisorio che non aveva lo scopo della secessione dal Messico, ma solo di opporsi ai Centralisti. Elessero governatore Henry Smith e Sam Houston fu nominato comandante in capo dell'esercito regolare del Texas. A dire il vero, non vi era ancora un esercito \"regolare\"; quello di Austin era formato da soli volontari, e Houston doveva crearne una vera forza armata organizzata. Poich\u00e9 vi era pi\u00f9 disponibilit\u00e0 di terreni che di denaro, si scelse di dare un incentivo fondiario per promuovere un esercito professionalizzato. Chi si arruolava come soldato effettivo avrebbe ricevuto dal governo un appezzamento di terra pi\u00f9 vasto di quello che (comunque) veniva elargito ai volontari. Il governo provvisorio ingaggi\u00f2 corsari e istitu\u00ec un sistema postale. Fu inviato negli Stati Uniti un uomo d'affari con la missione di richiedere un prestito di centomila dollari. Furono acquistate centinaia di copie di testi tecnici militari di vario genere. Fu data ad Austin l'opzione di dimettersi da comandante dell'esercito a B\u00e9jar e andare negli USA come rappresentante del Texas. Austin si dimise da generale il 24 novembre 1835; si tennero delle elezioni e il colonnello Edward Burleson divenne il successore di Austin.\nL'offensiva di Santa Anna.\n\"Ej\u00e9rcito de Operaciones\".\nVisti i successi ottenuti dai ribelli a B\u00e9jar, alla battaglia di Goliad e la vittoriosa scaramuccia del combattimento dell'Erba, Santa Anna decise di passare al contrattacco. Il generale Cos inform\u00f2 Santa Anna della situazione in Texas, e poi procedette verso nord con il suo \"Ej\u00e9rcito de Operaciones\", una forza di circa 6.000 uomini. Tale corpo di spedizione si raccolse in San Luis Potos\u00ed e marci\u00f2 subito attraverso i deserti del Messico durante il peggior inverno mai registrato in quella regione. L'esercito pat\u00ec centinaia di perdite umane, tuttavia continu\u00f2 nella sua terribile avanzata, raggiungendo il Texas con mesi di anticipo sulle previsioni. Conquistare B\u00e9jar, cuore politico e strategico del Messico, era l'obiettivo iniziale di Santa Anna.\nAlamo.\nL'arrivo di Santa Anna a B\u00e9jar (23 febbraio) avrebbe segnato la seconda occupazione della citt\u00e0 per opera sua Nel 1813, i ribelli catturati a San Antonio erano stati massacrati. Come a Zacatecas nel 1835, in definitiva, Santa Anna era deciso a combattere \"senza quartiere\" i texiani che si erano barricati alla missione di Alamo..\nGli assediati attendevano rinforzi.\n\u00abAll'alba del 1\u00ba marzo, il capitano Albert Martin, assieme ad altri 31 uomini da Gonzales e Colonia De Witt, attravers\u00f2 le linee di Santa Anna e varc\u00f2 le mura di Alamo, nessuno fece altrettanto. Questi uomini, per lo pi\u00f9 padri di famiglia, si organizzarono spontaneamente e attraversarono le linee di un nemico che contava da 4 a 6.000 effettivi, per unirsi a 150 coloni loro vicini, in una fortezza destinata alla distruzione.\u00bb\nNon arriv\u00f2 altro rinforzo.\nAlamo era difesa da poco meno di 200 uomini, comandati da William Barret Travis e Jim Bowie. Per la maggior parte, si trattava di bianchi di origini spagnole. \u00c8 possibile che ai difensori \"validi\" fossero da aggiungere malati e feriti reduci dall'assedio di B\u00e8jar, e secondo posteriori testimonianze vi sarebbero stati anche dei \"non-combattenti\". La battaglia di Alamo termin\u00f2 il 6 marzo, dopo un assedio di 13 giorni in cui furono uccisi tutti i combattenti texiani. Nella difesa di Alamo per\u00ec anche il famoso avventuriero Davy Crockett.\nL\"'alcalde\" di San Antonio rifer\u00ec della cremazione delle salme di 182 difensori; fu autorizzato il seppellimento di un difensore, eseguito da un suo parente che militava nell'esercito messicano. Le perdite di Santa Anna furono comunque considerate (dai texiani) assai superiori, bench\u00e9 non vi sia accordo sul numero preciso; anzi potrebbero essere state piuttosto basse poich\u00e9 l'assalto ad Alamo fu condotto con perizia, quasi si fosse trattato di un'operazione da manuale. Il sacrificio dei difensori di Alamo non rivestir\u00e0 alcun particolare valore strategico, ma quei caduti saranno immediatamente acclamati come eroi dai loro compatrioti. Il pi\u00f9 importante evento di quel periodo fu la stipula - alla Convenzione del 1836 - della Dichiarazione d'Indipendenza del Texas (nei confronti del Messico), emanata il 2 marzo.\nBen presto, Santa Anna divise le sue forze in colonne volanti, inviate attraverso il Texas, nell'intento di costringere a una battaglia decisiva l'esercito texano, ora guidato da Sam Houston.\nGoliad e le vittorie di Urrea.\nIl generale Jos\u00e9 de Urrea marci\u00f2 sul Texas da Matamoros, seguendo il profilo della costa settentrionale del Texas: scongiurando, in tal modo, ogni aiuto straniero dal mare ed offrendo alla Marina messicana l'opportunit\u00e0 di sbarcare preziosi rifornimenti logistici. Le forze di Urrea entrarono in contatto con il nemico nella Battaglia di Agua Dulce, il 2 marzo 1836, che avrebbe presto portato alla Campagna di Goliad. Risulta comunque che il generale Urrea non sub\u00ec mai sconfitte in alcun combattimento che le sue forze abbiano affrontato in Texas.\nA Goliad, in seguito, una colonna volante di Urrea intercett\u00f2 il drappello di James Fannin (300 uomini circa) su una prateria aperta in un leggero avvallamento presso Coleto Creek ed esegu\u00ec tre cariche con numerose perdite da parte messicana. In breve per\u00f2, il grosso delle forze di Urrea circond\u00f2 i texiani, fece convergere su di loro artiglieria e rinforzi e infine determin\u00f2 la capitolazione di Fannin il giorno successivo, 20 marzo. Si narra che 342 texiani catturati nella Campagna di Goliad siano stati giustiziati solo una settimana pi\u00f9 tardi, cio\u00e8 nella Domenica delle palme, ovvero il 27 marzo 1836, per ordine personale di Santa Anna. Il fatto verr\u00e0 ricordato come il Massacro di Goliad.\n\u00abL'impatto del massacro di Goliad fu decisivo. Fino a quell'episodio, Santa Anna ebbe la reputazione di uomo astuto ed abile, pi\u00f9 che crudele [...] assieme alla caduta di Alamo, Santa Anna e il popolo messicano furono associati in una fama di crudelt\u00e0 e mont\u00f2 lo sdegno dei texani, degli Stati Uniti, e addirittura Gran Bretagna e Francia, in tal modo favorendo notevolmente il successo della Rivoluzione Texana.\u00bb\nIncontro dei due eserciti.\nLa ritirata texana: \"The Runaway Scrape\".\nHouston comprese immediatamente che il suo piccolo esercito non era preparato ad affrontare Santa Anna in campo aperto. La cavalleria messicana, esperta e temibile, era qualcosa che i texiani difficilmente avrebbero potuto sconfiggere. Vedendo che la sua unica scelta possibile era mantenere unito l'esercito abbastanza da poter combattere su un terreno favorevole, Houston ordin\u00f2 una ritirata verso il confine statunitense, cosa che fu peraltro imitata anche da molti coloni. Fu quindi adottata una politica della terra bruciata, che tagliava all'esercito messicano quei viveri di cui aveva pressante necessit\u00e0. Da l\u00ec a poco, le piogge resero impraticabili le strade e la stagione fredda semin\u00f2 largamente la morte in entrambe le compagini.\nL'esercito di Santa Anna, sempre sulle tracce di Houston, perseguiva una caccia senza soste. La citt\u00e0 di Gonzales non poteva essere difesa dai ribelli che, pertanto, la diedero alle fiamme. Identica sorte attendeva la colonia di Austin, San Felipe. Lo scoramento crebbe tra le file di Houston, quest'ultimo divenuto anche oggetto di molto risentimento. Il solo ostacolo all'avanzata di Santa Anna fu rappresentato dai fiumi in piena, che diedero a Houston la possibilit\u00e0 di far riposare e anche addestrare il suo esercito.\nLa sconfitta di Santa Anna.\nVi fu un'accelerazione degli eventi quando Santa Anna decise di dividere la sua colonna volante e precipitarsi a Galveston, dove si erano trasferiti i membri del governo provvisorio. Il \"Generalissimo\" sperava cos\u00ec di \"decapitare\" la linea di comando politica degli insorti e terminare, in tal modo, una guerra rivelatasi pi\u00f9 lunga e dispendiosa delle previsioni. Nella sua concorrente veste di dittatore del Messico, Santa Anna aveva pure urgenza di rientrare quanto prima a Citt\u00e0 del Messico.\nHouston intanto fu informato dell'inopinata mossa di Santa Anna la cui colonna, forte di circa 700 uomini, stava marciando verso est da Harrisburg (Texas). Il 20 aprile 1836 i due eserciti si incontrarono presso il fiume San Jacinto. A separarli c'era un vasto terreno in pendenza con piante di alto fusto, che i texiani usarono come copertura. Santa Anna, esultante per aver finalmente il nemico di fronte, attese i rinforzi, che erano comandati dal generale Cos. Lo stesso giorno, ci fu una scaramuccia tra i due schieramenti (per lo pi\u00f9 tra i reparti di cavalleria), ma niente di decisivo.\nCon grande disappunto dei ribelli, Cos arriv\u00f2 prima del previsto con altri 540 soldati, facendo aumentare l'esercito di Santa Anna a oltre 1200 effettivi. Contrariati dalle occasioni perdute e dall'irresolutezza di Houston, l'esercito dei ribelli anelava a portare un attacco. Verso le 15.30 del 21 aprile, dopo aver incendiato il ponte di Vince, i texiani balzarono avanti, cogliendo di sorpresa i messicani. Alcune ore prima dell'attacco, Santa Anna aveva ordinato ai suoi di mettersi pure in libert\u00e0, sul presupposto che i texiani non avrebbero attaccato forze a loro tanto superiori. Peraltro, i messicani erano affaticati ai limiti della resistenza dalle continue marce forzate. In breve, furono sopraffatti dall'irruzione texiana nel loro accampamento. Vi fu uno scontro della durata di appena 18 minuti e poi i difensori collassarono e furono in gran parte massacrati.\nSecondo leggende e canti popolari, Santa Anna sarebbe stato \u2014 nell'occorso \u2014 irretito da un'affascinante bracciante agricola creola, immortalata come \"The Yellow Rose of Texas\" (\"la rosa gialla del Texas)..\nTutta la forza del contingente militare di Santa Anna sub\u00ec l'uccisione o la cattura a opera dello schieramento texiano, che era pure palesemente inferiore di numero; nell'evento caddero solo nove texiani. La battaglia divenne decisiva perch\u00e9 determin\u00f2 l'indipendenza del Texas dal Messico. Santa Anna stesso fu catturato, non avendo potuto attraversare il ponte di Vince (che, come abbiamo detto, era stato dato alle fiamme). Egli fu condotto al cospetto di Houston, rimasto ferito a una caviglia. Santa Anna accett\u00f2 la cessazione dei combattimenti. Nel frattempo, il generale Vicente Filisola, constatato che i suoi uomini erano allo stremo, dispose la ritirata verso il Messico, ma non senza subire le rimostranze di Urrea. Solo Santa Anna era stato battuto, non l'\"Ej\u00e9rcito de Operaciones,\" e secondo Urrea la campagna doveva proseguire, ma Filisola fu di diverso avviso.\nConseguenze.\nIl catturato Santa Anna fu costretto dai suoi carcerieri a firmare i Trattati di Velasco il 14 maggio 1836: vi si riconosceva l'indipendenza del Texas e si lasciava salva la vita dello stesso Santa Anna. Il piano iniziale prevedeva di rispedirlo in Messico per favorire la distensione diplomatica tra i due stati. La sua partenza fu ritardata da una folla che lo voleva morto. Poich\u00e9 si dichiarava l'unica persona in grado di determinare la pace, Santa Anna fu condotto a Washington dal governo texano, perch\u00e9 incontrasse il presidente Jackson al fine di garantire l'indipendenza della nuova repubblica. Ma quel che Santa Anna non sapeva, era che il governo messicano lo aveva frattanto deposto \"in absentia;\" di conseguenza, egli non aveva pi\u00f9 alcuna veste istituzionale per rappresentare il Messico.\nIl Texas ottenne lo \"status\" internazionale di repubblica sovrana dopo un lungo e sanguinoso combattimento, ma il Messico non ne concesse mai il riconoscimento. La guerra si trascin\u00f2 in un permanente stallo.\nLa parabola di Santa Anna non era tuttavia conclusa: riapparve come eroe nel corso della guerra dei pasticcini (1838). Rieletto presidente, ordin\u00f2 poco dopo una spedizione in Texas, guidata dal generale Adri\u00e1n Woll, che riusc\u00ec per breve tempo a occupare San Antonio. Tra i due stati vi furono piccoli scontri per parecchi anni a venire. Come abbiamo anticipato nella sinossi, questo conflitto non terminer\u00e0 completamente prima della Guerra messicano-americana del 1846.\nLa vittoria a San Jacinto avrebbe fruttato a Sam Houston l'elezione come presidente della Repubblica del Texas. In seguito, divenne senatore degli Stati Uniti e governatore del Texas. Stephen F. Austin, dopo aver fallito una campagna elettorale per la presidenza texana nel 1836, fu nominato Segretario di Stato ma mor\u00ec poco dopo. Sam Houston lo encomi\u00f2 come \"Padre del Texas\". Pi\u00f9 tardi, durante la guerra di secessione americana, molti texani considerarono Houston \"traditore della Repubblica\" per il suo sforzo di impedire che il Texas si staccasse dall'Unione e il rifiuto di giurare fedelt\u00e0 alla Confederazione.\nContesto storico.\nMentre il Texas proclamava la propria indipendenza, altri stati messicani decisero di fare altrettanto. Lo Yucat\u00e0n form\u00f2 l'omonima Repubblica, riconosciuta dalla Gran Bretagna, e i tre stati di Coahuila, Nuevo Le\u00f3n, e Tamaulipas, unitisi, formarono la Repubblica del Rio Grande. Molti altri stati sfociarono in aperta ribellione, tra questi San Luis Potos\u00ed, Quer\u00e9taro, Durango, Guanajuato, Michoac\u00e1n, Jalisco e Zacatecas. Tutti erano fortemente inaspriti per le decisioni gi\u00e0 accennate di Santa Anna: abolizione della Costituzione del 1824, scioglimento del Congresso, riforma dello Stato (da federalista a centralista), espulsione degli spagnoli. Il Texas, per\u00f2, fu il solo territorio che riusc\u00ec ad imporre il proprio distacco dal Messico."}
{"id": "1408286", "revid": "1714743", "url": "https://it.wikipedia.org/wiki?curid=1408286", "title": "Adolfo Federico III di Meclemburgo-Strelitz", "text": "Biografia.\nAdolfo Federico era figlio di Adolfo Federico II di Meclemburgo-Strelitz (1658\u20131708) e di sua moglie, la Principessa Maria di Meclemburgo-G\u00fcstrow (1659-1701). Suo padre aveva fondato il ducato di Meclemburgo-Strelitz nel 1701 dopo aver raggiunto un accordo con il duca di Meclemburgo-Schwerin.\nEgli succedette al padre sul trono del Ducato di Meclemburgo-Strelitz il 12 maggio 1708. Nel 1712 un terribile incendio distrusse il castello della famiglia ducale a Strelitz, e la famiglia di Adolfo Federico si rec\u00f2 a vivere nella propria residenza di caccia. Attorno a questo luogo venne costruita la citt\u00e0 di Neustrelitz. Nel 1733 la citt\u00e0 venne completata e divenne la nuova capitale ufficiale del Ducato di Meclemburgo-Strelitz nel 1736.\nNel 1748 organizz\u00f2 un incontro segreto col duca Cristiano Ludovico II di Meclemburgo-Schwerin col quale progett\u00f2 la ricostruzione di un governo unitario del Meclemburgo, ma questo progetto fall\u00ec per l'opposizione che avrebbero opposto i nobili locali che nell'una e nell'altra parte auspicavano l'autonomia amministrativa.\nAdolfo Federico mor\u00ec a Schwerin e gli succedette il nipote Adolfo Federico.\nMatrimonio e figli.\nAdolfo Federico spos\u00f2 la Principessa Dorotea Sofia di Schleswig-Holstein-Sonderburg-Pl\u00f6n (1692-1765) il 16 aprile 1709 a Reinfeld, da cui ebbe due figlie entrambe morte premature:"}
{"id": "1408288", "revid": "11849708", "url": "https://it.wikipedia.org/wiki?curid=1408288", "title": "Fothad Cairpthech", "text": ""}
{"id": "1408289", "revid": "226458", "url": "https://it.wikipedia.org/wiki?curid=1408289", "title": "Fothad Airgthech", "text": "Dopo un anno Fothadh Airgthech uccise il fratello e poi fu ucciso a suo volta da Ca\u00edlte mac R\u00f3n\u00e1in dei Fianna nella battaglia di Ollarba."}
{"id": "1408296", "revid": "392652", "url": "https://it.wikipedia.org/wiki?curid=1408296", "title": "Cairbre Lifechair", "text": "Durante il suo regno sarebbe morto Fionn mac Cumhail. Cairbre Lifechair uccise il servo di quest'ultimo, \"Derdia\", e ci\u00f2 fece scattare la Battaglia di Gabhair/Gowra. Secondo la narrativa del ciclo feniano \"Cath Gabhra\" (La battaglia di Gowra), Cairbre spos\u00f2 Aine Ingen Finn, figlia di Fionn mac Cumhail. I suoi figli furono Fiacha Sraibhtine e Eochaid Doimlen, a sua volta padre dei tre Colla."}
{"id": "1408303", "revid": "339392", "url": "https://it.wikipedia.org/wiki?curid=1408303", "title": "ILVA", "text": ""}
{"id": "1408304", "revid": "31886", "url": "https://it.wikipedia.org/wiki?curid=1408304", "title": "Weltall-Avia", "text": "La Weltall-Avia (in russo: \u0412\u0435\u043b\u044c\u0442\u0430\u043b\u044c-\u0410\u0432\u0438\u0430 \u0430\u0432\u0438\u0430\u043a\u043e\u043c\u043f\u0430\u043d\u0438\u044f) conosciuta anche come Irty\u0161 Aircompany (in lingua russa|russo: \u0418\u0440\u0442\u044b\u0448 \u0430\u0432\u0438\u0430\u043a\u043e\u043c\u043f\u0430\u043d\u0438\u044f) era una compagnia aerea russa fondata dai piloti dell'Aeroflot-Omsk nell'oblast' di Omsk in Siberia occidentale nel 2001.\nStrategia.\nLa Weltall-Avia effettuava il trasporto business e i voli charter con una flotta composta dagli aerei a corto-medio raggio e dagli elicotteri della russa Mil.\nLa Weltall-Avia era basata all'Aeroporto di Omsk, nella Siberia occidentale, in Russia.\nDopo la certificazione dei piloti negli USA dal marzo del 2008 entr\u00f2 in servizio della compagnia aerea il primo velivolo occidentale Cessna Grand Caravan 208B.\nLa Weltall-Avia operava i voli VIP con questo aereo statunitense per il trasporto di 6-7 persone. La compagnia prevedeva l'ampliamento della flotta con degli aerei della classe VIP: King Air 350 (raggio - 300\u00a0km) e Hawker 700 (raggio - 3600\u00a0km), Cessna Model 500 Citation. All'Aeroporto di Omsk era previsto la costruzione del Terminal VIP dell'Weltall-Avia che permetteva di gestire pi\u00f9 efficacemente l'aviazione business nella citt\u00e0 di Omsk e nella Siberia Occidentale.\nNel novembre 2008 la compagnia aerea ha ricevuto il nuovo certificato russo per effettuare i voli sulla rete pi\u00f9 vasta delle destinazioni nelle citt\u00e0 della Siberia ed \u00e8 stato rinnovato il sito internet della Weltall-Avia.\nIl 25 marzo 2011 la compagnia aerea russa Weltall-Avia \u00e8 stata rinominata in Irty\u0161 Aircompany.\nNel 2014 contro la compagnia aerea \u00e8 stata iniziata la procedura della bancarotta con l'annullamento del certificato di trasporti aerei.\nFlotta storica.\nTutta la flotta degli elicotteri della compagnia aerea russa \u00e8 stata attrezzata con i sistemi satellitari GPS, i sistemi della navigazione VOR/DME, i sistemi di meteolocazione, i futometri, i segnalatori d'emergenza \nIncidenti.\nIl 2 ottobre 2010 alle ore 02.18 (UTC) a 52\u00a0km ad est dell'aeroporto di Kirensk nell'Oblast' di Irkutsk ha effettuato l'atterraggio d'emergenza nel bosco l'aereo Cessna Grand Caravan 208B della Weltall-Avia mentre effettuava il volo charter Lensk - Bratsk. Tre membri d'equipaggio e sei passeggeri sono sopravvissuti in seguito all'incidente, ma l'aereo ha ricevuto i danni notevoli alla struttura. La causa dell'incidente \u00e8 stato lo spegnimento del motore del velivolo nel volo."}
{"id": "1408307", "revid": "1745361", "url": "https://it.wikipedia.org/wiki?curid=1408307", "title": "Eochaid Gonnat", "text": ""}
{"id": "1408310", "revid": "1714743", "url": "https://it.wikipedia.org/wiki?curid=1408310", "title": "Adolfo Federico IV di Meclemburgo-Strelitz", "text": "Biografia.\nI primi anni e la tumultuosa reggenza.\nNacque a Mirow dal secondo figlio del Duca Adolfo Federico II, il Duca Carlo Ludovico Federico di Meclemburgo-Strelitz (1708-1752) e della Principessa Elisabetta Albertina di Sassonia-Hildburghausen.\nFu erede di Meclemburgo-Strelitz dalla morte del padre (5 giugno 1752), sin quando succedette allo zio Adolfo Federico III l'11 dicembre 1752. La sua ascesa al trono fu tuttavia accompagnata da notevoli problemi tra la sua influenza e quella dell'aristocrazia terriera locale che voleva approfittare di questa situazione instabile dettata dalla presenza di sua madre come reggente. Temendo per la sicurezza dei propri domini il duca di Meclemburgo-Schwerin decise nel 1752 di intervenire nella situazione e inaspettatamente occup\u00f2 una parte del ducato di Meclemburgo-Strelitz. Adolfo Federico IV temeva non senza ragione che tale azione fosse stata essenzialmente motivata da un tentativo del duca di Meclemburgo-Schwerin di detronizzarlo per annettere il piccolo Meclemburgo-Strelitz ai suoi domini, privandolo cos\u00ec della sua indipendenza politica. Ad ogni modo la controversia non ebbe la fine sperata e Adolfo Federico IV rimase sul trono, convincendo il duca vicino a rientrare nei propri confini e accordandosi con la nobilt\u00e0 locale, facendo ad essa ulteriori concessioni di potere che per\u00f2 indebolirono la sua figura al trono.\nIl governo indipendente.\nLaureatosi nel frattempo all'Universit\u00e0 di Greifswald (di cui poi diverr\u00e0 rettore onorario), il 17 gennaio 1753 venne dichiarato maturo per governare autonomamente ed assunse la piena reggenza il 4 aprile 1753. Nel 1755, tra i suoi primi atti di governo indipendente, vi fu la firma del \"Landesgrundgesetzlichen Erbvergleich\", un concordato col quale gli stati dell'area del Meclemburgo si davano un nuovo ordinamento costituzionale. Questo fatto, apparentemente positivo, port\u00f2 di fatto ad un consolidamento dell'aristocrazia e mantenne il paese nell'arretratezza sino alla fine delle monarchie tedesche nel 1918. Nel 1761 sua sorella Sofia Carlotta si spos\u00f2 con Giorgio III del Regno Unito e si pu\u00f2 dire che egli fu il fautore di quest'unione cos\u00ec proficua poi per la sua casata. Nel 1764 Adolfo Federico divenne membro dell'Ordine della Giarrettiera. Fu membro della Massoneria.\nAdolfo Federico IV venne descritto dai contemporanei come attento all'economia del paese ma anche alle ultime invenzioni della scienza sebbene a volte lasciasse irrompere nella sua vita comportamenti violenti. In buona sostanza egli godette di una certa popolarit\u00e0 per i suoi progetti sociali come l'ampliamento del castello di Ratzeburg o del teatro e del palazzo di Neubrandenburg. Purtroppo tutte queste spese per creare palazzi degni dello splendore della sua corte lo indebitarono follemente a tal punto che, ancora mentre si trovava al governo, si rese necessario creare una commissione imperiale apposita per l'estinzione dei suoi debiti.\nAdolfo Federico IV non prese mai moglie e mor\u00ec a Neustrelitz. Gli succedette il fratello minore Carlo."}
{"id": "1408312", "revid": "767487", "url": "https://it.wikipedia.org/wiki?curid=1408312", "title": "Mucina", "text": "La mucina \u00e8 una glicoproteina presente nei secreti mucosi del tratto respiratorio e gastro-intestinale. La glicosilazione delle mucine aumenta gli attriti frizionali tra esse ed il solvente esterno, con conseguente aumento della viscosit\u00e0 della soluzione. \nIn tal modo la mucina, molto viscosa, diviene un elemento protettivo che forma una specie di velo di protezione sull'epitelio gastro-intestinale o respiratorio. La viscosit\u00e0 aumenta perch\u00e9 la parte glucidica della glicoproteina, essendo altamente idrofila, attira molta acqua, aumentando le interazioni con essa.\nIn caso di riduzione della glicosilazione della mucina si ha una diminuzione della viscosit\u00e0, e anche la capacit\u00e0 protettiva decresce. \nI farmaci a base di glucocorticoidi inibiscono la glicosilazione delle mucine, e sono quindi detti farmaci \"pro-ulceranti\"."}
{"id": "1408320", "revid": "339392", "url": "https://it.wikipedia.org/wiki?curid=1408320", "title": "Boletus sanguineus", "text": ""}
{"id": "1408321", "revid": "339392", "url": "https://it.wikipedia.org/wiki?curid=1408321", "title": "Boletus versicolor", "text": ""}
{"id": "1408322", "revid": "339392", "url": "https://it.wikipedia.org/wiki?curid=1408322", "title": "Leucobolites rubellus", "text": ""}
{"id": "1408323", "revid": "339392", "url": "https://it.wikipedia.org/wiki?curid=1408323", "title": "Tubiporus rubellus", "text": ""}
{"id": "1408324", "revid": "339392", "url": "https://it.wikipedia.org/wiki?curid=1408324", "title": "Xerocomus rubellus", "text": ""}
{"id": "1408325", "revid": "661526", "url": "https://it.wikipedia.org/wiki?curid=1408325", "title": "Yo (slang)", "text": "Yo \u00e8 interiezione dello \"slang\" inglese americano. \u00c8 spesso utilizzata in forma di saluto, simile all'espressione \"ehi\", ma ha altri significati in dipendenza dal tono, contesto, e situazione.\nL'espressione \u00e8 apparsa alla fine degli anni cinquanta del secolo scorso a Filadelfia, Pennsylvania, tra gli italoamericani e gli afroamericani. Probabilmente nata tra i discendenti degli immigrati siciliani e la parola \"io\".\nFece la sua prima comparsa letteraria nel romanzo di Jack Kerouac \"Sulla strada\", edito nel 1957.\nUn altro autore che utilizz\u00f2 frequentemente la parola fu Goober Pyle; fu frequentemente usata da John Wayne nel film del 1950 \"Rio Grande\".\nCol tempo l'espressione ha assunto la forma attuale, in cui viene utilizzata come pronome personale e per rispondere all'appello. A partire dagli anni 1980, con la crescita di interesse per la cultura hip hop, tale parola molto usata nelle comunit\u00e0 suburbane, pass\u00f2 nella musica rap divenendo uno degli intercalare preferito dei rapper che tuttora utilizzano largamente, sia da solo sia in compagnia di altri termini in \"slang\" come \"Yo nigga\" (\"Ehi negro\", utilizzato tra individui di colore per ribadire le proprie comuni radici). Fu per questi motivi che l'interiezione divenne addirittura il titolo di un programma televisivo: \"Yo! MTV Raps\", dove l'emittente musicale MTV selezionava i video hip hop. Col tempo la particella segu\u00ec il percorso del rap fuori dagli Stati Uniti, rimanendo come esortazione e/o saluto, trasformandosi quindi in una sorta di segno distintivo tra gli amanti di questa cultura.\nTuttavia il segno distintivo agli occhi dei profani si \u00e8 trasformato in un modo per generalizzare e semplificare il mondo dell'hip hop, come hanno sottolineato diversi rapper, tra cui Stokka &amp; MadBuddy nel loro brano \"Anestesia della realt\u00e0 pt. 2\", tratto dall'album \"Block Notes\": \nNella lingua giapponese esiste una particella pronunciata alla stesso modo, posta in finale di frase, che assume approssimativamente lo stesso significativo, ma che linguisticamente non \u00e8 correlata.\nSono vari gli artisti che hanno usato questa particella per i loro nickname: tra questi annoveriamo il cantante R&amp;B Ne-Yo.\n\u00c8 curioso che il gesto di alzare e abbassare la mano durante una performance rap, associato all'interiezione \"yo\", derivi dal movimento dello yo-yo, antico giocattolo molto in uso nella seconda met\u00e0 del Novecento."}
{"id": "1408331", "revid": "767487", "url": "https://it.wikipedia.org/wiki?curid=1408331", "title": "Something 'Bout You Baby I Like (Status Quo)", "text": "Something 'Bout You Baby I Like \u00e8 un singolo del gruppo rock Status Quo pubblicato nel 1981 dalla Vertigo in formato 7\".\nIl disco.\n\"Something 'Bout You Baby I Like\" viene scritto nei primi anni settanta dal musicista Richard Supa. Il brano riesce ad attirare nel tempo l'attenzione di molti artisti e viene inciso e interpretato in almeno cinque versioni differenti. La versione pi\u00f9 celebre rimane quella portata al successo da Tom Jones nel 1974 (che arriva 36\u00ba posto delle classifiche del Regno Unito).\nLa versione degli Status Quo pubblicata nel 1981, si presenta invece in chiave nettamente boogie rock, con toni ruvidi e potenti giri di chitarra elettrica. Il brano spende sette settimane nelle charts britanniche raggiungendo la posizione n. 9.\nIl paese nel quale la nuova versione degli Status Quo ottiene maggior successo \u00e8 la Spagna, dove riesce a conseguire la prima posizione in classifica."}
{"id": "1408333", "revid": "1745361", "url": "https://it.wikipedia.org/wiki?curid=1408333", "title": "Admeta", "text": "Nella mitologia greca, Admeta era la figlia di Euristeo e di Antimachea.\nNel mito.\nUna delle fatiche di Eracle, la nona, consisteva nel recupero della cintura d'oro che Ares aveva donato alla figlia Ippolita, comandante delle amazzoni.\nQuando Eracle riusc\u00ec nell'impresa, Euristeo fu ben felice di regalare la mitica cintura a sua figlia Admeta.\nSignificati delle vicende.\nRicompensa per le varie fatiche doveva essere la principessa Admeta in persona, come sposa dell'eroe.\nAdmeta probabilmente lott\u00f2 contro l'eroe, non volendo esserne la sposa senza combattere e probabilmente si trasform\u00f2 in tutti i vari mostri che in seguito nelle sue altre fatiche Eracle dovette combattere (cerva, cavalla selvaggia, ecc)\nAdmeta fra l'altro \u00e8 anche uno dei tanti nomi dati ad Atena.\nAltri nomi.\nA seconda degli autori un'altra Admeta o Admete era anche una ninfa, precisamente una oceanina."}
{"id": "1408336", "revid": "132691", "url": "https://it.wikipedia.org/wiki?curid=1408336", "title": "Sammomm\u00e8", "text": ""}
{"id": "1408337", "revid": "167080", "url": "https://it.wikipedia.org/wiki?curid=1408337", "title": "Karl Ker\u00e9nyi", "text": ""}
{"id": "1408338", "revid": "880848", "url": "https://it.wikipedia.org/wiki?curid=1408338", "title": "Isoieta", "text": "Le isoiete sono curve chiuse che indicano aree interessate dalla stessa quantit\u00e0 di precipitazioni.\nNella carta delle piovosit\u00e0 le isoiete rappresentano la distribuzione nel tempo della pioggia in una data regione. Per le regioni in cui tutte, o la massima parte delle precipitazioni, sono costituite da pioggia, si parla di piovosit\u00e0; mentre per le regioni in cui la neve \u00e8 parte importante del totale annuo, si user\u00e0 la parola precipitazione.\nLa distribuzione geografica delle precipitazioni viene rappresentata sulle carte mediante le isoiete, cio\u00e8 le linee ideali che uniscono tutti i luoghi che ricevono la stessa quantit\u00e0 di precipitazioni in un anno, oppure nei singoli mesi.\nLa distribuzione delle precipitazioni in Italia non \u00e8 uniforme. In alcune zone cadono, in media, pi\u00f9 di 3000 mm di pioggia l'anno (come nelle Alpi Carniche e Giulie); in altre zone le precipitazioni sono inferiori a 500 mm all'anno (ad esempio in alcune parti della Sicilia).\nSull'intero territorio italiano cadono, in media, circa 970 mm di precipitazioni all'anno."}
{"id": "1408341", "revid": "767487", "url": "https://it.wikipedia.org/wiki?curid=1408341", "title": "Now! (Scorpions)", "text": "Now! \u00e8 una canzone del gruppo musicale hard rock/heavy metal tedesco degli Scorpions, inserita nell'album \"Blackout\", pubblicato nel 1982.\n\u00c8 stata scritta dal chitarrista ritmico Rudolf Schenker, dal batterista Herman Rarebell e dal cantante Klaus Meine, e si contraddistingue per una ritmica estremamente veloce e un cantato particolarmente acuto.\nIl singolo, il terzo estratto da \"Blackout\", contiene solo questo brano ed \u00e8 stato pubblicato esclusivamente in Giappone."}
{"id": "1408343", "revid": "864416", "url": "https://it.wikipedia.org/wiki?curid=1408343", "title": "Citt\u00e0 designata per ordinanza governativa", "text": "In Giappone una , detta anche o , \u00e8 una citt\u00e0 giapponese la cui popolazione supera le 500.000 unit\u00e0, ha un importante ruolo economico ed industriale ed \u00e8 considerata una \"grande citt\u00e0\". La classificazione \u00e8 stata introdotta dall'articolo 252 della legge di Autonomia Locale del Giappone, promulgata nel 1947. Nessuna citt\u00e0 che abbia guadagnato questo status lo ha poi perso.\nCaratteristiche.\nAlle citt\u00e0 designate sono delegate molte delle funzioni normalmente espletate dalle giunte prefettizie per quanto riguarda l'istruzione, l'assistenza, la sanit\u00e0, le licenze commerciali e la pianificazione urbanistica. Ai governi cittadini sono delegate le decisioni amministrative di minore importanza, mentre alla prefettura spettano quelle pi\u00f9 rilevanti. Ad esempio i commercianti minori di medicine e le piccole cliniche ottengono la licenza in comune, mentre le farmacie maggiori e gli ospedali la ottengono dalla prefettura.\nLe citt\u00e0 designate vengono suddivise in , circoscrizioni comunali ai cui uffici vengono demandate importanti funzioni amministrative, quali l'ufficio anagrafe e la riscossione delle tasse. In alcune citt\u00e0, gli uffici dei \"ku\" si occupano anche delle licenze commerciali, dei permessi di costruzioni e altri aspetti amministrativi. La struttura ed il personale dei \"ku\" vengono definiti con ordinanze comunali.\nTokyo \u00e8 assente dalla lista poich\u00e9 dal punto di vista legale non \u00e8 una citt\u00e0 ma una ed ha i pieni poteri di una prefettura. La citt\u00e0 di Tokyo \u00e8 stata fusa nel 1943 con la prefettura di cui era capoluogo per formare la metropoli, e l'estinta citt\u00e0 \u00e8 stata suddivisa in 23 . I quartieri speciali di Tokyo hanno poteri maggiori degli altri del paese, ed hanno un buon margine di autonomia dall'amministrazione metropolitana, tanto che ognuno ha un'assemblea ed un sindaco eletto.\nLista delle citt\u00e0 designate.\nLa lista che segue \u00e8 ordinata in base alla data in cui la citt\u00e0 ha ottenuto lo status."}
{"id": "1408349", "revid": "37140", "url": "https://it.wikipedia.org/wiki?curid=1408349", "title": "Regione HII", "text": ""}
{"id": "1408356", "revid": "123358537", "url": "https://it.wikipedia.org/wiki?curid=1408356", "title": "Carlo II di Meclemburgo-Strelitz", "text": "Biografia.\nI primi anni e la carriera.\nNato a Mirow, Carlo era figlio del principe Carlo Ludovico Federico di Meclemburgo-Strelitz e di Elisabetta Albertina di Sassonia-Hildburghausen.\nInizi\u00f2 la propria carriera militare servendo come luogotenente generale nell'esercito dell'Hannover sotto il governo del cognato, il re inglese Giorgio III, prendendo parte nell'ambito della guerra dei Sette anni agli scontri in Portogallo al fianco del conte Guglielmo di Schaumburg-Lippe a favore del Portogallo e contro la Spagna. Nel 1776, al termine degli scontri, divenne governatore dell'Hannover e comandante delle locali \"Fu\u00dfgarde\" (l'equivalente delle \"Footguards\" inglesi) ed ottenere la nomina a generale di fanteria (pi\u00f9 tardi maresciallo di campo). Come governatore dell'Hannover, detenne di fatto tutti i poteri di un sovrano dal momento che il re inglese non poteva per legge risiedere in Germania e lasciare il trono inglese.\nPoco dopo essere rimasto vedovo per la seconda volta nel dicembre del 1785, Carlo chiese il permesso di ritirarsi dalla vita militare nell'Hannover e diede le dimissioni anche da governatore. Come ricompensa per il fedele servizio tributato, Giorgio III lo nomin\u00f2 feldmaresciallo garantendogli anche una pensione a vita. Carlo trascorse da quel momento gran parte del suo tempo libero a Darmstadt dove divenne massone (fu membro della \"Stretta Osservanza Templare\" e delle logge viennesi \"La Beneficenza\" e \"La Vera Concordia\", Mozart gli dedic\u00f2 il 17 Novembre 1785 nella loggia \"La Speranza Coronata\" la sua ode detta funebre, scritta nel luglio di quell'anno -K477/479a-) e presidente della Commissione imperiale di credito, cogliendo talvolta l'occasione per recarsi in Inghilterra e fare visita alla sorella.\nIl regno.\nDopo che Adolfo Federico III era morto senza discendenti nel 1752, il fratello maggiore di Carlo, Adolfo Federico IV divenne duca di Meclemburgo-Strelitz. Dopo che anche quest'ultimo mor\u00ec senza eredi nel 1794, Carlo II eredit\u00f2 il ducato.\nDa regnante, Carlo II incoraggi\u00f2 l'agricoltura, stabilendo nel contempo anche un nuovo sistema scolastico e di polizia per il controllo del territorio. Nel 1806, il suo ducato ader\u00ec alla Confederazione del Reno. Al Congresso di Vienna nel 1815 il suo titolo venne elevato, portandolo a granduca.\nNell'estate del 1816 Carlo si rec\u00f2 per un tour a Rebberg, Schwalbach e Hildburghausen ma, poco dopo essere tornato in patria, si ammal\u00f2 per un'infiammazione ai polmoni. Carlo mor\u00ec di apoplessia il 6 novembre 1816 a Neustrelitz e gli successe il figlio Giorgio.\nMatrimoni.\nPrimo Matrimonio.\nSpos\u00f2, il 18 settembre 1768 a Darmstadt, Federica d'Assia-Darmstadt, figlia del principe Giorgio Guglielmo d'Assia-Darmstadt. Ebbero dieci figli:\nSecondo Matrimonio.\nSpos\u00f2, il 12 dicembre 1785, Carlotta d'Assia-Darmstadt, sorella della prima moglie. Ebbero un figlio:"}
{"id": "1408360", "revid": "287204", "url": "https://it.wikipedia.org/wiki?curid=1408360", "title": "Believe in Love", "text": "Believe in Love \u00e8 un celebre brano della band hard rock/heavy metal Scorpions.\nScritto dal chitarrista Rudolf Schenker e dal cantante Klaus Meine, \u00e8 contenuto nell'album \"Savage Amusement\" pubblicato nel 1988. \"Believe In Love\" \u00e8 una delle migliori canzoni dell'album e del gruppo stesso: inizia con la chitarra di Rudy accompagnata dalla batteria. La voce di Klaus \u00e8 molto romantica, all'inizio la voce \u00e8 molto bassa. Si \u00e8 posizionata dodicesima nella chart Mainstream Rock Tracks."}
{"id": "1408362", "revid": "1543377", "url": "https://it.wikipedia.org/wiki?curid=1408362", "title": "0933", "text": "0933 \u00e8 il prefisso telefonico del distretto di Caltagirone, appartenente al compartimento di Catania.\nIl distretto comprende la parte meridionale della provincia di Catania e la parte sud-orientale della provincia di Caltanissetta. Confina con i distretti di Caltanissetta (0934) e di Enna (0935) a ovest, di Catania (095) a nord, di Siracusa (0931) a est e di Ragusa (0932) a sud. \nAree locali e comuni.\nIl distretto di Caltagirone comprende 11 comuni inclusi nelle 3 aree locali di Caltagirone (ex settori di Caltagirone, Mirabella Imbaccari e San Michele di Ganzaria), Gela (ex settori di Gela e Niscemi) e Grammichele (ex settori di Grammichele, Mineo e Vizzini). I comuni compresi nel distretto sono: Caltagirone, Gela (CL), Grammichele, Licodia Eubea, Mazzarrone, Mineo, Mirabella Imbaccari, Niscemi (CL), San Cono, San Michele di Ganzaria e Vizzini ."}
{"id": "1408364", "revid": "1305772", "url": "https://it.wikipedia.org/wiki?curid=1408364", "title": "Iuliomagus", "text": "Iuliomagus (o anche \"Juliomagus\") \u00e8 il nome romano con cui la Tabula Peutingeriana indica alcuni insediamenti romani che oggi sono:"}
{"id": "1408366", "revid": "1782831", "url": "https://it.wikipedia.org/wiki?curid=1408366", "title": "Gianni Elsner", "text": "Biografia.\nDiplomatosi odontotecnico, decise di non seguire le orme del padre adottivo che lavorava in officina e si trasfer\u00ec a Roma nel 1965, dove frequent\u00f2 l'Accademia Nazionale d'Arte Drammatica \"Silvio D'Amico\", da cui venne estromesso dopo circa un anno per aver partecipato ad uno spettacolo senza l'autorizzazione della direzione dell'Accademia. Dopo aver partecipato al telefilm \"La chiusa\" (1968), della serie \"Le inchieste del commissario Maigret\", negli anni settanta ottiene ruoli minori in film soprattutto del genere comico e poliziottesco come \"Decameron n\u00ba 3 - Le pi\u00f9 belle donne del Boccaccio\", \"\" e \"La malavita attacca... la polizia risponde!\".\nIl 1976 \u00e8 anche l'anno dei suoi inizi radiofonici. L'emittente privata romana Radio Luna lo chiama alla conduzione di un \"talk show\". L'impegno, che doveva essere temporaneo, si \u00e8 invece protratto per oltre trent'anni, spaziando dallo sport alla cultura, al sociale. Trasmette nel corso degli anni da Radio Dimensione Zero, Radio Radio, Radio Serena, Radio Italia anni 60. Negli ultimi anni ha condotto dai microfoni di Radiosei la trasmissione \"Te lo faccio vedere chi sono io\", dal nome di una canzone di Piero Ciampi. L'idea di usarla come sigla fu proposta dal calciatore Luciano Re Cecconi, all'epoca giocatore della S.S. Lazio, squadra del cuore di Elsner.\nNel 1992 venne eletto alla Camera dei deputati nella \"Lista Marco Pannella\". L'on. Gianni Elsner si iscrive al gruppo misto quasi subito per divergenze sull'utilizzo dello stipendio da deputato che devolve integralmente alla casa di riposo per artisti \"Lyda Borelli\" di Bologna.\nMuore a Roma la sera del 5 ottobre 2009 dopo una lunga malattia."}
{"id": "1408367", "revid": "1776051", "url": "https://it.wikipedia.org/wiki?curid=1408367", "title": "Heavy Pettin (album)", "text": "Lettin Loose, diffuso anche come omonimo Heavy Pettin, \u00e8 il primo album degli Heavy Pettin, pubblicato nel 1983 per l'Etichetta discografica Polydor Records. "}
{"id": "1408368", "revid": "59975", "url": "https://it.wikipedia.org/wiki?curid=1408368", "title": "Lettin Loose", "text": ""}
{"id": "1408372", "revid": "121062611", "url": "https://it.wikipedia.org/wiki?curid=1408372", "title": "Dinamite Mixtape", "text": "Dinamite Mixtape \u00e8 un mixtape del gruppo musicale italiano Teste Mobili, pubblicato nel 2000 dalla Tritona Trama.\nIl disco \u00e8 stato ristampato successivamente dalla Vibrarecords in CD (poche copie), ma durando pi\u00f9 di 80 minuti sono state tagliate cinque tracce rispetto alla versione in musicassetta."}
