{"id": "1386428", "revid": "599013", "url": "https://it.wikipedia.org/wiki?curid=1386428", "title": "Wout Wijsmans", "text": "Giocava nel ruolo di schiacciatore.\nCarriera.\nLa carriera di Wout Wijsmans comincia nella stagione 1994-95 quando entra a far parte del VC Zonhoven, militante nel massimo campionato belga, dove resta per tre stagioni, vincendo la Coppa del Belgio 1995-96; nella stagione 1997-98 passa al , dove in due stagioni vince due scudetti ed altrettante Coppe del Belgio e Supercoppe: entra inoltre a far parte della nazionale belga, con la quale per\u00f2 non raggiunger\u00e0 mai alcun risultato rilevante.\nNella stagione 1999-00 si trasferisce in Italia, ingaggiato dal dove resta per due annate, per poi passare nella stagione 2001-02 all'Associazione Sportiva Volley Lube: con la squadra di Macerata vince la Champions League 2001-02 e la Coppa Italia 2002-03.\nNella stagione 2003-04 viene ingaggiato dal Piemonte Volley, con cui inizia un lungo sodalizio che dura dieci stagioni: nel lungo lasso di tempo che lo lega alla squadra cuneese, precisamente nel 2010, ottiene la cittadinanza italiana; con i biancazzurri vince uno scudetto, due Coppe Italia, una Supercoppa italiana e la Coppa CEV 2009-10: al termine della sua militanza nella squadra piemontese, viene ritirato il numero di maglia, il 7, da lui indossato. Nell'estate del 2005, libero dagli impegni col club italiano, va a giocare nella Liga Superior portoricana con i Playeros de San Juan per il campionato 2005.\nNella stagione 2013-14 va a giocare nella Chinese Volleyball League con il Beijing Qiche Nanzi Paiqiu Julebu, con cui vince lo scudetto, ricevendo anche il premio di miglior opposto; nell'annata seguente si trasferisce nella Voleybol 1. Ligi turca col Fenerbah\u00e7e Spor Kul\u00fcb\u00fc.\nPer il campionato 2015-16 ritorna in patria nuovamente nel club di Maaseik: al termine della stagione si ritira dall'attivit\u00e0 agonistica."}
{"id": "1386430", "revid": "1776051", "url": "https://it.wikipedia.org/wiki?curid=1386430", "title": "Dark Live Magick", "text": "Dark Live Magick \u00e8 un album live, l'unico fino ad ora, dei Runemagick, pubblicato nel 2001."}
{"id": "1386443", "revid": "6923", "url": "https://it.wikipedia.org/wiki?curid=1386443", "title": "Distretto di Ghat", "text": "Il distretto di Ghat () \u00e8 uno dei 22 distretti della Libia. Si trova nella regione storica del Fezzan.\nCapoluogo \u00e8 la citt\u00e0 di Ghat.\nGeografia.\nConfina ad est con le due province dell'Algeria di Tamanrasset e Illizi, inoltre ha un ristretto confine nella parte pi\u00f9 a sud con la Regione di Agadez del Niger. Internamente confina con i seguenti distretti:\nStoria.\nGuerra civile libica.\nDal 2014, il distretto \u00e8 sotto il controllo delle milizie indipendenti tuareg e Tebu."}
{"id": "1386447", "revid": "767487", "url": "https://it.wikipedia.org/wiki?curid=1386447", "title": "Paolo Calafiore", "text": "Dopo aver completato gli studi classici al liceo \"Gargallo\" di Siracusa, Calafiore si stabil\u00ec a Catania per frequentare l'universit\u00e0, prima, e per esercitare l'attivit\u00e0 di medico e di chirurgo, poi. Esponente dell'astrattismo e dell'arte informale, soltanto dal 1990 intraprese la carriera artistica di pittore, scultore, scrittore e poeta e dal 1997 fu membro dell'Accademia Federiciana di Scienze, Lettere, Arti.\nL'artista era diventato noto per le sue pitto-sculture astratte. Conosciuto ed (di lui si erano occupati anche i noti critici d'arte Fortunato Orazio Signorello e Richard Foxwell), Calafiore, che per meriti artistici ha ricevuto anche il \u201cJapan Prize\u201d, il \u201cSalvador Dal\u00ed Prize\u201d e il \u201cPremio Stesicoro\u201d, ha esposto, tra l'altro, all'International Exhibition of Modern art di Tokyo, all'International Contemporary Art of Andalusia di Malaga, all'Art Expo di New York, all'Exposicion colectiva Playa de las Americas (Tenerife) e al Grand Prix de la C\u00f4te d'Azur (Nizza). Mostre rilevanti sono state organizzate in passato, curate dal noto critico d'arte Fortunato Orazio Signorello, in sedi istituzionali in Italia e all'estero. \nPer quanto riguarda la pittura e la scultura, la sua arte, concettualmente legata a richiami del presente e del passato, \u00e8 l'espressione di una forza vitalistica di intuizioni, di invenzioni e di fantasia. Le proprie creazioni, definite \"pitto-sculture\" sono realizzate tramite tecniche miste intervenendo sull'elaborazione compositiva con l'inserimento di materiali esterni insoliti ed inediti (tra i quali, materiali sintetici), frutto di sperimentazione e di un continuo ricerca di rinnovamento artistico e di dinamismo visivo e cromatico. \nLa sua produzione letteraria prende spunto dall'esperienza rurale giovanile ed ha come \"leitmotiv\" il divario tra i tempi passati, in cui la vita veniva vissuta nella sua vera essenza e la realt\u00e0 presente, in cui il progresso non viene visto come avanzamento, ma come contingenza che ha abbrutito la vita. "}
{"id": "1386453", "revid": "247222", "url": "https://it.wikipedia.org/wiki?curid=1386453", "title": "Massimo Maglione", "text": ""}
{"id": "1386454", "revid": "599013", "url": "https://it.wikipedia.org/wiki?curid=1386454", "title": "Monte Bo", "text": "Il monte Bo o cima di Bo (\"mont B\u00f2\" in piemontese) \u00e8 una vetta di 2.556\u00a0m s.l.m. appartenente alle Alpi Biellesi, la seconda in altezza nel Biellese dopo il Monte Mars.\nSi trova in provincia di Biella (BI) lungo lo spartiacque tra la Valle Sessera e la Valle Cervo ed a breve distanza dalla Valsesia propriamente detta (VC).\nInteressa il comune di Piedicavallo e le isole amministrative montane dei comuni di Pettinengo, Tavigliano e Valle San Nicolao.\nToponimo.\nVari studiosi affermano che il nome \"Bo\" deriverebbe da \"Boso\" o \"Bioso\", toponimo quest'ultimo che a fine Ottocento era ancora in uso in Valsesia. Il geografo Giovanni Marinelli, oltre a prendere atto come \"Bioso\" venisse usato in Valsesia per indicare il Monte Rosa nel suo complesso, scrisse che il nome \"\u00ab molto evidentemente corrisponde al Monboso, ricordato, e forse in parte salito da Leonardo da Vinci \u00bb\". Nella citazione leonardesca tale toponimo venne per\u00f2 forse utilizzato dall'autore per riferirsi ai soli contrafforti sud-orientali del Rosa.\nOltre alla Cima di Bo esiste anche un \"Bo di Valsesia\", situato a non molti km di distanza.\nProprio per questo la montagna viene in genere chiamata dai valsesiani \"alto Bo\", \"Bo biellese\" o \"B\u00f2 biellese\".\nStoria.\nAl Bo e, in particolare, il pianoro sassoso denominato \"Piazza d'Armi\" che si trova non lontano dalla cima sul lato Valle Cervo, sono legate alcune leggende relative alle streghe. In questo caso, contrariamente ad altri luoghi del Biellese che erano noti per ospitare streghe relativamente amichevoli, la donne vengono dipinte dal folklore come malvagie e pericolose per chi si fosse intromesso nei loro convegni diabolici. Il versante della montagna che scende verso la Valsessera fu invece in passato oggetto di coltivazione di miniere di rame. La Cima di Bo era gi\u00e0 nell'Ottocento nota ai viaggiatori, anche stranieri, per il \"panorama vasto e vario\" che offre sulle Alpi e sulla Pianura Padana. La salita al Bo rappresenta tutt'ora una meta ambita per gli escursionisti biellesi; in particolare molti salgono sulla montagna alla sera per fermarsi in cima durante la notte e potere ammirare l'alba il mattino seguente.\nDescrizione.\nPi\u00f9 che come una vetta isolata la montagna si presenta come un piccolo massiccio montuoso le cui elevazioni secondarie sono rappresentate da Punta Rusca (2.455\u00a0m), Monte Cambra (2.492\u00a0m), Punta del Talamone (2.494\u00a0m) e Punta Raja delle Marmotte (2.221\u00a0m) a nord della vetta principale e da Punta del Manzo (2.506\u00a0m) e Cima del Bergamasco (2.290\u00a0m) a sud della stessa.\nSulla Punta del Talamone convergono i bacini del Fiume Sesia e dei torrenti Sessera e Cervo, mentre il Monte Bo si trova circa 500 metri a sud-est di questo nodo orografico. \nSulla vetta sorge un segnale metallico mentre appena al di sotto della stessa si trova il Bivacco Antoniotti, sempre aperto.\nEssendo la punta piuttosto lontana da altre cime pi\u00f9 elevate il panorama \u00e8 spettacolare in tutte le direzioni. Data l'altezza e la posizione avanzata la montagna \u00e8 ben riconoscibile dalla pianura e domina con la sua mole tutto il Biellese centrale.\nSulla cima si trova il punto geodetico trigonometrico dell'IGM denominato \"Cima Di Bo\" (cod. 030006)\nAccesso ala vetta.\n\u00c8 possibile raggiungere la vetta per sentiero sia partendo da Montesinaro (frazione di Piedicavallo, BI) che da Rassa (VC); in questo secondo caso il sentiero transita per la Bocchetta del Croso (1.943\u00a0m).\nLa lunga via di cresta proveniente dal Bocchetto di Sessera per il Monticchio, la Cima del Bonom e la Punta del Cravile \u00e8 invece parzialmente alpinistica."}
{"id": "1386456", "revid": "793629", "url": "https://it.wikipedia.org/wiki?curid=1386456", "title": "Tamanrasset", "text": "Tamanrasset o Tamanghasset (in berbero (tuareg) Tamanghaset) \u00e8 una citt\u00e0 dell'Algeria, capoluogo della provincia e del distretto omonimi. Situata ai piedi dell'Atakor, al centro del massiccio dell'Ahaggar, \u00e8 il centro pi\u00f9 importante della societ\u00e0 dei tuareg algerini. In questa localit\u00e0 fu ucciso, il primo dicembre 1916, il beato Charles de Foucauld, per mano di ribelli che promuovevano una guerra santa contro gli Europei."}
{"id": "1386459", "revid": "26751", "url": "https://it.wikipedia.org/wiki?curid=1386459", "title": "Marcatore genetico", "text": ""}
{"id": "1386467", "revid": "287204", "url": "https://it.wikipedia.org/wiki?curid=1386467", "title": "Broscauti", "text": ""}
{"id": "1386475", "revid": "40886", "url": "https://it.wikipedia.org/wiki?curid=1386475", "title": "Karel appel", "text": ""}
{"id": "1386478", "revid": "110157", "url": "https://it.wikipedia.org/wiki?curid=1386478", "title": "Appel", "text": "Appel \u00e8 un comune di 1.979 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL) ed \u00e8 parte della comunit\u00e0 amministrativa (\"Samtgemeinde\") di Hollenstedt."}
{"id": "1386479", "revid": "767487", "url": "https://it.wikipedia.org/wiki?curid=1386479", "title": "MONO tono", "text": "MONO TONO \u00e8 un album degli Skiantos pubblicato nel 1978 su etichetta Cramps Records.\nIl disco.\nIl disco \u00e8 originariamente uscito nel 1978 su etichetta Cramps Records ed \u00e8 rimasto fuori stampa per diversi anni. \u00c8 stato successivamente ristampato la prima volta nel 1988 su etichetta Bollicine/Orizzonte e successivamente nel 2003 su etichetta Latlantide su CD in versione Digipack con l'aggiunta del singolo del 1978 \"Karabigniere blues\", alcuni provini inediti sempre del 1978 e una traccia inedita multimediale denominata \"Rikordidistorti\".\nIl vinile delle prime 5000 copie era di colore giallo (vomito)\n\"Pesto duro (I kunt get no satisfucktion)\" \u00e8 una cover parodistica di \"(I Can't Get No) Satisfaction\" dei Rolling Stones, con un testo in italiano che per\u00f2 non \u00e8 traduzione dell'originale e una melodia leggermente rallentata. L'originale viene omaggiato da una voce in sottofondo che a un certo punto ripete un pezzo del testo inglese.\nL'immagine di copertina \u00e8 tratta da una scena del film \"Gorgo\" del 1961, del regista Eug\u00e8ne Louri\u00e9.\nLa prima traccia dell'album, \"Eptadone\", fa parte della colonna sonora del film \"Paz!\" di Renato De Maria."}
{"id": "1386487", "revid": "122067245", "url": "https://it.wikipedia.org/wiki?curid=1386487", "title": "Montemaggiore di Predappio", "text": "Montemaggiore di Predappio \u00e8 una piccola frazione del comune di Predappio posta ad un'altitudine di 350 m sul livello del mare sul versante sinistro della val Brasina. Essa dista circa 10\u00a0km da Predappio, ed altrettanti da Castrocaro. Gli abitanti sono circa un centinaio e l'economia \u00e8 integralmente agricola. Notevoli sono le produzioni agricole di qualit\u00e0 che vanno dal biologico, all'olivo ed alla vite.\nStoria.\nSi ha memoria di un \"Castrum Montis Majoris\" appartenente, sin dal 1055 alla Chiesa ravennate, come riportato da una pergamena dell'11 gennaio di quello stesso anno.\nNel 1168, Alessandro III concedeva il castello al feudatario \"Candolino di Monte Maggiore\". Nel 1216 ritroviamo il castello in propriet\u00e0 dei Guidi di Modigliana. Venti anni pi\u00f9 tardi sub\u00ec l'assedio dei faentini che riuscirono ad espugnarlo, per perderlo in favore dei forlivesi. Da questi pass\u00f2 sotto il dominio di\"Malvasio di Castrocaro\" che nel 1345 lo vender\u00e0 a Francesco Manfredi di Faenza. Nel 1371 era ancora in possesso del signore faentino che lo perder\u00e0 per mano di Francesco Calboli. Alla morte di questi, nel 1382, per non lasciarlo in mano ai ghibellini forlivesi, lo ceder\u00e0 al comune di Firenze. Nel 1429 Firenze lo perse ad opera di Eugenio IV che lo don\u00f2 a \"Giovanni Lerri\" da Forl\u00ec.\nIl castello sorgeva su un dosso chiamato \"Monte Banderuola\",che \u00e8 il punto pi\u00f9 alto sopra la chiesa parrocchiale (fino agli anni '60 era meta della processione nel giorno dell'assensione). Il fondovalle \u00e8 percorso dal torrente chiamato \"rio Brasina\" che separa la vallata dal passo Baccanello , sopra Predappio Alta. Le poche tracce rimaste del castello (visibili fino agli anni '60) sono andate disperse a causa dei lavori agricoli.\nNel 1898 la parrocchia di Montemaggiore con i suoi 420 abitanti apparteneva alla diocesi di Bertinoro. La chiesa fu riedificata nel 1939 su iniziativa di Benito Mussolini e su disegno dell'architetto Cervesi. Della parrocchia di Montemaggiore, infatti, era originario suo padre Alessandro ed i suoi antenati.\n\u00c8 presente un circolo culturale nel quale poter fare vita sociale e in cui annualmente il sindaco e la giunta riuniscono i cittadini per discutere dei problemi del paese.\n\u00c8 presente anche un osservatorio astronomico,costruito dal Comune di Predappio e aperto al pubblico due volte al mese da marzo a novembre."}
{"id": "1386489", "revid": "436907", "url": "https://it.wikipedia.org/wiki?curid=1386489", "title": "Abbronzatissima/Il cicerone", "text": "Abbronzatissima/Il cicerone \u00e8 un 45 giri di Edoardo Vianello.\nIl disco.\nEntrambe le canzoni, scritte dallo stesso Edoardo Vianello per la musica e da Carlo Rossi per il testo, sono contenute nell'album Io sono Edoardo Vianello, che l'RCA Italiana pubblica nello stesso periodo.\nIl disco raggiunge il primo posto della classifica e risulta il 27\u00ba disco pi\u00f9 venduto nell'anno, grazie soprattutto ad \"Abbronzatissima\", una canzone che \u00e8 rimasta nel tempo come una delle canzoni simbolo degli anni sessanta italiani.\nGli arrangiamenti sono curati da Ennio Morricone.\nCover.\nNel 1981 ne venne incisa una cover da Ivan Cattaneo, nell'album \"Duemila60 Italian Graffiati\".\nNell'estate 2002 il rapper italiano Brusco incise il brano \"Sotto i raggi del sole\", divenuto tormentone estivo di quell'anno, che conteneva dei campionamenti di \"Abbronzatissima\"."}
{"id": "1386498", "revid": "125964411", "url": "https://it.wikipedia.org/wiki?curid=1386498", "title": "Deportazione dei tatari di Crimea", "text": "La deportazione dei tatari di Crimea (in lingua tatara crimeana: \"q\u0131r\u0131m tatarlar\u0131 s\u00f6rgene\") fu organizzata per ordine di Iosif Stalin nel 1944 verso la RSS Uzbeka come punizione collettiva per il presunto collaborazionismo con il regime nazista della Reichskommissariat Ukraine tra il 1942 e il 1943. \nLa deportazione ebbe inizio il 18 maggio 1944 in tutte le localit\u00e0 abitate dai crimeani. Pi\u00f9 di 32.000 truppe della NKVD parteciparono all'azione. 193.865 tatari crimeani furono deportati, 151.136 dei quali verso la RSS Uzbeka, 8.597 verso la RSSA dei Mari, 4.286 verso la RSS Kazaka e i rimanenti 29,846 in diversi oblast' della RSSF Russa.\nDal maggio al novembre 10.105 tartari crimeani morirono di fame in Uzbekistan (il 7% dei deportati nella RSS Uzbeka). Circa 30.000 (il 20%) morirono in esilio nel primo anno e mezzo, secondo i dati del NKVD, mentre questa cifra salirebbe al 46% secondo attivisti tatari crimeani.\nA nessuno fu permesso di tornare fino al 1989, quando il leader sovietico Michail Gorba\u010d\u00ebv riconobbe i tatari di Crimea come un popolo represso che fu deportato illegalmente. Fino a quel momento la Crimea per mezzo secolo ha fatto parte dell'Ucraina. I tartari iniziarono a tornare in Crimea dopo la proclamazione dell\u2019indipendenza dell\u2019Ucraina nel 1991. Le migliaia di persone scoprirono che la loro patria era stata completamente ripopolata dai russi. Tuttavia, si sono impegnati a ricostruire e rilanciare l'eredit\u00e0 tatara della Crimea ed hanno istituito il loro organo politico, il Mejlis. Il Mejlis era come una sorta di ambasciata per i tatari, nonch\u00e9 un organismo che ha lavorato per ripristinare i diritti e l'autodeterminazione dei tatari di Crimea.\nGli attivisti crimeani chiedono il riconoscimento della deportazione come genocidio.\nLa cantante ucraina Jamala ha composto un brano dedicato a quanto accaduto, intitolato \"1944\". Si \u00e8 esibita con questo brano all'Eurovision Song Contest 2016, vincendolo."}
{"id": "1386499", "revid": "584834", "url": "https://it.wikipedia.org/wiki?curid=1386499", "title": "Surgun", "text": ""}
{"id": "1386506", "revid": "7", "url": "https://it.wikipedia.org/wiki?curid=1386506", "title": "Cima di Bo", "text": ""}
{"id": "1386507", "revid": "767487", "url": "https://it.wikipedia.org/wiki?curid=1386507", "title": "Troppo rischio per un uomo solo (album)", "text": "Troppo rischio per un uomo solo \u00e8 un album del gruppo rock demenziale italiano Skiantos pubblicato nel 1989.\nIl disco.\n\"Troppo rischio per un uomo solo\" \u00e8 prodotto da Roberto Casini. Il disco non \u00e8 mai stato ristampato e quindi \u00e8 di difficile reperibilit\u00e0.\nIl brano \"Non voglio pi\u00f9\" \u00e8 stato inserito nella raccolta \"La krema\" del 2002.\nIl disco conta sulle collaborazioni dei seguenti artisti: Roberto Casini (piatti, percussioni), Mark Harris (tastiera), Gianni Fini (cori), Gruppo Madela's (cori)."}
{"id": "1386508", "revid": "1543377", "url": "https://it.wikipedia.org/wiki?curid=1386508", "title": "Flabellia petiolata", "text": "La Flabellia petiolata ((Turra) Nizamuddin, 1987) \u00e8 una alga verde della famiglia delle Udoteaceae.\nDistribuzione.\n\u00c8 diffusa in gran parte del bacino del Mediterraneo e alle isole Canarie e Capo Verde.\nCresce sui substrati rocciosi e coralligeni del sublitorale, in associazione con altre alghe (\"Dictyopteris\", \"Dictyota\", \"Dilophus\"). \u00c8 inoltre un componente delle comunit\u00e0 epifite di \"Posidonia oceanica\" e di \"Cystoseira\" spp. ."}
{"id": "1386509", "revid": "1347902", "url": "https://it.wikipedia.org/wiki?curid=1386509", "title": "Repubblica Socialista Sovietica Autonoma dei Mari", "text": "La Repubblica Socialista Sovietica Autonoma dei Mari () o RSSA dei Mari era una repubblica autonoma dell'Unione Sovietica fu lo stato successore dell'Oblast' autonoma dei Mari. Quando l'Unione Sovietica croll\u00f2, la RSSA dei Mari divenne conosciuta come Repubblica dei Mari, soggetto federale della Federazione Russa."}
{"id": "1386513", "revid": "7", "url": "https://it.wikipedia.org/wiki?curid=1386513", "title": "Cima Bo", "text": ""}
{"id": "1386523", "revid": "767487", "url": "https://it.wikipedia.org/wiki?curid=1386523", "title": "Bacchiadi", "text": "I Bacchiadi furono una famiglia aristocratica che govern\u00f2 la citt\u00e0 di Corinto tra il 747 e il 657 a.C. \nStoria.\nDi origine dorica, si installarono sul trono di Corinto con Bacchiade, primo re della dinastia, che scalz\u00f2 dal trono gli Eraclidi. Gli succedettero Agela, Eudemo e Aristodemo. Alla morte di quest'ultimo, la corona pass\u00f2 al figlio Teleste, che, essendo ancora piccolo, prima di regnare ebbe come reggenti gli zii Egemone e Alessandro. \nDopo che Teleste mor\u00ec assassinato da Arieo e Peranta, entrambi membri della famiglia, lo scettro pass\u00f2 ad Automene ma, dopo appena un anno di regno, 200 membri della famiglia si sollevarono e abolirono la monarchia per sostituirla con un'oligarchia familiare che ogni anno, attraverso un corpus elettorale di duemila parenti, avrebbe eletto un magistrato con potere esecutivo detto pritano.\nQuesta nuova configurazione politica fu a sua volta rovesciata da una rivoluzione popolare guidata da Cipselo, figlio di Eezione (\"Aquila\", dalla variante dorica \"Aezione\") della famiglia degli Eraclidi e di Labda (\"Zoppa\", e perci\u00f2 ripudiata dalla sua stessa famiglia) dei Bacchiadi. Erodoto narra che il nuovo tiranno, mentre era ancora bambino, fu condannato a morte dai Bacchiadi in virt\u00f9 di una profezia che lo indicava come colui che avrebbe occupato il trono di Corinto, e per questo la madre lo nascose in un baule (\"cipsela\" in greco), dal quale poi prese il nome. Il baule fu poi donato al tempio di Giunone di Olimpia ed era ancora esposto ai tempi di Pausania, che lo descrisse. \nUna volta al potere, Cipselo non risparmi\u00f2 i vinti oligarchi, che vennero in parte eliminati, in parte esiliati tra Sparta, la Sicilia e l'Etruria. I superstiti vennero fortemente tassati, tanto che, secondo Plutarco, in dieci anni l'erario cittadino raccolse una somma equivalente alla totalit\u00e0 delle propriet\u00e0 dei Corinzi, che venne spesa per offerte e abbellimenti ai templi pi\u00f9 importanti di tutta la Grecia."}
{"id": "1386534", "revid": "1632387", "url": "https://it.wikipedia.org/wiki?curid=1386534", "title": "Invocation of Magick", "text": "Invocation of Magick \u00e8 il nono album in studio della band doom/death metal Runemagick, pubblicato nel febbraio 2006 per conto della Aftermath Records."}
{"id": "1386538", "revid": "125962440", "url": "https://it.wikipedia.org/wiki?curid=1386538", "title": "Antonino Zichichi", "text": "\u00c8 professore emerito del Dipartimento di fisica dell'Universit\u00e0 di Bologna dal 2006 ed \u00e8 noto al grande pubblico soprattutto per la sua attivit\u00e0 di divulgatore, essendo un prolifico autore di libri e saggi, e per le sue apparizioni televisive.\nCarriera scientifica.\nDopo aver frequentato il Liceo classico Ximenes e compiuti gli studi universitari a Palermo, laureandosi in Fisica con Donato Palumbo, ha lavorato presso il Fermilab di Chicago e il CERN di Ginevra, dove nel 1965 ha diretto il gruppo di ricerca che osserv\u00f2 per la prima volta l'antideutone, in contemporanea con un team americano dell'Alternating Gradient Synchrotron ai Brookhaven National Laboratory.\nGuida il gruppo di fisici dell'Universit\u00e0 di Bologna durante i primi esperimenti sulle collisioni materia-antimateria presso i laboratori nazionali di Frascati.\n\u00c8 stato presidente dell'Istituto Nazionale di Fisica Nucleare dal 1977 al 1982 e nel 1978 \u00e8 stato presidente anche della Societ\u00e0 Europea di Fisica.\nNel 1979 \u00e8 stato al centro di un incidente diplomatico al momento dell'elezione del direttore del CERN: una lettera del Ministero della Ricerca faceva il nome di Zichichi come prossimo eletto, essendo in vigore una turnazione informale. Tuttavia le pressioni da parte dell'Italia a favore di Zichichi causarono una netta spaccatura al CERN tra l'Italia e tutti gli altri sostenitori, i quali non ritenevano Zichichi adatto a dirigere l'organizzazione. L'allora ministro della ricerca italiano Vito Scalia, in quota DC, minacci\u00f2 per rappresaglia di tagliare i fondi italiani al CERN. L'iniziativa non sort\u00ec effetto e per 12 voti contrari e con l'assenza del solo rappresentante italiano, la candidatura di Zichichi venne respinta e fu eletto il tedesco Herwig Schopper.\nNel 1980 incomincia la costruzione dei Laboratori nazionali del Gran Sasso, dei quali Zichichi \u00e8 stato uno dei principali fautori e ideatori. Dal 1986 \u00e8 a capo del \"World Lab\", un'associazione che sostiene i progetti scientifici in paesi del terzo mondo, fondata nel 1973 da Isidor Isaac Rabi e Zichichi stesso.\n\u00c8 sua la proposta di Eloisatron, un acceleratore circolare avente una circonferenza di circa 300\u00a0km, capace di raggiungere un'energia nel centro di massa di 500 TeV, espandendo la tecnologia del Large Hadron Collider (LHC) del CERN. Viste le enormi dimensioni dell'acceleratore, la difficolt\u00e0 di trovare un sito per la sua realizzazione e il conseguente costo, il progetto \u00e8 da molti ritenuto non realizzabile. Tuttavia gli studi di fattibilit\u00e0 di Eloisatron sono stati finanziati con un progetto speciale dell'INFN per diversi anni.\nIl suo indice H \u00e8 110. \nIl centro Ettore Majorana.\nNel 1963 ha fondato a Erice il Centro di Cultura Scientifica Ettore Majorana.\nHa istituito la Fondazione e Centro di Cultura Scientifica \u00abEttore Majorana\u00bb, comprendente 123 scuole postuniversitarie in tutti i campi della ricerca scientifica moderna, che distribuisce anche borse di studio a studenti meritevoli.\nWorld Federation of Scientists.\nInsieme con Isidor Isaac Rabi e un gruppo di altri scienziati, ha fondato nel 1973 a Erice, in Sicilia, l'organizzazione internazionale World Federation of Scientists (\"Federazione mondiale degli scienziati\"), creata per affrontare le emergenze planetarie attraverso la collaborazione internazionale in campo scientifico.\nZichichi e la cultura scientifica.\nPer il grande pubblico Zichichi \u00e8 soprattutto un divulgatore di scienza, che riesce a portare l'attenzione dei media sul mondo scientifico anche grazie alle sue presenze televisive. La sua peculiarit\u00e0 all'interno della comunit\u00e0 scientifica riguarda anche il suo credo cattolico, in base al quale dichiara di perseguire un approccio alla scienza non in contrasto con la fede. Aspre critiche ha suscitato soprattutto il suo libro su Galileo, \"Galilei, Divin Uomo\", che viene considerato da alcune recensioni come un libro a tema, perch\u00e9 nega l'esistenza di uno scontro tra scienza e Chiesa cattolica nella vicenda del processo a Galileo Galilei e la contrapposizione fra scienza e fede in generale.\nLa battaglia contro l'astrologia e le superstizioni.\nUno degli aspetti pi\u00f9 noti di Zichichi \u00e8 la battaglia che conduce da molti anni contro l'astrologia e pi\u00f9 in generale contro le superstizioni, come quelle legate alla numerologia, definite dallo scienziato \"Hiroshima culturale\", dalla citazione di Enrico Fermi: \"Fate s\u00ec che all'Hiroshima politico non segua un Hiroshima culturale!\". La critica agli oroscopi e alle superstizioni \u00e8 il tema principale di uno dei suoi libri pi\u00f9 venduti: \"Il Vero e il Falso\" (2002).\nRiforma del calendario.\nNel suo saggio \"L'irresistibile fascino del tempo\" Zichichi riporta la regola del \"calendario perfetto\" proposto da John Herschel (1792-1871) per migliorare ulteriormente l'accuratezza del calendario gregoriano: non considerare bisestili gli anni multipli di , cio\u00e8 , , e cos\u00ec via. I giorni dell'anno sono 365, pi\u00f9 uno (anno bisestile) ogni quattro anni, meno tre (ad esempio 1\u00a0700, 1\u00a0800, 1\u00a0900) ogni quattro secoli ed ancora meno 3 ogni 12\u00a0000 anni. Antonino Zichichi condivide quindi l'idea di non considerare bisestili gli anni 4\u00a0000, 8\u00a0000 e 12\u00a0000, mentre nel calendario gregoriano dovrebbero esserlo.\nControversie.\nCritica al darwinismo.\nZichichi \u00e8 anche autore e sostenitore di un'aspra critica alla teoria darwiniana dell'evoluzionismo, per quanto riguarda la specie umana e animale.\nEgli la considera priva di sufficienti prove scientifiche e di una solida base matematica, e pi\u00f9 fondata su un atto di 'fede'. Nella scienza vera e propria, afferma, non esisterebbe un'equazione matematica dell'evoluzione delle specie animali e quindi l'evoluzionismo non sarebbe fondato sul metodo galileiano retto sulla matematica, sebbene esista una base matematica a sostegno della teoria dell'evoluzione, la legge di Hardy Weinberg.\nInoltre, sostiene che, anche da un punto di vista biologico e paleontologico, la teoria evoluzionistica sia carente di prove, e abbondante di \"anelli mancanti e passaggi miracolosi\". La comunit\u00e0 scientifica per\u00f2 non \u00e8 d'accordo, poich\u00e9 la negazione dell'evoluzione della specie umana \u00e8 in contrasto con le numerose prove sperimentali, provenienti da discipline scientifiche come la biologia molecolare, la paleontologia e la genetica.\nZichichi non risparmia critiche anche ai creazionisti, i quali non tengono conto della scienza, e propone una diversa visione della ricerca scientifica in questo campo.\nEgli infatti ritiene, come esplicita chiaramente nel suo libro \"Perch\u00e9 io credo in Colui che ha fatto il mondo\", che esistano prove dell'evoluzione delle specie viventi e anche dell'uomo, ma che queste non si possano ridurre a un semplice prodotto dell'evoluzione biologica, n\u00e9 utilizzare per dimostrare l'evoluzione delle specie, teoria che ritiene in contrasto con l'osservazione scientifica.\nZichichi sostiene che tutte le forme di vita presentano caratteristiche di complessit\u00e0 irriducibile, cio\u00e8 elementi di complessit\u00e0 che devono venire in esistenza contemporaneamente e in una forma immediatamente perfetta, affinch\u00e9 l'organismo o una parte di esso possa esistere. Sebbene il concetto venga da anni respinto dalla comunit\u00e0 scientifica che considera il disegno intelligente alla stregua di una pseudoscienza, ci\u00f2 lo porta ad affermare che non vi \u00e8 alcuna contraddizione fra le reali scoperte scientifiche e l'esistenza di un Creatore, o di un disegno intelligente.\nPosizione negazionista sul contributo umano ai cambiamenti climatici.\nZichichi ha apertamente sposato una posizione negazionista nei confronti della correlazione fra l'inquinamento prodotto dall'uomo e i cambiamenti climatici. In un articolo del 5 luglio 2017 su \"Il Giornale\", pur sostenendo che i gas prodotti da automobili e impianti industriali siano nocivi, cerca di screditare i modelli del clima, affermando che \"spendere miliardi di euro sulla base di modelli matematici con decine di parametri liberi sia privo di senso\" (citando impropriamente il celebre matematico John von Neumann, nel sostenere questa sua tesi), e definisce opera \"da ciarlatani dire che l'inquinamento modifica il clima\". In coda all'articolo, Zichichi pubblica un \"Appello della Scienza contro le eco-bufale\", a suo dire firmato da 20 scienziati. La petizione si riveler\u00e0 in seguito un falso in quanto, dopo un'indagine de Il Fatto Quotidiano, si scopr\u00ec che nessuno dei firmatari aveva effettivamente visionato il contenuto della petizione n\u00e9 si trovava in accordo con le teorie di Zichichi. Successivamente, diversi scienziati del clima hanno espresso il loro dissenso sulle critiche del prof. Zichichi verso i modelli climatici. \nNel 2019, in concomitanza con l'ascesa mediatica dell'attivista Greta Thunberg, Zichichi riconferm\u00f2 le sue precedenti dichiarazioni, sostenendo l'inaffidabilit\u00e0 dei modelli matematici utilizzati negli studi sul cambiamento climatico.\nCritiche di Odifreddi.\nNel 1994, all'indomani dell'uscita de \"L'infinito\" di Zichichi, Piergiorgio Odifreddi lo ha recensito, giudicandolo viziato da errori e contraddizioni, in un saggio sarcastico dal titolo \"Zichicche\". Per tale ragione Odifreddi ha ricevuto due querele da Zichichi per diffamazione, entrambe archiviate. La recensione \u00e8 poi divenuta un libro che raccoglie scritti su Zichichi. Successivamente, nel 1999, Odifreddi ha pubblicato un altro saggio sarcastico, \"Zichicche II\", nel quale recensisce il libro di Zichichi \"Perch\u00e9 io credo in Colui che ha fatto il mondo\" con uno stile molto simile a quello del primo saggio.\nLo stesso Odifreddi riferisce una frase che sarebbe stata detta dal premio Nobel Hans Bethe su Zichichi: \"\u00abottimo organizzatore, mediocre fisico\u00bb\".\nL'esperienza politica.\nNel 2005, quando la scena politica italiana era infiammata dalle preparazioni per la campagna elettorale delle elezioni amministrative del 2006, Antonino Zichichi fu uno dei papabili per ricoprire la carica di sindaco di Roma per l'allora centro-destra. Francesco Giro, esponente di Forza Italia, fu netto: \u00abLa candidatura del professor Zichichi, lanciata da Antonio Tajani \u00e8 legittima e comprensibile, anche perch\u00e9 viene proposta dal maggiore leader di Forza Italia nel Lazio e questo vorr\u00e0 dire pure qualcosa. Il profilo morale, professionale e umano del professore Zichichi lo rendono adatto a guidare una grande citt\u00e0\u00bb. Zichichi si dichiara simpatizzante del Popolo della Libert\u00e0 e nel 2012 il suo nome \u00e8 stato accostato al partito di Silvio Berlusconi per una possibile candidatura. Lo scienziato, pur precisando di essere amico di Berlusconi, ha detto per\u00f2 di non essere interessato.\nIl 23 novembre 2012, il neo-presidente della Regione Siciliana Rosario Crocetta, del Partito Democratico, annuncia la nomina di Zichichi ad assessore ai Beni culturali.\nIl 27 marzo 2013 l'incarico gli viene revocato da Crocetta, che dichiara: \"Di Zichichi non se ne poteva pi\u00f9, bisognava lavorare e invece lui parlava di raggi cosmici. Forse, sarebbe stato meglio utilizzarlo come esperto\".\nOnorificenze e incarichi.\nZichichi \u00e8 stato insignito di una gran numero di onorificenze e ha ricoperto diversi incarichi importanti:\nA Zichichi \u00e8 stato dedicato un asteroide, 3951 Zichichi."}
{"id": "1386541", "revid": "123893993", "url": "https://it.wikipedia.org/wiki?curid=1386541", "title": "Gennaro Della Monica", "text": "Biografia.\nGennaro nacque nel 1836 a Teramo dove il padre Pasquale si era trasferito ad insegnare disegno nel locale Real Collegio, dopo essere stato espulso da Napoli come sospetto di appartenenza alla Carboneria.\nViaggi a Napoli, Milano e Firenze.\nProprio dal padre fu istruito nell'arte del disegno e nell'uso dei colori. Si trasfer\u00ec diciassettenne a Napoli, nel 1852, per studiare all'Accademia di belle arti di Napoli. Nella capitale ebbe modo di conoscere Michele Cammarano, Gabriele Smargiassi, i fratelli Filippo e Nicola Palizzi originari di Vasto. Determinante soprattutto \u00e8 l'incontro con Domenico Morelli espressamente ricordato da Gennaro nelle sue memorie.\nSi trasfer\u00ec poi a Milano dove entr\u00f2 in amicizia tra gli altri, con Gerolamo e Domenico Induno.\nDal 1863 fu a Firenze, dove si ferm\u00f2 per alcuni anni e conobbe Vincenzo Cabianca, Giovanni Fattori e Telemaco Signorini. Qui incontr\u00f2 la conterranea Giannina Milli, celebre poetessa improvvisatrice ma soprattutto raffinata intellettuale, animatrice di salotti e circoli culturali, confidente di artisti e consigliera di politici.\nI suoi dipinti furono esposti e ammirati nel capoluogo toscano. Di questo periodo \u00e8 l'opera \"Salvator Rosa tra i briganti\" acquistato dagli emissari di casa Savoia, per conto del Re Vittorio Emanuele II.\nRitorno a Teramo.\nDal 1867 rientr\u00f2 definitivamente a Teramo dove prese il posto del padre come insegnante nell'Istituto Tecnico e nella Scuola comunale di disegno. Tra i suoi allievi ebbero notoriet\u00e0 Carlotta De Colli, Vincenzo Rosati, il letterato Fedele Romani.\nCos\u00ec \u00e8 descritta la sua scuola: \nL'inaugurazione del nuovo Teatro Comunale di Teramo, nell'aprile del 1868, offr\u00ec al giovane pittore l'occasione di sperimentarsi in un genere, la caricatura, nel quale rivel\u00f2 eccezionale talento, prendendo in giro protagonisti e spettatori sia del palcoscenico teatrale che del palcoscenico cittadino. Circa venti le tavole della serie \"Teatro di Teramo\", tutte di grande effetto nonostante la qualit\u00e0 non eccelsa perch\u00e9 stampate con mezzi di fortuna.\nNegli anni successivi realizz\u00f2 numerosi dipinti per varie Chiese della Diocesi: a Mosciano Sant'Angelo per la Chiesa dell'Addolorata, a Teramo per le chiese della Madonna della Cona, di Sant'Agostino e di San Matteo, per il Santuario della Madonna delle Grazie, per la Cappella del Riparo a Porta Romana. Tuttavia il suo dipinto pi\u00f9 noto di questi anni \u00e8 il \u201cBruto che condanna i figli\u201d realizzato nel 1886 per la nuova sala della Corte d'Assise del Tribunale di Teramo, oggi sala delle conferenze della civica pinacoteca.\nScriveva al riguardo Giacinto Pannella nella sua Guida di Teramo (1888): \nTra i numerosi romani raffigurati nel dipinto, Della Monica ritrasse se stesso e l'ingegner Ernesto Narcisi, progettista del restauro del nuovo Tribunale.\nSi dedic\u00f2 in modo particolare alla pittura storica, ma a lui si deve anche un'intensa attivit\u00e0 di ritrattista e soprattutto di paesaggista. Numerosi sono i lavori che ripropongono angoli e scorci del territorio del Gran Sasso e Monti della Laga.\nTra i suoi interessi va ricordata senz'altro la pratica della fotografia.\nNel corso degli anni ottanta dell'Ottocento, sulle rovine dell'antica chiesa di San Venanzio, che era stata trasformata dai francesi in polveriera, inizi\u00f2 la costruzione del suo Castello in stile neogotico, oggi di propriet\u00e0 del Comune di Teramo.\nEsponente del mondo laico e affiliato alla loggia massonica \"Melchiorre Delfico\", Della Monica fu attivo e presente nella vita civile della citt\u00e0. Disegn\u00f2 le divise della banda cittadina al tempo della direzione del maestro Costantini. Fu coinvolto nella polemica per il restauro del Santuario della Madonna delle Grazie e cerc\u00f2 di evitare la distruzione dell'antico tempio, poi comunque realizzata a vantaggio di una ricostruzione in stile rinascimentale. Fece parte di comitati elettorali prima a favore di Settimio Costantini, il deputato teramano della sinistra storica, e poi in favore di Felice Barnabei, il direttore generale delle Belle Arti, che di Costantini prese il posto in Parlamento. Tra il 1899 e il 1900 Della Monica fece parte del comitato \"Artisti termani per Barnabei\" insieme agli scultori Pasquale Morganti e Luigi Cavacchioli, al pittore Salvatore Di Giuseppe, al fotografo Gianfrancesco Nardi, al critico Guglielmo Aurini.\nDal 1909 e fino alla morte fu componente della Commissione provinciale per la tutela dei Monumenti."}
{"id": "1386543", "revid": "367445", "url": "https://it.wikipedia.org/wiki?curid=1386543", "title": "San Romerio", "text": "San Romerio (toponimo italiano; ) \u00e8 un'alpe nel comune svizzero di Brusio, nella regione Bernina (Canton Grigioni).\nGeografia fisica.\nL'alpe di San Romerio si trova su di un piccolo pianoro a 1\u00a0800\u00a0m\u00a0s.l.m. ."}
{"id": "1386560", "revid": "124087326", "url": "https://it.wikipedia.org/wiki?curid=1386560", "title": "Bryan Fury", "text": " \u00e8 un personaggio immaginario della serie di videogiochi picchiaduro \"Tekken\", apparso per la prima volta in \"Tekken 3\".\nDescrizione.\nAspetto.\nBryan, nato a Washington, era un ex membro dell'Interpol che \u00e8 stato ucciso in una sparatoria ad Hong Kong. Dopo la sua morte, il Dr.Abel lo fa tornare in vita sostituendo molte parti del suo corpo con impianti cibernetici. Egli ha molte cicatrici dovute agli scontri e alla sua trasformazione in cyborg, tra cui una a forma di croce sulla schiena. In \"Tekken 4\" e \"Tekken 5\", il corpo di Bryan muta naturalmente e diventa pi\u00f9 grosso e potente.\nStile di combattimento.\nBryan pratica la kickboxing, e possiede molte mosse in comune con Bruce Irvin, come \"\"Slash Kick\", \"Side Step Elbow\" e \"Gatling Combination\"\". Se in \"Tekken Tag Tournament\" si sceglie di combattere con Bryan e Bruce, i due eseguiranno la stessa animazione all'inizio dell'incontro.\nStoria.\n\"Tekken 3\".\nBryan \u00e8 un ex membro dell'Interpol, ucciso durante una sparatoria a Hong Kong; il suo corpo fu portato ai laboratori della Mishima Zaibatsu, dove il Dr. Abel trasform\u00f2 Bryan in cyborg. Tuttavia, Abel scopr\u00ec che la sua creatura non era perfetta e che per concluderla servivano i dati tecnici del Dr. Boskonovitch, il suo rivale. Abel iscrisse Bryan al terzo Torneo del Re de Pugno di Ferro, o \"Tekken 3\", per sperimentare la propria creazione e rubare i dati a Boskonovitch. Nel suo finale, Bryan vince il torneo sconfiggendo Ogre, ma viene inseguito dalla \"Tekken Force\", che lo circonda in un vicolo. Bryan si ferma e combatte contro gli avversari che, oramai in minoranza, chiedono l'intervento di un carro armato con cui Bryan ingaggia battaglia. Oramai vittorioso, Bryan lancia una risata diabolica.\n\"Tekken Tag Tournament\".\nBryan cammina per le strade di Hong Kong quando l'investigatore dell'Interpol Lei Wulong, un tempo suo rivale, lo scova e gli spara; Lei finisce i proiettili mentre Bryan lo carica rompendogli l'osso del collo con un montante.\n\"Tekken 4\".\nAbel viene nominato dalla Mishima Zaibatsu suo ricercatore primario, e Bryan viene abbandonato al proprio destino, in quanto si accorge di essere in fin di vita; per questo Bryan comincia a nutrire dei rancori verso Abel, che lo ha abbandonato, e la Mishima Zaibatsu, che gli porta via Abel. Sentendo parlare del quarto Torneo del Re de Pugno di Ferro, o \"Tekken 4\", Bryan vi si iscrive allo scopo da diventare il capo della Mishima Zaibatsu e obbligare Abel a lavorare su di lui. Nel suo epilogo, Bryan vince il torneo prendendo il controllo della Mishima Zaibatsu. Tremante e in fin di vita, Bryan trova Abel e, con le forze residue, gli sferra un pugno, svenendo poco dopo. Quando Bryan si risveglia, scopre che Yoshimitsu gli ha salvato la vita portandolo al laboratorio di Boskonovitch, il quale offre a Bryan la possibilit\u00e0 di essere perfezionato in cambio del permesso di poter studiarne il corpo; Bryan accetta; quindi Boskonovitch lo addormenta sedandolo, e gli rivela che si sarebbe risvegliato dopo un anno.\n\"Tekken 5\".\nDurante lo studio del corpo di Bryan, Boskonovitch scopre che il corpo di Bryan \u00e8 talmente complesso da necessitare di un generatore di energia perpetuo per funzionare in modo stabile. Dopo il montaggio, Bryan si sveglia anticipatamente, compiaciuto del lavoro svolto da Boskonovitch, ma rade al suolo il laboratorio e trucida i membri del Manji Clan, ferendo gravemente anche Boskonivitch, scatenando l'ira di Yoshimitsu, che giura vendetta. Dopo la fuga, Bryan decide di mettere alla prova le proprie abilit\u00e0 nell'imminente quinto Torneo del Re de Pugno di Ferro, o \"Tekken 5\". Quando Lei Wulong cerca di arrestarlo, lui gli lancia uno sguardo minaccioso e comincia a combattere; poco dopo averlo sconfitto, lo umilia torcendogli il braccio e dicendogli \"Che superpoliziotto che sei!\" (riferimento a Jackie Chan). Sub-boss di Bryan sono Lei Wulong e Yoshimitsu. Bryan \u00e8 sub-boss di stage 7 di Yoshimitsu.\nNel suo finale, Bryan vince il torneo. Al corrente del fatto che Yoshimitsu lo sta inseguendo, decide di affrontarlo faccia a faccia. Bryan cammina in una foresta con un Gatling in mano e, sentendo un rumore, decide di controllare l'area con i suoi occhi cibernetici, finch\u00e9 riesce a localizzare Yoshimitsu mimetizzato su un albero: lanciandogli un ghigno. Bryan apre quindi il fuoco, mancando il bersaglio pi\u00f9 volte e fermando il fuoco poco dopo, finch\u00e9 Yoshimitsu lo attacca alle spalle; Bryan lo sente e lo colpisce con la propria pistola; Yoshimitsu quindi cade a terra, ferito, vicino a un albero: Bryan si avvicina impugnando la sua pistola, puntandola contro Yoshimitsu e finendolo.\n\"Tekken 6\".\nL'intervento di Yoshimitsu ha impedito a Bryan di sfruttare il massimo potenziale del nuovo generatore perpetuo. Frustrato dal fatto di possedere un cos\u00ec grande potere e di non avere occasione di sfruttarlo, Bryan, per placare la propria sete di distruzione, si avventura nei campi di battaglia di tutto il mondo seminando il terrore, finch\u00e9 anche questi lo stufano. Sentita la notizia di un nuovo Torneo del Re de Pugno di Ferro, Bryan si iscrive alla ricerca di avversari pi\u00f9 capaci con cui misurarsi. Nel suo epilogo, Bryan si aggira in una zona di guerra urbana armato di Gatling e lanciamissili. Dopo aver estratto una trave di ferro dal terreno, la lancia contro un elicottero da combattimento che precipita, causando un'esplosione: Bryan cammina avvolto dalle fiamme e ghigna soddisfatto.\n\"Tekken\" (film).\nBryan \u00e8 un uomo che ha ottenuto miglioramenti cibernetici. Viene ricattato da Kazuya Mishima, il quale gli ordina di uccidere Jin Kazama, affinch\u00e9 la vera natura di Bryan continui a rimanere segreta. Quando Kazuya cambia le regole del torneo, facendo s\u00ec che i partecipanti siano costretti a lottare fino alla morte, Bryan combatte contro Sergei Dragunov; quest'ultimo, nonostante grandi sforzi, viene ucciso da Bryan, che lo sgozza con una catena spinata. Pi\u00f9 tardi Bryan affronta Jin: dapprima il giovane \u00e8 in difficolt\u00e0 contro la sua potenza inumana, ma dopo, rammentando gli insegnamenti di Jun Kazama su come individuare i punti deboli di un avversario, riesce ad aver la meglio su Bryan."}
{"id": "1386562", "revid": "123142648", "url": "https://it.wikipedia.org/wiki?curid=1386562", "title": "Mats Hedberg", "text": "Collaborazioni.\nHa lavorato in Svezia con Lutricia McNeal, Meja, Robert Wells, Dag taylor, Glen Spove, Robin, Rickard Carlzon, Catch, Riksteatern \"ett resande teater s\u00e4llskap con: sten lundgren/ Jakob Eklund, Norrk\u00f6pingsteatern\"man of la mancha\" with [sune mangs], mfl, Billy Cobham, Stockholm vs Napoli, Hang Camera, BFH, Visit sweden, ambasciata svedese a roma, Morgan \u00c5gren, Hans Lundin, Alessandro Gwis\nIn Italia ha collaborato con Elena Somare ,Neapolitan contamination,Pollock project,hang camera,Giovanni Imparato, Massimo Ranieri, Scialpi, Sabrina Salerno, Wess, Bobby Solo, e per varie colonne sonore La porta delle 7 stelle - 2004, cocapop - 2010 regia di pasquale pozzessere ,un libro didattico Metalbox distribuito dalla .\nE', al momento, l'unico chitarrista il cui cd (\"Triptych\") \u00e8 stato allegato insieme alla rivista \"Chitarre\" (dicembre 2004).\nin Germania con Bernhard w\u00f6stheinrich, Volker Lankow , Regina Mudrich \nStrumentazione.\nOfficial endorser di"}
{"id": "1386564", "revid": "2192915", "url": "https://it.wikipedia.org/wiki?curid=1386564", "title": "Marcegaglia (azienda)", "text": "Marcegaglia \u00e8 il marchio commerciale con cui viene indicata la FinMar s.r.l., una holding italiana le cui origini risalgono alla fondazione del 1959, da parte di Steno Marcegaglia. La Holding \u00e8 attiva nella lavorazione dell'acciaio con diversificazioni nel settore turistico (villaggi) immobiliare ed energetico.\nStruttura.\nA partire dal 2015 il gruppo, un tempo tutto incentrato attorno a Marcegaglia Spa, si \u00e8 riorganizzato. Sopra a tutto c\u2019\u00e8 la FinMar, che controlla la Marcegaglia Holding spa, Marfin srl (sub finanziaria del gruppo), Marcegaglia Spa e altre filiari estere. Questo ha reso possibile, tramite puntuali raggruppamenti e varie diversificazione un accorciamento della catena di controllo.\nLa parte diversificata \u00e8 sotto la sub-holding Mrc Investment, mentre il \"core business\" \u00e8 sotto Marcegaglia Steel spa ed \u00e8 organizzato secondo tre differenti societ\u00e0 operative: Marcegaglia Carbon Steel, dedicata alla lavorazione dei prodotti piani e dei tubi saldati in acciaio al carbonio, Marcegaglia Specialties specializzata nell'acciaio inox e nei trafilati, Marcegaglia Plates dedicata alla lavorazione delle lamiere da treno. Il gruppo Marcegaglia \u00e8 presente con una quota globale del 38,449%, nel capitale dell'immobiliare Gabetti Property Solutions e si posiziona tra i primi 20 gruppi in Italia per giro d'affari, nel settore industriale. I familiari di spicco furono Steno Marcegaglia e la moglie Palmira. I dirigenti attuali, dopo la morte del fondatore Steno nel settembre 2013, sono i figli Antonio ed Emma Marcegaglia.\nLe attivit\u00e0 della famiglia Marcegaglia sono gestite attraverso tre gruppi principali: Marcegaglia SpA, Marcegaglia Energy Srl, Marcegaglia Ireland Ltd. Nel settore dell'acciaio le imprese del gruppo ogni anno lavorano pi\u00f9 di 5 milioni di tonnellate di materiale grezzo che viene trasformato in tubi, lamiere, profilati, pannelli ed in generale in semilavorati per la cantieristica, per le industrie di elettrodomestici e della metallurgia.\nMrc Investments spa, \u00e8 operativo nel settore dei rifiuti con la Euro Energy Group attiva prevalentemente in Puglia, dove possiede 3 inceneritori con recupero di energia elettrica e una centrale elettrica a biomasse nel comune di Cutro in provincia di Crotone. Nel settore turistico la famiglia Marcegaglia possiede alcune strutture ricettive alberghiere ed immobiliari quali: l'isola di Albarella nella laguna di Venezia; il villaggio di Pugnochiuso sulla costa del Gargano, il villaggio Le Tonnare e Fort Village in Sardegna.\nStoria.\nLe origini e lo sviluppo in Italia e nel mondo.\nLa storia del Gruppo Marcegaglia ha inizio nel 1959 quando Steno Marcegaglia, poco meno che trentenne, rileva in compagnia di un socio, attraverso la Marcegaglia-Caraffini di Gazoldo degli Ippoliti, un'azienda artigianale per la produzione di tubi da irrigazione e di guide metalliche per tapparelle.\nQuattro anni pi\u00f9 tardi, a Contino di Volta Mantovana, viene costituita la Ipas, che produce trafilati da tondo e da piatto con una decina di dipendenti. Mentre a Gazoldo degli Ippoliti, dove gi\u00e0 lavorano circa 30 addetti alla produzione di profilati aperti, si cominciano a fabbricare i primi tubi da nastro a freddo.\nDal 1963 in poi le attivit\u00e0 produttive di queste piccole aziende vengono potenziate e ampliate e nel 1969 viene acquistato un nuovo laminatoio per la fabbricazione di nastro a freddo. Nel 1974 lo stabilimento di Gazoldo degli Ippoliti si dota di altri 250\u00a0000 metri quadrati di capannoni e la gamma produttiva si diversifica e si completa con l'aggiunta dei tubi da nastro a caldo. Nel 1978, dopo aver rilevato la Laminatoi Meridionali di Arzano, il Gruppo Marcegaglia d\u00e0 nuovo impulso alle sue attivit\u00e0 industriali attraverso l'acquisizione di aziende produttive in difficolt\u00e0, che vengono risanate e rese competitive nei loro diversi settori di appartenenza.\nNel 1982, quando il numero complessivo degli occupati ha gi\u00e0 raggiunto le 640 unit\u00e0, a Casalmaggiore sorge il secondo pi\u00f9 importante stabilimento del gruppo, che viene dotato di impianti tecnologicamente all'avanguardia realizzati dalla \"Oto Mills\" di Boretto. Un'azienda, questa, acquisita in partnership con altri soci nel 1979, che rivestir\u00e0 un ruolo chiave per l'innovazione tecnica di tutti i suoi insediamenti produttivi. Nel 1983 vengono rilevate tre nuove societ\u00e0: la Lombarda Tubi di Lomagna, la Saom di Boltiere e la Trisider di Tezze e il fatturato complessivo Gruppo raggiunge l'equivalente degli attuali 175 milioni di euro e l'occupazione supera gli 860 dipendenti. Il gruppo di aziende continua ad essere seguito in prima persona da Steno Marcegaglia, coadiuvato dalla moglie Palmira Bazzani, a cui si affiancheranno successivamente i figli Antonio ed Emma.\nNel 1984 un piano di ristrutturazione interna ridisegna la fisionomia al gruppo. Nella neocostituita Marcegaglia Spa vengono incorporate per fusione la ex-Metallurgica Marcegaglia, la ex-Ipas e la ex-Tubi Acciaio. La Lombarda Tubi incorpora la ex-Saom, mentre Trisider e Oto Mills mantengono la loro autonomia societaria nel settore distributivo ed ingegneristico.\nNel 1985 il Gruppo prosegue nello sviluppo acquisendo tre importanti societ\u00e0 del gruppo Maraldi: la Maraldi di Ravenna, la Forlisider di Forlimpopoli e la Salpa di Cervignano del Friuli, specializzate nella produzione di tubi per condotte di acqua, gas e metano, e successivamente la Cct di Santo Stefano Ticino e la Profilnastro di Dusino San Michele (allora in amministrazione controllata) operante nel settore della produzione di tubolari da nastro a caldo.\nLa gestione delle societ\u00e0 operative sorte dalla riconversione, il controllo delle partecipazioni del gruppo in societ\u00e0 industriali non metallurgiche e la gestione di un notevole portafoglio azionario ed obbligazionario, impongono nel 1987 la costituzione di una nuova societ\u00e0, la Fingem Spa, che diviene uno dei maggiori operatori finanziari sui mercati nazionali ed europei. Nel 1988 viene acquistata dal Credit Suisse un complesso turistico sull'isola di Albarella.\nIl 1988 vede anche la costituzione di Bioindustrie Mantovane, mentre nell'anno successivo si registrano le acquisizioni delle aziende Oskar di Osteria Grande, Nuova Omec, Ennepi di Lugo di Romagna, Imat di Fontanafredda, CCT di Gallarate ed Elet.Ca di Capalle, oltre all'ingresso nel capitale di Elletre di Montebello Vicentino e SIM di Sant'Atto.\nSempre del 1989 sono la costituzione di Marcegaglia Deutschland a D\u00fcsseldorf in Germania e di Marcegaglia Impianti a Saronno, mentre nei pressi di Londra nasce la United Stainless Steel, poi dal 1997 denominata Marcegaglia UK con sede a Dudley.\nSono del 1991 le acquisizioni delle italiane Resco Tubi di Cusago e OMF di Fiume Veneto, oltre che dell'americana New Bishop Tube di Filadelfia. A quest'ultima segue, l'anno successivo, l'acquisizione della vicina Damascus di Greenville, che sar\u00e0 ad essa accorpata dando vita alla Damascus-Bishop Tube Company. Nel 1993 viene costituita la \"trading company\" Central Bright Steel per la commercializzazione di tubi saldati nel Regno Unito. Viene inoltre acquisito il gruppo belga Cotubel. Nel 1994 viene acquisita la milanese Brollo Profilati con sede a Desio, mentre il 1995 vede l'acquisizione di ETA (Euro Tubi Acciaio) di Milano e la partecipazione in Allu's di Sesto al Reghena.\nIl 1996 si apre con l'acquisizione dell'area \"ex Breda\" Milano e il trasferimento nella stessa della ex-Brollo Profilati, quindi prosegue con la costituzione di Euro Energy Group a Gallarate e la rilevazione di Nuova Forsidera Spa e degli stabilimenti di Corsico e di Albignasego. Dopo la costituzione nel 1997 di Green Power, nel 1998 vengono costituite le americane Oskar USA a Birmingham e Oto Mills USA a Wheaton e viene acquisita una nuova area industriale a Munhall nei pressi di Pittsburgh, sede della nuova Marcegaglia USA che incorpora la Damascus-Bishop Tube Company. Sempre nel 1998 nasce la societ\u00e0 di engineering Boiler Expertise e vengono acquisite la produttiva Astra di Budrio e lo stabilimento ex-Siderplating con la denominazione Marcegaglia San Giorgio di Nogaro.\nL'anno successivo \u00e8 caratterizzato dalla costituzione delle sedi estere Marcegaglia Iberica, Marcegaglia Ireland, Marcegaglia do Brasil, Marcegaglia France e Marcegaglia Austria, dall'acquisizione delle societ\u00e0 Morteo Nord di Pozzolo Formigaro, quest'ultima grazie all'apporto di Antonio Marcegaglia, e Ponteggi Dalmine di Milano, Graffignana e Potenza e dalla stipula della \"joint-venture\" con il Gruppo Arbed a Brema. Nel 2000 si perfezionano le partecipazioni in Comart e NE-CCT, oltre all'acquisizione di Earcanal in Spagna a cui segue, nel 2001, quella del complesso turistico di Pugnochiuso. Sempre nel 2001 viene costituita Oto Mills do Brasil a San Paolo e viene inaugurato a Ravenna il primo grande ampliamento dello stabilimento produttivo Marcegaglia.\nNel 2002 diviene operativo lo stabilimento Marcegaglia di Taranto nell'area ex Belleli (Boiler Expertise) e nel 2003 BVB di San Lorenzo in Campo entra a far parte del gruppo. Nel 2004 con Banca Intesa ed il gruppo IFIL, viene perfezionata l'acquisizione del 49% di Sviluppo Italia Turismo, e viene avviato l'accordo di cogestione decennale degli impianti dell'acciaieria inglese di Teesside. Nel 2005 si avviano i lavori di ampliamento dello stabilimento di Garuva in Brasile, e viene inaugurato quello polacco di Praszka. A questo segue l'acquisizione, nel 2006, dell'area per la vicina nuova sede produttiva di Kluczbork.\nIl 2007 \u00e8 caratterizzato dagli interventi di potenziamento degli stabilimenti italiani di Ravenna e Boltiere, dalla costituzione di Marcegaglia Gulf a Doha in Qatar, dall'acquisizione in Sardegna del complesso alberghiero di Forte Village a Santa Margherita di Pula e del villaggio turistico \"Le Tonnare\" a Stintino, dall'attivit\u00e0 di espansione nel settore energetico con Arendi e dall'ingresso di Marcegaglia nel capitale di Gabetti Property Solutions.\nSono del 2008 infine la costituzione del nuovo stabilimento di Yangzhou in Cina e della sede Marcegaglia Romania a Cluj, l'avvio dei lavori per il nuovo stabilimento di Vladimir, in Russia e l'acquisizione della struttura turistica Castel Monastero di Castelnuovo Berardenga e del complesso immobiliare \"Ex Arsenale\" a La Maddalena.\nAl 2009 detiene lo 0,88% di Alitalia.\nNel 2018 il gruppo siderurgico usciva dalla Confindustria.\nGli investimenti e la tecnologia.\nIl Gruppo Marcegaglia ha profuso risorse nella ricerca applicata, attraverso la controllata Oto Mills, societ\u00e0 di engineering creata proprio per questo specifico scopo, e Marcegaglia Impianti, divisione di engineering specializzata nella costruzione di impianti metalsiderurgici \"chiavi in mano\" (di cui non fornisce solo i macchinari necessari alla produzione, ma anche tutta l'esperienza tecnologica gi\u00e0 \"collaudata\" negli stabilimenti del gruppo), esporta oggi il proprio \"know-how\" anche nei paesi dell'Est, del lontano Oriente e in quelli in via di sviluppo.\nL'ammodernamento tecnologico \u00e8 stato raggiunto nelle aziende produttive del Gruppo Marcegaglia ad esempio con un sistema di decapaggio per l'acciaio inox e con il progetto quinquennale \"Ravenna 2000\", che ha portato lo stabilimento romagnolo a diventare il secondo polo siderurgico italiano con pi\u00f9 di 4 milioni di tonnellate di semilavorati ogni anno, grazie ai suoi nuovi impianti di zincatura a caldo, di verniciatura, di laminazione a freddo, di decapaggio e al suo ampio e moderno centro di servizio.\nCon il completamento del polo metalsiderurgico di Ravenna, inaugurato nel dicembre del 2001, e di altri progetti minori gi\u00e0 operativi, il Gruppo Marcegaglia trasforma oggi circa 5,0 milioni di tonnellate d'acciaio l'anno di prodotti finiti.\nAttivit\u00e0.\nIl gruppo Marcegaglia oggi.\nIl gruppo opera in tutto il mondo con 7.000 dipendenti, 60 unit\u00e0 commerciali, 210 rappresentanze commerciali e 43 stabilimenti sparsi su una superficie complessiva di 6 milioni di metri quadrati, dove produce ogni giorno 5.500 chilometri di manufatti in acciaio inossidabile e al carbonio per oltre 15.000 clienti.\nNel 2013 il fatturato delle proprie attivit\u00e0 nel settore dell'acciaio e diversificate \u00e8 stato di oltre 4 miliardi di euro.\nLe attivit\u00e0 metalsiderurgiche.\nIl gruppo Marcegaglia \u00e8 leader in Europa e fra i primi nel mondo nella trasformazione dell'acciaio, che produce anche in proprio. Nei suoi 50 insediamenti produttivi in Italia e all'estero (Europa, Usa, America del Sud, Asia), tutti dotati di impianti tecnologicamente all'avanguardia, lavora ogni anno circa 5.0 milioni di tonnellate d'acciaio e produce ogni giorno quasi 5.500 chilometri di tubi saldati, profilati, trafilati, pannelli, nastri e lamiere di acciaio inossidabile, al carbonio e di alluminio, di ogni dimensione e spessore, che vengono impiegati nella fabbricazione delle automobili, degli elettrodomestici, degli scambiatori di calore, dei mobili e delle scaffalature; nelle costruzioni edili e delle grandi infrastrutture; nelle opere di carpenteria; nell'industria cartaria, alimentare, eccetera.\nLe attivit\u00e0 diversificate.\nIl Gruppo Marcegaglia \u00e8 presente con diverse societ\u00e0 controllate anche in un'altra estesa gamma di settori industriali e non, come l'engineering, con la progettazione e la costruzione di impianti e di stabilimenti metallurgici; di carpenteria metallica e di sistemi elettronici di controllo; l'energetico, con la progettazione e la costruzione di centrali per la produzione di energia elettrica attraverso lo sfruttamento di biomasse e del fotovoltaico; in data 26 gennaio 2010 \u00e8 stato stipulato un accordo con Enel Green Power che prevede la realizzazione di un impianto fotovoltaico da oltre 4\u00a0MW sulle coperture di fabbricati industriali del gruppo; l'ecologico, con l'erogazione di servizi per la sicurezza e l'ambiente a imprese e privati; dei prodotti metallici, con la fabbricazione di scope, spazzole e palette per la pulizia domestica; con la produzione di serpentine e condensatori per l'industria elettrodomestica; l'agricolo e lo zootecnico, con la gestione di tenute agricole e l'allevamento di animali; il turistico e l'immobiliare, con la gestione di complessi turistici, alberghieri e immobiliari (Forte Village, Pugnochiuso, Albarella e Stintino).\nLe divisioni produttive e commerciali.\nLe attivit\u00e0 metalsiderurgiche e diversificate del Gruppo Marcegaglia si articolano in sette divisioni produttive e commerciali con oltre 210 rappresentanze in Italia e all'estero: Marcegaglia Steel, Marcegaglia Building, Marcegaglia Home Products, Marcegaglia Engineering, Marcegaglia Energy, Marcegaglia Tourism e Marcegaglia Services.\nLa famiglia Marcegaglia.\nIl gruppo Marcegaglia si \u00e8 sviluppato e rimane tuttora un'azienda familiare, sia nell'azionariato che nella composizione del Consiglio di Amministrazione, dove siedono Antonio ed Emma figli di Steno Marcegaglia, il fondatore del gruppo.\nProcedimenti giudiziari.\nNel 2008 la Marcegaglia Spa ha patteggiato una sanzione di 500\u00a0000 euro pi\u00f9 250\u00a0000 euro di confisca per una tangente di 1 milione 158\u00a0000 euro pagata nel 2003 a Lorenzo Marzocchi di EniPower per un appalto di caldaie da 127 milioni di euro. Antonio Marcegaglia ha patteggiato una condanna a 11 mesi di reclusione. La SpA controllata \"N.e./C.c.t. spa\" ha invece patteggiato 500\u00a0000 euro di pena, e ben 5 milioni 250\u00a0000 euro di confisca.\nAttualmente, su segnalazione delle autorit\u00e0 svizzere, sono in corso indagini per accertare l'utilizzo e la legalit\u00e0 di diversi conti cifrati all'estero.\nIl 15 ottobre 2012 Marcegaglia, assieme ai principali produttori italiani di guard rail, \u00e8 stata sanzionata dall'Antitrust per avere costituito un cartello attraverso il consorzio Comast."}
{"id": "1386566", "revid": "114557854", "url": "https://it.wikipedia.org/wiki?curid=1386566", "title": "Valle dell'Elvo", "text": "La valle dell'Elvo (\"Val \u00ebd l\u2019Elf\" in piemontese) \u00e8 una valle della provincia di Biella, in Piemonte.\nVi sorgono numerose chiese cristiane, la principale delle quali \u00e8 il santuario mariano di Graglia, risalente al XVII secolo.\nSituata al confine con la provincia di Torino e la Valle d'Aosta, fa da spartiacque fra il Biellese ed il Canavese e si sviluppa lungo il corso del torrente Elvo, nella parte occidentale del territorio provinciale, ai piedi delle alpi biellesi e delle cime del Bechit, del Mars, del Rosso e del Mucrone.\nNella parte settentrionale confina con il territorio limitrofo alla citt\u00e0 di Ivrea, porta d'accesso alla \"Vall\u00e9e\". La sua posizione ne fece, durante la seconda guerra mondiale, una delle roccaforti della Resistenza partigiana nel biellese.\nI centri principali sono i comuni di Occhieppo Inferiore e Mongrando. Centri di rilievo sono anche Occhieppo Superiore, Camburzano, Donato, Magnano (sede di una chiesa del XII secolo in cui si tengono concerti di musica classica), Muzzano, Netro, Sala Biellese, Sordevolo (sede della famosa Passione di Cristo), Pollone, Torrazzo, Zimone e Zubiena.\nLa vallata \u00e8 raggiungibile da Biella, da cui dista pochi chilometri, dall'autostrada A4 (con uscita al casello di Santhi\u00e0) e dalla strada statale per Ivrea.\nRicca di boschi, colline, pascoli e alpeggi nei quali sono attivi numerosi \"margari\", la valle - che \u00e8 la pi\u00f9 occidentale fra quelle del biellese - \u00e8 sede della Comunit\u00e0 montana Valle Elvo.\nIl limite sinistro del bacino dell'Elvo \u00e8 quello maggiormente scosceso, mentre a destra esso si adagia pi\u00f9 dolcemente lungo la linea regolare della Serra, collina di formazione morenica fra le pi\u00f9 estese d'Europa (\u00e8 lunga circa 25\u00a0km ed \u00e8 nettamente distinguibile dall'alto delle montagne biellesi).\nFanno parte della valle dell'Elvo la Riserva naturale speciale della Bessa (inserita nella Riserva naturale orientata delle Baragge) e la Riserva naturale speciale del Parco Burcina - Felice Piacenza a Pollone.\nNella valle \u00e8 attivo l'Ecomuseo Valle Elvo e Serra, con numerose cellule ecomuseali tra cui il Museo dell'oro e della Bessa a Zubiena e l'Ecomuseo dell'arte organaria a Occhieppo Inferiore."}
{"id": "1386573", "revid": "287204", "url": "https://it.wikipedia.org/wiki?curid=1386573", "title": "Punta Ghigo", "text": "La Punta Ghigo \u00e8 una montagna delle Alpi Marittime alta 2.800 . Fa parte della \"Catena delle Guide\".\nDescrizione.\nIl nome deriva dalla guida Andrea Ghigo, il primo che la sal\u00ec insieme a Victor de Cessole e Jean Plant, cordata vincente che conquist\u00f2 anche il Corno Stella.\n\u00c8 collocata tra il Corno Stella, separata dalla \"Forcella del Corno Stella\", e la Punta Innominata.\nA sud si trova il Vallone dell'Argentera, mentre a Nord il Vallone di Lourousa.\nAlpinismo.\nLa prima salita venne effettuata dal versante Nord da Victor de Cessole con la guida Andrea Ghigo il 20 agosto 1903. L'itinerario \u00e8 ritenuto poco interessante ed \u00e8 stato abbandonato.\nLa via pi\u00f9 famosa \u00e8 la \"Via Ellena\" sulla parete Sud, recentemente spittata e con difficolt\u00e0 alpinistiche contenute."}
{"id": "1386580", "revid": "110157", "url": "https://it.wikipedia.org/wiki?curid=1386580", "title": "Monte Vibiano Vecchio", "text": "Monte Vibiano Vecchio \u00e8 una frazione del comune di Marsciano (PG).\nIl paese \u00e8 abitato da 9 residenti. Occupa la sommit\u00e0 di un colle, a 395 .\nStoria.\nLe prime notizie storiche di Monte Vibiano Vecchio risalgono al tempo degli etruschi, quando era chiamato \"Ubianum\". Il sito fu poi colonizzato in epoca romana dalla \"gens Vibia\", gi\u00e0 denominata \"Vubia\" nei tempi etruschi, che diede i natali a due imperatori romani: Gaio Vibio Treboniano Gallo e il figlio Gaio Vibio Afinio Gallo Veldumniano Volusiano, dal 251 al 253.\nIl castello ed il borgo medioevale, chiamato Montebiano, venne edificato dai Vibi sull'antico abitato romano, in epoca medioevale, con la creazione di una cinta muraria; nel 1311 fu concesso dai magistrati perugini di tenervi un mercato. Nel 1312 l'esercito imperiale mise a ferro e fuoco Montebiano, poi salvato dall'incendio forse dagli stessi nobili perugini Vibi, che seguivano l'esercito. Nel 1361 vi si rifugiarono alcuni nobili perugini congiurati contro i Raspanti e il castello si tolse dall'obbedienza di Perugia, ma con poca fortuna perch\u00e9, dopo una battaglia durata secondo le cronache quattro ore, venne riconquistato dai capitani del Papa al comando di Biordo Michelotti. La citt\u00e0 di Perugia ordin\u00f2 che il castello fosse, fino ai fondamenti, scaricato e rovinato e che ai massari di esso, i Vibi, fosse concesso di costruire un altro castello pi\u00f9 in basso, edificato nel 1396, con il nome di Montebiano Nuovo, che conserva la cappella gentilizia con affrescato l'albero genealogico dei Vibi e che, poi, fu la dimora della nota famiglia perugina Tiberi.\nIl castello vecchio appartenne ai Vibi (antica famiglia con origini etrusche e romane), che lo costruirono come forte militare per il controllo del territorio: \u00e8 caratterizzato da una imponente porta con arco a tutto sesto, in pietra.\nDue giuristi, Baglione e Vincenzo Vibi, proposero l'uso del cognome \"Vibi\" in sostituzione di \"de Monte Ubiano\", nome con il quale veniva conosciuto il castello nel Medioevo.\nIn seguito pass\u00f2 ai perugini Rossi-Leoni (fino al 1794), poi ai conti Cesarei (fino al 1892) ed infine ai Sereni. Questi lo ristrutturarono e restaurarono, abbellendolo con un labirinto in siepe ed una piscina, ad opera dell'architetto Ugo Tarchi.\nL'illustre nobile Vincenzo Tiberi, notabile proprietario terriero e consigliere del Comune di Marsciano e, edific\u00f2 (1884) nel lato sud del paese su un preesistente fabbricato rurale una villa a tre piani che successivamente venne abbellita con un belvedere. La villa realizzata su pianta rettangolare venne completamente affrescata da Gerardo Dottori (Perugia, 11 novembre 1884 \u2013 13 giugno 1977, pittore italiano della corrente futurista, firmatario del manifesto dell'Aeropittura) tra il 1916 e il 1920 e i suoi dipinti di eccezionale bellezza rappresentano panorami, volti di donna, vedute del luogo, voli di uccelli tra i fiori e il contrasto tra l'agricoltura e le prime fabbriche industriali sorte a Perugia; successivamente abitata dall'Ammiraglio Umberto Cesari (1933-2007) negli anni '70 \u00e8 stata arricchita da un esemplare giardino all'italiana; , ora la dimora storica \u00e8 di propriet\u00e0 dell'Avvocato Gianmarco Cesari Tiberi. Nel recinto del parco in un'edicola \u00e8 l'immagine in ceramica di Deruta della Madonna di Monte Vibiano benedetta con rito sacro nel 1995. Nel parco della Villa Cesari Tiberi, famoso per la \"Terrazza dell'Umbria\" che rende possibile proiettare lo sguardo sull'infinito, arricchito da sculture provenienti da artisti di fama nazionale, essendo lo scenario della mostra annuale \"Montevibianoscultura\" dedicata allo sviluppo della scultura moderna, \u00e8 possibile ammirare i resti della cinta muraria del castello distrutto nell'anno mille mentre nel borgo antico \u00e8 ancora esistente l'arco medioevale di entrata e la chiesa dedicata a San Pietro Martire anch'essa mirabilmente affrescata da Gerardo Dottori, all'interno della chiesa in una nicchia a parete \u00e8 collocata una statua della Madonna lignea donata nei primi del 1900 dal nobile Vincenzo Tiberi e da sua moglie Carmela in segno di devozione; sempre nella chiesa \u00e8 possibile ammirare una scultura di Cristo crocifisso ligneo probabilmente risalente al 1700.\nMonte Vibiano \u00e8 noto per essere meta di turismo naturalistico ed \u00e8 frequentato assiduamente dagli amanti del buon vino dato che \u00e8 la sede montana dei vigneti della Cantina di Monte Vibiano, cantina nota e premiata a livello internazionale.\nEconomia.\nIl castello vecchio \u00e8 oggi sede di un'azienda vitivinicola che produce olio e vino venduto a compagnie aeronautiche e a catene alberghiere a cinque stelle."}
{"id": "1386582", "revid": "1573940", "url": "https://it.wikipedia.org/wiki?curid=1386582", "title": "Anthocharidini", "text": "Gli Anthocharidini , sono una delle tre trib\u00f9 di Lepidotteri appartenenti alla sottofamiglia Pierinae.\nTassonomia.\nQuesto taxon comprende 6 generi, suddivisi in 70 specie:\nDistribuzione e habitat.\nLa trib\u00f9 \u00e8 diffusa sia nell'Emisfero boreale (generi \"Anthocharis\", \"Euchloe\" e \"Zegris\") sia in quello Australe con gli altri tre generi sopra elencati."}
{"id": "1386584", "revid": "47767", "url": "https://it.wikipedia.org/wiki?curid=1386584", "title": "Egagropilo", "text": "Il termine scientifico egagropilo o egagropila viene usato per indicare gli agglomerati sferici o ovali di colore marrone chiaro e di consistenza feltrosa costituiti da residui fibrosi di piante dei generi \"Posidonia\" e \"Zostera\" che si accumulano sui litorali, sospinti dalle onde.\nLa formazione degli egagropili, comunemente noti come \"palle di mare\", \"palle di Nettuno\", \"polpette di mare\", \"patate di mare\" o \"kiwi di mare\", \u00e8 frutto dello sfilacciamento dei residui fogliari fibrosi che circondano il rizoma della pianta e della loro aggregazione ad opera della risacca marina.\nFormazioni simili sono prodotte anche dall'alga verde d'acqua dolce \"Aegagropila linnaei\", che quando si sviluppa forma grandi sfere verdi dalla superficie vellutata che di giorno galleggiano a pelo d'acqua (grazie all'ossigeno sviluppato con la fotosintesi) e di notte stazionano sul fondo."}
{"id": "1386591", "revid": "287204", "url": "https://it.wikipedia.org/wiki?curid=1386591", "title": "Lavorare stanca", "text": "Lavorare stanca \u00e8 una raccolta di poesie dello scrittore Cesare Pavese pubblicata nel 1936.\nTrama.\nPrima sezione: \"Antenati\".\nNella prima sezione intitolata gli \"Antenati\" si avvertono i temi e gli spunti che saranno poi quelli della sua narrativa e che sono gi\u00e0 fissati nella poesia di apertura dell'intera raccolta, \"Mari del Sud\", dove i motivi centrali sono il ritorno alle Langhe del cugino dopo aver fatto fortuna e il ritorno al periodo felice dell'infanzia del poeta stesso. Si delinea quindi gi\u00e0 la tipica dualit\u00e0 pavesiana tra campagna e citt\u00e0 sinonimi di infanzia e maturit\u00e0. La prima intesa come momento magico e la seconda come segno di senso di colpa e fallimento.\nIl tema del silenzio e della solitudine che arriva alla incomunicabilit\u00e0 si avverte gi\u00e0 nella passeggiata che il poeta e il cugino fanno sulle colline nell'ora del crepuscolo mentre la figura del cugino, cos\u00ec sicuro di s\u00e9, amante dell'avventura ma anche gran lavoratore, \u00e8, come scrive Michele Tondo \"... prima delineazione della figura dell'antagonista, emblematica di quella \"maturit\u00e0\" che \u00e8 tutto e che Pavese sembra sempre inseguire\".\nNelle altre poesie della sezione prende consistenza il tema della collina, luogo tra i pi\u00f9 significativi per Pavese, dove il ragazzo ha ricevuto i suoi primi insegnamenti sul mondo. Le situazioni preferite sono quelle che possono essere definite mitiche, come i riti dei contadini, la primaria violenza delle passioni, la sessualit\u00e0, il sangue e la morte.\nIl linguaggio delle poesie di questa prima sezione \u00e8 di un esasperato realismo, quasi a voler dimostrare il proprio antiliricismo, che viene spezzato dall'ultima poesia del gruppo intitolata \"La notte\" che possiede \"una purezza elegiaca straordinaria\"\nSeconda sezione: \"Dopo\".\nIn questa sezione quindici testi sono nuovi rispetto alla edizione di Solaria e sono inseriti tre testi che erano stati da lui stessi esclusi nella prima raccolta perch\u00e9 estranei allo stile della poesia-racconto. In questa sezione infatti, Pavese riprende lo stile lirico della poesia pi\u00f9 adatto al tema di queste poesie incentrato, come scrive Italo Calvino, sul \"motivo amoroso e sessuale in un tono di contemplazione e malinconia\" Malinconia dovuta alla consapevolezza che il legame con una donna, unica speranza per riuscire ad evitare la solitudine, sia per il poeta impossibile.\nTerza sezione: \"Citt\u00e0 in campagna\".\nIn questo gruppo, che \u00e8 il pi\u00f9 cospicuo di tutta la raccolta, (esso comprende infatti ben diciannove testi) il poeta cerca di stabilire un punto di contatto con gli altri riprendendo quelle forme narrative basate sulla poesia-racconto della sua prima poetica.\nIn esse si avverte l'ideologia e l'impegno politico dell'autore che descrive la fatica disumana dei lavoratori, sia contadini che operai.\nNella poesia \"Crepuscolo di sabbiatori\", il verso, composto in prevalenza da sedici sillabe, prosegue lento quasi a mettere in evidenza il senso della fatica e dei pensieri che passano nella mente dei sabbiatori per renderla accettabile.\nQuarta sezione: \"Maternit\u00e0\".\nNelle poesie che fanno parte del gruppo \"Maternit\u00e0\" \u00e8 ancora la donna ad essere la protagonista, questa volta vista come madre, simbolo della fecondit\u00e0 che si accomuna alla madre terra. Il senso della vita che si rinnova attraverso le generazioni risalta nella poesia di apertura, dove la donna che \nora guarda la figlia che \nAncora permane il tema sessuale visto come bisogno di comunicazione che per\u00f2 diventa motivo di frustrazione nel momento in cui il poeta raggiunge la certezza che il sesso non \u00e8 sufficiente per infrangere la barriera della incomunicabilit\u00e0\nAltro tema dominante \u00e8 ancora il bisogno disperato di una compagna\ne quello della donna vista come una creatura inafferrabile.\nQuinta sezione: \"Legna verde\".\nI sette testi che compongono la quinta sezione sono incentrati sul tema sociale e politico. Scritti fra il 1934 e il 1935, tranne \"Fumatori di carta\" che risale al 1932, esse dimostrano l'ideologia politica di Pavese. Nella poesia \"Una generazione\" il poeta sente di appartenere a quel gruppo che ha subito tutte le violenze del periodo fascista. Pavese ricorda l'eccidio del 18 dicembre 1922 compiuto dalle squadre fasciste quando egli aveva quattordici anni e compone una lirica di grande intensit\u00e0\ndove al ricordo stilato all'imperfetto si sostituisce il tempo presente con il ricordo del poeta ormai adulto\nLa lirica si conclude con la conclusione tragica, che \u00e8 anche una protesta, composta di cinque versi al presente reale\nche denuncia con chiarezza la posizione politica dell'autore.\nSesta sezione: \"Paternit\u00e0\".\nIn questa sezione Pavese ha raccolto alcune poesie scritte a Brancaleone Calabro con l'aggiunta di due poesie scritte rispettivamente nel 1934 e nel 1940 dove si ritrovano i temi fondamentali ormai non solo immaginati ma sperimentati su se stesso mentre si trovava al confino: la solitudine e l'incomunicabilit\u00e0. Il gruppo, come scrive Michele Tondo \"\"vuole contrapporsi al gruppo \"Maternit\u00e0\", come alla terra, a cui viene assimilata la donna-madre, \u00e8 contrapposto il mare, che \u00e8 lo sfondo consueto dell'uomo solo, ed \u00e8 il simbolo della sterilit\u00e0\".\" Sterilit\u00e0 diventa quindi per il poeta sinonimo di solitudine\nmentre il mare \"inutile\" dei primi versi rappresenta l'inutilit\u00e0 della vita per chi rimane solo e riconduce ai versi della poesia eponima \"Lavorare stanca\"\nLe prime importanti edizioni.\nLa raccolta venne pubblicata per la prima volta all'inizio del 1936 a Firenze per le Edizioni di Solaria a cura di Alberto Carocci. Riuniva tutte le poesie scritte da Pavese a partire dal 1931 (anche se la prima poesia con la quale inizia la raccolta, \"Mari del Sud\", risale al 1930) per un totale di quarantacinque poesie.\nNel 1943 Pavese rivide la raccolta, la arricch\u00ec di altre poesie, ne tolse sei delle precedenti ed usc\u00ec cos\u00ec per l'Einaudi una nuova edizione composta da settanta poesie, diversamente ordinate e con una \"Appendice\" dell'autore composta da due studi: \"A proposito di certe poesie non ancora scritte\" e \"Il mestiere di poeta\".\nQuesta nuova edizione \u00e8 suddivisa in sei sezioni che prendono il nome dal titolo della poesia iniziale: \"Antenati\", \"Dopo\", \"Citt\u00e0 in campagna\", \"Maternit\u00e0\", \"Legna verde\", \"Paternit\u00e0\".\nL'intera raccolta venne poi inclusa in \"Poesie\" a cura di Massimo Mila, Einaudi, Torino, 1961, e nel 1962 in \"Poesie edite e inedite\", sempre dall'Einaudi, curate da Italo Calvino; nel 1968 poi nel volume I delle \"Opere di Cesare Pavese\" e nel volume \"Le poesie\" curate da Mariarosa Masoero con una introduzione di Marziano Guglielminetti.\nAnalisi dell'opera.\nCalvino, nella sua introduzione all'opera dice che per comprendere il titolo della raccolta bisognerebbe avere letto \"I Sans\u00f4ss\u00ed\" di Augusto Monti \"\"I sans\u00f4ss\u00ed (grafia piemontese per \"sans-souc\u00ec\") \u00e8 il titolo di un romanzo di Augusto Monti (professore di liceo di Pavese e suo primo maestro di letteratura e amico). Monti contrapponeva (sentendo il fascino dell'una e dell'altra) la virt\u00f9 del piemontese sansoss\u00ec (fatta di spensieratezza e giovanile incoscienza) alla virt\u00f9 del piemontese sodo e stoico e laborioso e taciturno. Anche il primo Pavese (o forse tutto Pavese) si muove tra quei due termini; non si dimentichi che uno dei suoi primi autori \u00e8 Walt Withman, esaltatore insieme del lavoro e della vita vagabonda. Il titolo \"Lavorare stanca\" sar\u00e0 appunto la versione pavesiana dell'antitesi di Augusto Monti (e di Whitman), ma senza gaiezza, con lo struggimento di chi non si integra: ragazzo nel mondo degli adulti, senza mestiere nel mondo di chi lavora, senza donna nel mondo dell'amore e delle famiglie, senza armi nel mondo delle lotte politiche cruente e dei doveri civili\".\"\nLa poesia che apre la raccolta \u00e8 dedicata proprio ad Augusto Monti. Si intitola \"I mari del sud\" e in essa \u00e8 palesata l'influenza del maestro di liceo quanto quella di Whitman.\"Camminiamo una sera sul fianco di un colle,\"\n\"in silenzio. Nell'ombra del tardo crepuscolo\"\n\"mio cugino \u00e8 un gigante vestito di bianco,\"\n\"che si muove pacato, abbronzato nel volto,\"\n\"taciturno. Tacere \u00e8 la nostra virt\u00f9.\"\n\"Vent'anni \u00e8 stato in giro per il mondo.\"\n\"Se n'and\u00f2 ch'io ero ancora un bambino portato da donne\"\n\"e lo dissero morto.\"\n\"Mio cugino \u00e8 tornato, finita la guerra,\"\n\"gigantesco, fra i pochi. E aveva denaro.\"\n\"Spieg\u00f2 poi a me,\"\n\"quando fall\u00ec il disegno, che il suo piano\"\n\"era stato di togliere tutte le bestie alla valle\"\n\"e obbligare la gente a comprargli i motori.\"\n\"\u00abMa la bestia\u00bb diceva \u00abpi\u00f9 grossa di tutte,\"\n\"sono stato io a pensarlo. Dovevo sapere\"\n\"che qui buoi e persone son tutta una razza\u00bb.\"\nNella quarta strofa della stessa poesia si concentra la contrapposizione campagna-citt\u00e0 (o fanciullezza-vita adulta) che tanto ha peso nella poetica di Pavese.\"Oh da quando ho giocato ai pirati malesi,\"\n\"quanto tempo \u00e8 trascorso. E dall'ultima volta\" \n\"che son sceso a bagnarmi in un punto mortale\"\n\"e ho inseguito un compagno di giochi su un albero\"\n\"spaccandone i bei rami e ho rotta la testa\"\n\"a un rivale e son stato picchiato,\"\n\"quanta vita \u00e8 trascorsa. Altri giorni, altri giochi,\"\n\"altri squassi del sangue dinanzi a rivali\"\n\"pi\u00f9 elusivi: i pensieri ed i sogni.\"\n\"La citt\u00e0 mi ha insegnato infinite paure:\"\n\"una folla, una strada mi han fatto tremare,\"\n\"un pensiero talvolta, spiato su un viso.\"\n\"Sento ancora negli occhi la luce beffarda\"\n\"dei lampioni a migliaia sul gran scalpiccio.\"\nLa stessa tematica \u00e8 sviscerata nella poesia \"Gente che non capisce\", dove Gella, che abita in campagna ma lavora in citt\u00e0, \u00e8\"[...] stufa di andare e venire, e tornare la sera\"\n\"e non vivere n\u00e9 tra le case n\u00e9 in mezzo alle vigne.\"\nLe poesie della raccolta, unica e atipica nel repertorio poetico contemporaneo, si aprono su un nuovo modo narrativo, quello della poesia-racconto, dando inizio ad una nuova sperimentazione sia dal punto di vista tecnico che metrico. Lo spunto all'utilizzo di un verso molto cadenzato di tredici o sedici sillabe, gli viene offerto in parte dal verso colloquiale dei crepuscolari e dal verso libero whitmaniano, con una soluzione comunque estremamente personale e innovativa."}
{"id": "1386609", "revid": "196390", "url": "https://it.wikipedia.org/wiki?curid=1386609", "title": "L'istruttoria - atti del processo in morte di Pippo Fava", "text": ""}
{"id": "1386615", "revid": "110157", "url": "https://it.wikipedia.org/wiki?curid=1386615", "title": "Police (Polonia)", "text": "Police (in tedesco \"P\u00f6litz\") - \u00e8 una citt\u00e0 (34.400 abitanti) della Polonia nord-occidentale, situata alla foce dell'Oder, circa 15\u00a0km a nord del capoluogo Stettino. Police \u00e8 la capitale dell'omonimo distretto nel voivodato della Pomerania Occidentale (dal 1999), in precedenza apparteneva al voivodato di Stettino (dal 1975 al 1978).\nIl nome deriva dal polacco \"pole\", che significa \"campo\"."}
{"id": "1386617", "revid": "1714743", "url": "https://it.wikipedia.org/wiki?curid=1386617", "title": "Maria Teresa di Borbone-Due Sicilie", "text": "Biografia.\nInfanzia.\nQuando Maria Teresa nacque i Borbone erano gi\u00e0 stati cacciati da circa sei anni dal loro regno e vivevano in esilio. La madre Matilde seguiva la sorella Maria Sofia nei suoi viaggi per l'Europa.\nNell'archivio di Stato degli Hohenzollern a Sigmaringen sono presenti ancora oggi le lettere che la bambina scriveva ai genitori, che conducevano vite separate. Provengono per la maggior parte da Baden-Baden e risultano scritte in francese, in tedesco, in italiano o in inglese. Nella citt\u00e0 Maria Teresa visse infatti la sua giovinezza e fu alunna del collegio Vittoria di Schloberg.\nNel 1886 mor\u00ec il padre a Parigi.\nMatrimonio.\nMaria Teresa spos\u00f2 il principe Guglielmo di Hohenzollern, figlio maggiore di Leopoldo, Principe di Hohenzollern e dell'Infanta Antonia di Portogallo, il 27 giugno 1889, a Sigmaringen\nLa coppia abit\u00f2 dapprima a Berlino, dove Guglielmo prestava servizio come comandante presso le guardie di fanteria.\nMalattia e morte.\nFin da bambina Maria Teresa soffriva periodicamente di una malattia al midollo spinale, che .\nDal 1905 la malattia sembr\u00f2 acutizzarsi. A nulla servivano i periodi di cure termali a Tolz, in alta Baviera, d'estate e a Cannes in inverno, durante i quali la famiglia veniva spesso a trovarla.\nLa paralisi progred\u00ec finch\u00e9 dovette essere nutrita artificialmente. La madre Matilde le stette sempre accanto.\nIn seguito a una grave infiammazione polmonare mor\u00ec a Cannes il 1\u00ba marzo 1909.\nFu sepolta a Sigmaringen.\nGuglielmo si rispos\u00f2 con la principessa Adelgonda di Baviera.\nDiscendenza.\nMaria Teresa delle Due Sicilie e il principe Guglielmo di Hohenzollern ebbero tre figli:\nBibliografia.\nISBN 88-04-51248-2"}
{"id": "1386619", "revid": "1591878", "url": "https://it.wikipedia.org/wiki?curid=1386619", "title": "Luigi Compagnone", "text": "Scrittore poliedrico e corsivista infaticabile, \u00e8 stato tra gli intellettuali napoletani pi\u00f9 autorevoli del secondo Novecento.\nBiografia.\nLaureatosi in Lettere e Filosofia all'Universit\u00e0 Federico II di Napoli, insegn\u00f2 per brevissimo tempo presso un Liceo di Portici. Nel 1943 vive le Quattro Giornate (28 settembre - 1\u00ba ottobre). Sono quelli gli anni della formazione culturale e politica antifascista. Durante l'occupazione alleata (maggio 1944) \u00e8 a Radio Napoli, che aveva sede a Pizzofalcone, con Giuseppe Patroni Griffi, Francesco Rosi, Raffaele La Capria, Antonio Ghirelli e Maurizio Barendson, una compagnia di futuri protagonisti del giornalismo, del teatro, del cinema, della letteratura, reclutati dagli americani con un corso rapido di giornalismo. Era la radio dei liberatori. Successivamente fu collaboratore di trasmissioni radiofoniche e caposervizio del telegiornale per la RAI di Napoli. Nel 1945, insieme ad altri giovani intellettuali napoletani, fra cui Pasquale Prunas, Domenico Rea, Samy Fayad, Francesco Rosi, Raffaele La Capria, d\u00e0 vita alla rivista \"Sud\".\nNel 1946 pubblic\u00f2 il primo libretto di versi dal titolo \u201cLa Festa\u201d , Pasquale Prunas Editore. La sua attivit\u00e0 di giornalista dallo stile pungente e ironico, durata oltre cinquant'anni, lo ha fatto conoscere al pubblico tramite le sue collaborazioni con \u201cIl Borghese\u201d di Leo Longanesi, e i principali quotidiani e periodici nazionali tra cui: La Stampa, Corriere della Sera, L'Unit\u00e0, Paese Sera, Il Resto del Carlino, Il Messaggero, Il Secolo XIX, Il Tempo, La Voce della Campania, la Repubblica e Il Mattino. \nNel 1989 riceve il Premio Letterario Nazionale per la Narrativa - Oplonti d'oro. Inoltre durante la IX Edizione del Premio Procida - Isola di Arturo - Elsa Morante riceve il Premio Speciale Narrativa alla Carriera.\nIl 26 maggio 1996 riceve la cittadinanza onoraria di Sant'Arpino (paese originario della sua famiglia) con la consegna delle Chiavi della citt\u00e0. Successivamente a lui venne intitolata la sala della Biblioteca Comunale all'interno di Palazzo Ducale.\nAutore di romanzi e poesie, saggista e commediografo, ha sempre indagato la societ\u00e0 meridionale denunciandone i punti di criticit\u00e0 e, in particolare, la degenerazione consumistica prodotta da uno sviluppo economico non accompagnato da un reale progresso. Tra le tante passioni va annoverata anche la pittura.\nDi questo autore Angelo Mele evidenzia tra l'altro \u00abun pungente \"animus\" razionalista che, muovendosi col passo della storia, ne verifica con rabbia i momenti di delusione e di sfiducia.\u00bb Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "1386620", "revid": "1977557", "url": "https://it.wikipedia.org/wiki?curid=1386620", "title": "Otto August Rosenberger", "text": "Nato nell'attuale Lettonia e laureatosi all'Universit\u00e0 di K\u00f6nigsberg, \u00e8 diventando famoso per i suoi studi sulle comete.\nVinse la Medaglia d'Oro della Royal Astronomical Society nel 1837.\nGli \u00e8 stato dedicato il cratere Rosenberger, sulla Luna."}
{"id": "1386621", "revid": "113775818", "url": "https://it.wikipedia.org/wiki?curid=1386621", "title": "Mandarino (funzionario)", "text": "Un mandarino era un funzionario della Cina imperiale e del Vietnam feudale, dove il sistema degli esami imperiali e dei funzionari-letterati fu adottato appunto sotto l'influenza cinese.\nEtimologia e significato.\nIl termine trae origine dalla parola portoghese \"mandarim\", che significa \"ministro\" o \"consigliere\". Quest'ultima a sua volta viene dall'antica parola sanscrita \"mantrim\" (\"consigliere\", \"capo\") usata per tradurre la parola cinese \"gu\u0101n\" () e derivata da \"mantra\" (\"consiglio\"), collegata alla radice indoeuropea \"man-\" (\"pensare\", \"sapere\"), da cui anche il latino \"mens\" (\"mente\").\nUna teoria alternativa \u00e8 che il termine venga dalla locuzione cinese \"m\u01cend\u00e0ren\" (), che significa \"funzionario manci\u00f9\". Tuttavia, dal momento che non vi \u00e8 alcuna prova diretta che sostenga questa ipotesi, e che la parola \"mandarino\" \u00e8 attestata agli inizi del XVI secolo, prima dell'insediamento della dinastia Qing, essa \u00e8 ritenuta improbabile dai linguisti.\nIl termine \"mandarino\", oltre che per indicare un antico funzionario dell'impero cinese, si usa anche per riferirsi alla \"lingua dei mandarini\", il cosiddetto guanhua: la lingua franca utilizzata tra i funzionari durante le dinastie Ming e Qing. Essa era un tentativo di elaborare una parlata comune, basato sulle pronunce dei dialetti appartenenti alla famiglia del cinese mandarino.\nNelle lingue occidentali moderne, incluso l'italiano, la parola \"mandarino\" si usa anche in modo estensivo per indicare qualsiasi funzionario o personaggio pubblico che gode di privilegi e si comporta in modo autoritario. In questo senso, il termine assume talvolta una sfumatura ironica o sarcastica, specie nei paesi di lingua inglese.\nI mandarini come casta.\nLa carica di funzionario era, teoricamente, aperta a tutti i cittadini maschi: n'erano esclusi i poliziotti, gli attori e coloro ch'erano impiegati in lavori servili. Tuttavia, solo le famiglie nobili potevano permettersi gl'ingenti costi per mantenere uno (o pi\u00f9) figli agli studi.\nI funzionari solevano approfittarsi della loro posizione di potere. Essi arrivavano alle cariche dopo molti studi, a carico delle loro famiglie che, ritenendo ci\u00f2 un investimento, attendevano che il figlio ottenesse la carica in modo che ricambiasse la famiglia. Le persone comuni tolleravano i quotidiani abusi di potere adoperati dai funzionari. Essi operavano con disinvoltura, talvolta con impudenza, in diverse attivit\u00e0 economiche.\nAnche gli impiegati conseguivano profitti dalle loro cariche. I magistrati di distretto e i prefetti s'avvalevano, per i loro affari, dei loro subalterni, poich\u00e9 quest'ultimi conoscevano bene la situazione locale. In tal modo gli impiegati abusavano della loro funzione, indispensabile in questo contesto.\nStoria.\nIn Occidente, il termine \"mandarino\" \u00e8 associato al concetto di funzionario-letterato, che si immergeva nella poesia, nella letteratura e nella sapienza confuciana in aggiunta allo svolgimento di funzioni pubbliche. Per circa 1.300 anni dal 605 al 1905, i Mandarini furono infatti selezionati in base ai meriti attraverso esami imperiali estremamente rigorosi.\nLa Cina ha avuto funzionari pubblici, provenienti dalla piccola e istruita nobilt\u00e0 feudale, fin dal periodo delle primavere e degli autunni. Per gl'incarichi relativi ai vari campi dell'amministrazione s'era andato formando in ogni Stato un organico preposto a compiti amministrativi specifici. I direttori di settore venivano scelti fra gli \"sh\u00ec\" (), in origine i cadetti delle famiglie nobili. Essi divennero i burocrati dei vari stati man mano che quest'ultimi si tramutavano da principati in regni sempre pi\u00f9 accentrati. Dal VII secolo a.C. i nuovi territori conquistati non vennero pi\u00f9 dati in feudo ma affidati a rappresentanti del re, che quindi erano a capo d'unit\u00e0 amministrative territoriali. Alla gerarchia feudale gradualmente s'affianca e si sostituisce la gerarchia burocratica. Nel periodo degli Stati Combattenti il re era coadiuvato da un Consiglio dei Sei Anziani, mentre i Sei Ministri, che erano a capo di diversi settori dell'amministrazione statale, amministravano il regno. I Sei Ministri, che ricompariranno sotto la dinastia Tang, emanavano le direttive ai funzionari locali e ne ricevevano le relazioni.\nAl principio dell'impero i funzionari venivano arruolati in base al metodo della segnalazione. Il primo imperatore della dinastia Han Gao Zu chiese ai burocrati locali di segnalare al governo centrale chi poteva essere capace di ricoprire le alte cariche pubbliche. In seguito questo sistema venne ufficializzato: i funzionari d'alto grado segnalavano i loro parenti affinch\u00e9 questi rivestissero le cariche di funzionari locali; questi proponenti erano poi responsabili dell'operato dei loro candidati. Nondimeno prima di diventare funzionario si dovevano passare gli esami imperiali, predisposti dal Ministero dei Riti. Tuttavia la maggioranza delle posizioni di rango elevato erano occupate da parenti del sovrano e dall'aristocrazia cinese. Non fu prima della dinastia Tang che il mandarinato assunse la sua forma definitiva mediante la sostituzione del sistema dei nove ranghi, diffuso dal periodo dei Tre Regni fino a quello delle dinastie del Nord e del Sud. I mandarini furono i fondatori e il nucleo dei proprietari terrieri cinesi. Vennero sostituiti da una moderna amministrazione pubblica dopo la caduta della dinastia Qing.\nIl guardaroba di un mandarino durante la dinastia Qing comprendeva il copricapo da funzionario manci\u00f9 (un berretto di velluto nero in inverno o in tessuto di malacca in estate, con una decorazione a forma di pinnacolo sulla cima) e una \"placca da mandarino\" (un distintivo di forma quadrata cucito sulla veste). L'ufficio e la residenza di un mandarino erano chiamati \"yamen\"."}
{"id": "1386623", "revid": "767487", "url": "https://it.wikipedia.org/wiki?curid=1386623", "title": "Naive", "text": "I Naive sono stati un gruppo italiano di musica dance.\nIl gruppo.\nIl gruppo Naive nasce per volont\u00e0 dei 3 fondatori di Pooper Scooper Productions, Luca Lento, Vincenzo Callea e Roberto Terranova, e del cantante e coautore Marco Adragna. Singolare esordio quello del gruppo che parte dal loro secondo singolo, invece che dal primo.\nIl primo singolo, infatti, uscito nella primavera del 2000 e intitolato \"Welcome to Paradise\", ottiene un successo piuttosto modesto in radio e discoteche. Il famoso team per\u00f2 non si d\u00e0 per vinto e sforna dopo 9 mesi, nell'Ottobre del 2000, un singolo dal successo planetario, destinato a rimanere per ben 9 mesi di seguito ai primi posti delle classifiche dance di tutta europa: il titolo \u00e8 \"Looking for Happiness\". Il successo verr\u00e0 bissato l'anno dopo, anche se in misura un po' minore, dal terzo singolo: \"Joy Is\".\nLa storia dei Naive ha una fine inaspettata. Nel 2002 il gruppo decise di seguire un discografico dall'etichetta V2 alla Virgin. Era stato previsto un nuovo album e un nuovo singolo, \"Time to Love\", ma a causa di dissapori tra gli autori e l'etichetta (probabilmente legati ad un cambiamento di genere del disco), il gruppo venne archiviato e mai pi\u00f9 ripreso, e non si sa se verr\u00e0 ripreso o definitivamente archiviato."}
{"id": "1386631", "revid": "124298406", "url": "https://it.wikipedia.org/wiki?curid=1386631", "title": "Francis Baily", "text": "Nato a Newbury, nel Berkshire, era figlio di un banchiere e fu apprendista in una societ\u00e0 di commercio. Fu agente di borsa e nel 1796 si trasfer\u00ec per un anno negli Stati Uniti, per tornare a lavorare alla borsa di Londra nel 1799. Nonostante la sua professione finanziaria, si dedic\u00f2 allo studio della matematica e dell'astronomia.\nFu tra i primi studiosi a comprendere che le tavole di mortalit\u00e0 di Northampton di Richard Price non erano utili in quanto sottostimavano la durata media della vita umana. Nel 1802 pubblic\u00f2 il trattato \"Tables for the purchasing and renewing of leases\", a cui seguirono \"Doctrine of interest and annuities analytically investigated and explained\" nel 1808 e \"Doctrine of life annuities and assurances\" nel 1810. I suoi lavori furono fondamentali perch\u00e9 modificarono le basi scientifiche dell'assicurazione. La discreta rendita economica ottenuta da questi lavori gli consent\u00ec di ritirarsi dal mondo degli affari nel 1825 per dedicarsi completamente all'astronomia.\nA partire dal 1820 Baily fu uno dei fondatori della Royal Astronomical Society e vinse due volte la medaglia d'oro nel 1827 per il suo \"Catalogue of 2881 stars\". Infatti, dal 1822 insieme a Benjamin Gompertz studi\u00f2 un metodo di razionalizzazione delle tavole astronomiche, completando una mappa delle stelle fisse, cercando di unire le osservazioni passate degli astronomi con le rilevazioni empiriche moderne. Fu nominato membro associato alle accademie scientifiche di Napoli, Palermo e Berlino.\n\u00c8 celebre in astronomia soprattutto per la scoperta e la descrizione del fenomeno ottico dei grani o brillamenti di luce che si manifestano solo durante una eclissi solare (anche se anulare) nella sua fase totale; questi \"grani\" presero poi il suo nome. Nel suo caso, egli li osserv\u00f2 e li studi\u00f2 per la prima volta (la prima di varie spedizioni) durante l'eclissi solare anulare del 15 maggio 1836, avvenuta presso la contea del Roxburghshire, in Scozia."}
{"id": "1386634", "revid": "1714743", "url": "https://it.wikipedia.org/wiki?curid=1386634", "title": "Ferdinando II di Le\u00f3n", "text": "Origine.\nEra figlio del re di Le\u00f3n e Castiglia Alfonso VII l'Imperatore e di Berenguela di Barcellona, figlia primogenita del conte di Barcellona, Gerona, Osona e Carcassonne, Raimondo Berengario III e la sua seconda moglie, la contessa di Provenza e G\u00e9vaudan, Dolce I e pertanto sorella del conte di Barcellona Raimondo Berengario IV.\nBiografia.\nAlla morte del padre, nel 1157, eredit\u00f2 il regno di Le\u00f3n, mentre il regno di Castiglia tocc\u00f2 in eredit\u00e0 a suo fratello primogenito, Sancho III di Castiglia.\nFerdinando II, che avrebbe voluto impadronirsi della Castiglia, pass\u00f2 quasi tutto il suo primo anno di regno a combattere contro suo fratello Sancho III. I due fratelli si riunirono a Sahagun nel 1158 e risolsero pacificamente le controversie territoriali, accordandosi sui dettagli della spartizione del regno paterno.\nNel 1158, alla morte prematura del fratello Sancho, gli succedette il figlioletto di tre anni, Alfonso VIII. Sul giovanissimo re si scatenarono le brame dei monarchi cristiani confinanti con la Castiglia e dei nobili castigliani aspiranti alla carica di tutore.\nI nobili di Castiglia e molti avventurieri e mercenari si raccolsero attorno alle due grandi famiglie rivali: la famiglia Lara e la famiglia Castro. E Ferdinando II che aveva cercato inutilmente di essere nominato tutore del nipote, entr\u00f2 a far parte del consiglio di reggenza. \nPoco dopo i problemi di frontiera con la Castiglia ripresero e, nel 1164, ebbe un incontro a Soria, con la famiglia Lara, che rappresentava Alfonso, e fu stabilita una tregua, che gli permise di rivolgere le armi contro gli Almohadi e conquist\u00f2 le citt\u00e0 di Alc\u00e1ntara e di Alburquerque.\nNello stesso anno (1164), Ferdinando II sconfisse il re del Portogallo, Alfonso I, che l'anno prima (1163) aveva occupato Salamanca per rappresaglia al ripopolamento della zona fatto dal re del Le\u00f3n.\nNel 1165, spos\u00f2 Urraca del Portogallo (1151-1188), figlia del re del Portogallo, Alfonso I e di Mafalda di Savoia (1125-1158), figlia secondogenita del conte di Savoia Amedeo III e di Mafalda d'Albon.\nNel 1168, Alfonso I interpret\u00f2 come una minaccia al suo regno il fatto che il genero Ferdinando II stava ripopolando la zona di Ciudad Rodrigo; attacc\u00f2 allora la Galizia occupando Tui e il territorio di Xinzo de Limia, gi\u00e0 feudi di sua madre; nello stesso tempo, in al-Andalus, stava assediando il castello di Badajoz, dopo che la citt\u00e0 era caduta; l'aver diviso le forze favori il contrattacco di Ferdinando II, che respinse i portoghesi fuori dalla Galizia e si precipit\u00f2 a Badajoz; quando Alfonso vide arrivare i leonesi cap\u00ec che la partita era persa e si diede alla fuga, a cavallo, durante la quale attraversando una porta della citt\u00e0 si impigli\u00f2 con la coscia i due ferri sporgenti, si ruppe una gamba e fu fatto prigioniero; Alfonso I, per riottenere la libert\u00e0, offr\u00ec al genero il suo regno, ma Ferdinando, che gi\u00e0 si era premurato di mettergli a disposizione i migliori medici leonesi, gli rispose:\u00abRestituisci ci\u00f2 che mi hai tolto e riprenditi il tuo regno.\u00bb\nAlfonso accett\u00f2, offr\u00ec al genero una grossa somma in oro, e riottenne la libert\u00e0 (1169). Infine, nella pace siglata a Pontevedra, nel 1170, Alfonso I restitu\u00ec a Ferdinando II venticinque castelli, incluse le citt\u00e0 di C\u00e1ceres, Badajoz, Trujillo, Santa Cruz e Mont\u00e1nchez, che in precedenza aveva sottratto al regno di Le\u00f3n.\nSistemata cos\u00ec la frontiera leonese-portoghese, sempre nello stesso anno (1170), quando i Mori assediarono la citt\u00e0 portoghese di Santar\u00e9m, Ferdinando II corse in aiuto del suocero e riusc\u00ec a liberare la citt\u00e0.\nSempre nel 1170, poco dopo aver ottenuto la citt\u00e0 di Caceres, Ferdinando II cre\u00f2 la \"Fratellanza dei cavalieri di Caceres (hermandad de freiles de C\u00e1ceres)\", che, poco dopo, quando l'arcivescovo di Santiago di Compostela, entr\u00f2 a far parte dell'ordine e don\u00f2 lo stendardo di San Giacomo, Ferdinando II trasform\u00f2 nell'Ordine di Santiago o Ordine di San Giacomo di Compostela, un ordine religioso-militare, che aveva lo scopo di proteggere i Pellegrini che desideravano visitare la tomba dell'apostolo san Giacomo nella cattedrale di Compostela.\nL'ordine che ricevette la conferma papale, nel 1175, ebbe sede dapprima a C\u00e1ceres e poi a Ucl\u00e9s. \nPoco prima, tra il 1171 e il 1172, lo stesso papa Alessandro III, considerati i coniugi Ferdinando ed Urraca parenti di terzo grado poich\u00e9 erano nipoti delle sorellastre Urraca di Castiglia e Teresa di Le\u00f3n, figlie di Alfonso VI di Castiglia, li obblig\u00f2 a separarsi minacciandoli con la censura ecclesiastica.Ferdinando lasci\u00f2 Urraca con una grande pena, ma poco dopo, tra il 1172 ed il 1173, si rispos\u00f2 con Teresa N\u00fa\u00f1ez de Lara, figlia del conte Nu\u00f1o de Lara. \nNel 1178, riprese la guerra contro la Castiglia e Ferdinando, sorprendendo il nipote Alfonso VIII, occup\u00f2 Castrojeriz e Due\u00f1as, sinch\u00e9 non arrivarono in suo aiuto le truppe portoghesi, inviate dal loro re Alfonso I.I problemi furono risolti definitivamente nel 1180, con la pace di Tordesillas.\nNello stesso anno (1180), la moglie Teresa mor\u00ec dando alla luce il loro secondo figlio.\nL'Emiro almoravide, Ab\u016b Ya\u2018q\u016bb Y\u016bsuf, dopo alcuni vani tentativi, nel 1184, invase il Portogallo con un esercito reclutato in Nordafrica e, nel mese di maggio, assedi\u00f2, a Santar\u00e9m, il re, Alfonso I; il figlio di Alfonso, Sancho, che comandava l'esercito portoghese, a stento, riusciva a tenere a bada gli assedianti, quando arrivarono in loro aiuto, prima, a giugno, 20\u00a0000 uomini inviati dall'arcivescovo di Santiago di Compostela, e poi, a luglio, l'esercito leonese dell'ex genero Ferdinando II, che ruppero l'assedio.\nNel maggio 1187, Ferdinando si spos\u00f2 per la terza volta, con Urraca L\u00f3pez de Haro (figlia di Lope D\u00edaz de Haro, signore di Biscaglia, N\u00e1jera e Haro), vedova di Nu\u00f1o Mel\u00e9ndez, che era gi\u00e0 la sua amante dal 1180.&lt;br&gt;Urraca tent\u00f2 inutilmente di far dichiarare illegittimo, a causa del matrimonio annullato, il figlio di primo letto, Alfonso IX di Le\u00f3n, per poter favorire l'ascesa al trono di suo figlio Sancho.\nSecondo gli Annales Compostellani e gli \"Annali toledani\" Ferdinando II mor\u00ec nel 1188, a Benavente, dal ritorno di un pellegrinaggio a Santiago di Compostela. Fu inumato nella cattedrale di Santiago di Compostela e il suo sepolcro si trova nel \"Pante\u00f3n Real de la Capilla de las reliquias\".\nDiscendenza.\nFerdinando ebbe un figlio da Urraca del Portogallo, due figli da Teresa e tre da Urraca L\u00f3pez; ebbe inoltre un figlio illegittimo da un'amante di cui non si conosce il nome."}
{"id": "1386636", "revid": "78186254", "url": "https://it.wikipedia.org/wiki?curid=1386636", "title": "Valle Elvo", "text": ""}
{"id": "1386640", "revid": "287204", "url": "https://it.wikipedia.org/wiki?curid=1386640", "title": "Duel e altri racconti", "text": "Duel e altri racconti (\"Duel - Terror Stories by Richard Matheson\") \u00e8 una raccolta di racconti di Richard Matheson, pubblicata per la prima volta in lingua inglese nel 2003, e in lingua italiana nel febbraio 2005 nella collana \"Fanucci Collezione immaginario Dark\". Comprende 18 racconti brevi, principalmente storie di fantascienza degli anni cinquanta. L'introduzione \u00e8 firmata da Ray Bradbury, ed \u00e8 precedente alla pubblicazione della raccolta (\u00e8 stata scritta nel 1988).\nRacconti.\nSi noti che, nell'edizione inglese dell'antologia, i titoli di alcuni racconti sono stati modificati rispetto ai titoli originali degli anni Cinquanta. I titoli italiani sono a volte la traduzione letterale dei titoli originali, a volte dei titoli modificati, altre volte ancora non hanno niente a che fare con i titoli inglesi.\nDuel.\nDuel appartiene ad un periodo diverso da quello degli altri racconti che compongono l'antologia: \u00e8 stato infatti pubblicato per la prima volta nel 1971 sulla rivista \"Playboy\". \u00c8 anche l'unico racconto a non presentare un tema strettamente fantascientifico (\u00e8 definibile una storia del \"terrore\"). Da esso \u00e8 stato tratto il film \"Duel\", il primo diretto da Steven Spielberg.\nIl signor Mann sta guidando lungo una statale tra le colline, diretto a San Francisco per lavoro. Ad un certo punto sorpassa un grosso autoarticolato dall'aspetto trasandato e tetro, adibito al trasporto della benzina. Poco dopo, inaspettatamente, l'autocisterna riappare e sorpassa a sua volta Mann, lanciata a tutta velocit\u00e0. Nauseato dal fumo nero emesso dal camion, il protagonista tenta pi\u00f9 volte di passare avanti, ma l'altro veicolo lo contrasta in tutti i modi: lo supera nuovamente, gli taglia la strada, gli fa cenno di passare proprio mentre sopraggiunge un'altra auto nel senso di marcia opposto. Mann riesce a sorpassare il camion, ma questo tenta di speronarlo: il protagonista si rende conto che il conducente \u00e8 pazzo e gli sfugge all'ultimo momento, rifugiandosi nel parcheggio di un bar. L'autoarticolato passa oltre, ma poi torna indietro per aspettare Mann e riprendere il \"duello\". Il protagonista riparte e supera di nuovo il camion: nota che su di esso \u00e8 scritto il nome dell'autista, Keller, ma in un primo momento gli pare di leggere \"killer\". Per evitare di essere nuovamente superato o speronato, Mann lancia l'auto alla massima velocit\u00e0, ma un guasto all'impianto di raffreddamento gli fa perdere terreno. Quando tutto sembra perduto, vede sulla destra una zona di sosta di emergenza e vi si immette. Keller sterza di colpo per inseguirlo, ma perde il controllo del mezzo, che si ribalta e precipita in un canyon. Quando Mann lo vede esplodere, prova un'emozione inaspettata: \u00abun tumulto primigenio, l'urlo di una belva ancestrale sul cadavere del nemico sconfitto\u00bb.\nDel racconto \u00e8 stata realizzata una fedele trasposizione a fumetti dalla casa editrice statunitense IDW. La storia \u00e8 stata pubblicata sui nn. 3-4 della miniserie \"Road Rage\" ad opera degli autori Chris Ryall (testi) e Rafa Garrees (disegni). La miniserie \u00e8 stata distribuita tra febbraio e maggio 2012 e nei primi 2 numeri vede la trasposizione del racconto \"Throttle\", ideato da Stephen King e Joe Hill e liberamente ispirato allo stesso \"Duel\".\nTerzo dal sole.\nTerzo dal sole (\"Third from the Sun\") fu il primo racconto pubblicato da Matheson sulla rivista \"Galaxy\" (anche se il primo racconto in assoluto fu in realt\u00e0 \"Nato d'uomo e di donna\"), nell'ottobre del 1950. Come molti altri racconti della raccolta, presenta un cambio di prospettiva finale. Da questo racconto \u00e8 stato tratto un episodio della serie televisiva \"Ai confini della realt\u00e0\" del 1960.\nSogni ad occhi aperti.\nSogni ad occhi aperti (\"When the Waker Sleeps\", il titolo originario era per\u00f2 \"The Waker Dreams\") \u00e8 stato pubblicato per la prima volta su \"Galaxy\" nel dicembre 1950.\nNato d'uomo e di donna.\nNato d'uomo e di donna (\"Born of Man and Woman\") \u00e8 il primo racconto in assoluto pubblicato da Matheson: apparve per la prima volta sulla rivista \"Fantasy &amp; Science Fiction\" nell'estate del 1950.\nRitorno.\nRitorno (\"Return\") \u00e8 stato pubblicato per la prima volta su \"Thrilling Wonder Stories\" nell'ottobre 1951.\nFratello della macchina.\nFratello della macchina (\"Brother to the Machine\") \u00e8 stato pubblicato per la prima volta nel 1952.\nC....\nC... (\"F-\", il titolo originario era per\u00f2 \"The Foodlegger\") \u00e8 stato pubblicato per la prima volta nel 1952.\nSempre vicina a te.\nSempre vicina a te (\"Lover When You're Near Me\") \u00e8 stato pubblicato per la prima volta nel 1952.\nAppartamento a basso canone.\nAppartamento a basso canone (\"Shipshape Home\") \u00e8 stato pubblicato per la prima volta nel 1952.\nCuori solitari.\nCuori solitari (\"Srl Ad\") \u00e8 stato pubblicato per la prima volta nel 1952.\nL'astronave della morte.\nL'astronave della morte (\"Death Ship\") \u00e8 stato pubblicato per la prima volta nel 1953. Da questo racconto \u00e8 stato tratto un episodio della serie televisiva \"Ai confini della realt\u00e0\" del 1963.\nL'ultimo giorno.\nL'ultimo giorno (\"The Last Day\") \u00e8 stato pubblicato per la prima volta nel 1953.\nBambina smarrita.\nBambina smarrita (\"Little Girl Lost\") \u00e8 stato pubblicato per la prima volta nel 1953. Da questo racconto \u00e8 stato tratto un episodio della serie televisiva \"Ai confini della realt\u00e0\" del 1962. Ne esiste anche una parodia: un episodio della serie a cartoni animati \"I Simpson\", intitolato \"Homer\u00b3\".\nGravidanza indesiderata.\nGravidanza indesiderata (\"Trespass\", il titolo originario era per\u00f2 \"Mother by Protest\") \u00e8 stato pubblicato per la prima volta nel 1953.\nCreatura.\nCreatura (\"Being\") \u00e8 stato pubblicato per la prima volta nel 1954.\nLes e Marian, una coppia in viaggio lungo l'autostrada 66, imboccano un percorso alternativo e si perdono. Si fermano ad una stazione di servizio in un luogo semideserto, ed il gestore, Merv, li induce con una scusa a seguirlo fino alla sua casa, che si trova l\u00ec vicino. I due scoprono che in quello che Merv chiama zoo sono rinchiusi esseri umani vivi, ma \u00e8 troppo tardi per fuggire: sotto la minaccia di un fucile, anche Les e Marian vengono intrappolati. La coppia assiste con orrore all'arrivo di un'informe creatura extraterrestre, dall'aspetto di massa gelatinosa e argentata, che divora uno degli altri prigionieri e poi si eclissa. Tramite dei flashback si apprende che l'essere \u00e8 precipitato nella zona qualche tempo prima: dapprima ha pensato di mangiare Merv, poi ha cambiato idea e lo ha costretto a procurargli del cibo. Con molta difficolt\u00e0 la coppia riesce a scappare. La creatura, tornata per reclamare altro cibo, si avventa su Merv, il quale mette in atto un gesto estremo: con una bomba a mano si fa esplodere insieme al mostro. Nei suoi ultimi momenti di lucidit\u00e0, l'alieno (che si scopre essere un esperimento di idroponica impazzito, potenzialmente capace di vivere per secoli) invoca mentalmente l'aiuto dei suoi creatori: non ricorda, infatti, di essere stato lui stesso a ucciderli e divorarli.\nL'esame.\nL'esame (\"The Test\") \u00e8 stato pubblicato per la prima volta nel novembre 1954 su \"Fantasy &amp; Science Fiction\".\nNel 2003 (che per uno scrittore degli anni cinquanta rappresentava un futuro lontano) Les aiuta l'anziano padre Tom a studiare per un \"esame\" che comprende prove di vario tipo: ripetere brevi sequenze di numeri, tenere una matita sospesa senza farla dondolare, risolvere problemi di aritmetica da scuola elementare, e simili. Si scopre che, secondo la legge, i vecchi, oltre una certa et\u00e0, devono sostenere periodicamente l'esame, che se non superato causa la condanna a morte. Tale legge \u00e8 stata creata ed approvata proprio dalla generazione di Les, per far fronte alla sovrappopolazione e alla crisi delle risorse. Non solo: apparentemente, Les e la sua famiglia temono che Tom non superi l'esame, ma segretamente \"desiderano\" liberarsi del vecchio, la cui presenza in casa \u00e8 un peso e un fastidio. Il giorno dopo Tom esce di casa affermando di andare all'esame, e la famiglia trascorre una giornata strana, carica di tensione: i bambini commentano il probabile insuccesso del nonno con un cinismo distaccato che inquieta Les. Al suo ritorno, Tom rivela di non essersi presentato all'esame: Les capisce che il padre ha comprato delle pillole per suicidarsi, e non lo ferma. Ma nota una cosa che non si aspettava; infatti il padre ha mantenuto la promessa fatta il giorno prima: ha riparato l'orologio di Les, rotto da Tom stesso in un momento di stizza. Scioccato e sconvolto dagli avvenimenti, Les non riesce nemmeno a toccarlo.\nIl racconto fu adattato per la televisione italiana nel 1979 all'interno della miniserie \"Racconti di fantascienza\".\nL'uomo enciclopedico.\nL'uomo enciclopedico (\"One for the Books\") \u00e8 stato pubblicato per la prima volta nel settembre 1955 su \"Galaxy\".\nUn inserviente dell'universit\u00e0 scopre, da un giorno all'altro, di possedere uno strano potere: quando si trova insieme ad una persona, ne acquisisce le conoscenze, di qualsiasi tipo esse siano. Inizia a parlare lingue che non conosce, dimostra nozioni che non ha mai studiato, discute di vari argomenti - dalla letteratura alla scienza - parlando come un libro stampato, senza neppure capire esattamente quello che sta dicendo. \u00c8 spaventato da questa sua capacit\u00e0, che preoccupa anche la moglie, e si rivolge al suo medico, che per\u00f2 non riesce a scoprire la ragione di questo \"dono\". Un docente universitario si offre di studiare il problema, ma in realt\u00e0 vuole solo stupire una platea di colleghi mostrando loro questo nuovo \"fenomeno\". Ma improvvisamente, durante la conferenza, mentre il protagonista sta strabiliando tutti i presenti con le sue capacit\u00e0 enciclopediche, una voce dentro la sua testa gli comunica \u00ab\"Vieni, \u00e8 ora\"\u00bb. Uscito all'aperto, vede una luce nel cielo, e capisce chi gli ha dato quel potere, chi \u00e8 tanto intenzionato a raccogliere in una sola persona tutto il sapere terrestre: in quel momento viene colpito da un raggio lanciato da un'astronave aliena. Lo ritrovano molti anni dopo, notevolmente invecchiato e incapace di parlare. Dopo un anno, pronuncia le sue prime parole: \u00abMi hanno spremuto\u00bb.\nErrori di italiano.\nUna particolarit\u00e0 del racconto \u00e8 che, tra le varie lingue straniere, il protagonista \"impara\" anche l'italiano, ma l'originale di Matheson contiene diversi errori, che il traduttore italiano ha preferito mantenere: ad esempio \u00ab\"Vi sono pui di cinquante bastimenti in porto\"\u00bb o \u00ab\"Le chieggo scuse\"\u00bb.\nAcciaio.\nAcciaio (\"Steel\") \u00e8 stato pubblicato per la prima volta su \"Fantasy &amp; Science Fiction\" nel maggio 1956. Da questo racconto \u00e8 stato tratto un episodio della serie televisiva \"Ai confini della realt\u00e0\" del 1963 (quinta stagione) e il film \"Real Steel\" (2011) diretto da Shawn Levy; inoltre \u00e8 stato oggetto di una parodia ne I Simpson, dove Homer agisce proprio come il protagonista Kelly in un torneo simile.\nTim Kelly, detto \"Acciaio\", \u00e8 un ex-campione di pugilato: dopo che i combattimenti tra umani sono stati proibiti, si \u00e8 dedicato a incontri di \"boxe\" tra robot, e ne ha vinti molti con il suo androide \"Maxo il Guerriero\" (\"Battling Maxo\" in inglese). Il racconto per\u00f2 \u00e8 ambientato molti anni dopo questi fatti: i momenti di gloria sono lontani e Maxo \u00e8 un robot obsoleto. Tuttavia Kelly - ormai sull'orlo della povert\u00e0 - vuole farlo combattere ancora: riesce per un caso fortuito ad organizzare un \"match\" contro un robot di nuova generazione, che si terr\u00e0 nella citt\u00e0 di Maynard. Dopo un difficile viaggio in treno, Kelly e il suo meccanico di fiducia Pole arrivano in citt\u00e0, ma durante una prova tecnica il braccio di Maxo si danneggia irreparabilmente. Visto che a Maynard nessuno lo conosce, Kelly decide di fingersi Maxo e disputare lui stesso l'incontro: effettivamente nessuno si accorge della sostituzione, dato che il pubblico \u00e8 abituato ad androidi che simulano comportamenti umani, come ad esempio perdere sangue finto. Ma contro l'inarrestabile robot avversario, Kelly non riesce a prevalere e va al tappeto dopo nemmeno una ripresa. Pole va a riscuotere il compenso pattuito, ma ne riceve solo la met\u00e0: l'organizzatore voleva, per ragioni di \"spettacolo\", che Maxo resistesse per un maggior numero di riprese. Kelly, pur avendo quasi rischiato la vita, dice a Pole che ha ancora la speranza di riparare Maxo e farlo tornare il campione di un tempo."}
{"id": "1386646", "revid": "287204", "url": "https://it.wikipedia.org/wiki?curid=1386646", "title": "Guerra e pace (miniserie televisiva 2007)", "text": "Guerra e pace \u00e8 una miniserie televisiva prodotta dalla Lux Vide di Matilde e Luca Bernabei e Rai nel 2007, in onda su Rai 1 per quattro puntate.\nTrama.\nUn affresco della Russia di inizio Ottocento nel momento cruciale dell'invasione Napoleonica, che segn\u00f2 il destino dell'intera Europa. Questo \u00e8 Guerra e Pace, ma non solo: \u00e8 la vita, l'amore, la morte, il desiderio di vendetta e il perdono, la ricerca della felicit\u00e0, la volont\u00e0 di fare il bene e la caduta nel male di ogni uomo.\nProduzione.\nLa serie \u00e8 tratta dall'omonimo romanzo scritto tra il 1863 e il 1869 da Lev Tolstoj. Con sei paesi coproduttori, \u00e8 la pi\u00f9 grande coproduzione televisiva degli anni 2000. La regia \u00e8 affidata a Robert Dornhelm, nomination ai Golden Globe con \"Requiem per Dominic\" (1990).\nRiprese.\nLe riprese sono iniziate il 7 agosto 2006 in Lituania, per trasferirsi successivamente a San Pietroburgo e sono durate cinque mesi.\nDifferenze tra il libro e la fiction.\nLa fiction, pur riproducendo in modo abbastanza fedele le situazioni e i personaggi del libro, presenta anche alcuni tratti talvolta differenti. Per esempio:"}
{"id": "1386648", "revid": "122779036", "url": "https://it.wikipedia.org/wiki?curid=1386648", "title": "Il diavolo sulle colline", "text": "Il diavolo sulle colline \u00e8 un romanzo dello scrittore Cesare Pavese, scritto dal 20 giugno al 4 ottobre del 1948 e pubblicato nel 1949, come seconda opera del trittico \"La bella estate\" che comprendeva anche \"Tra donne sole\".\nNel 1961, sempre Einaudi, nel far uscire l'opera completa di Pavese nell'edizione dei \"Supercoralli\", decise di inserire i nove romanzi dell'autore seguendo l'ordine nel quale erano stati scritti e non pubblicati. \"Il diavolo sulle colline\" viene cos\u00ec a trovarsi nel secondo volume dell'opera.\nTrama.\nLa storia narra di tre amici inseparabili: l'io narrante, un bravo ragazzo di citt\u00e0, Pieretto, il pi\u00f9 intellettuale dei tre e Oreste, semplice e ingenuo che viene dalla campagna. \nNei loro vagabondaggi per le colline, incontrano Poli, il figlio dei padroni della tenuta il Greppo, sotto l'effetto della cocaina e, attirati dai suoi modi anticonformisti e cordiali, gli terranno compagnia nei suoi giri in macchina.\nVengono cos\u00ec a conoscere la squallida storia di Poli, che vuole liberarsi dell'ex-amante Rosalba, la quale, al contrario, fa di tutto per trattenerlo. Una sera, durante un ballo, Rosalba, che poi si suicider\u00e0, ferisce Poli con un colpo di rivoltella e i tre giovani, finita l'avventura, ritornano alle loro vite, per ritrovarsi, alla fine di agosto, a casa di Oreste.\nI tre amici riprendono i loro vagabondaggi per le colline godendo della natura, finch\u00e9 vengono a sapere che Poli \u00e8 ritornato al Greppo e decidono di andarlo a trovare.Poli si trova alla villa insieme alla moglie Gabriella e ambedue insistono perch\u00e9 si fermino. Qualche giorno dopo, ritornano alla villa e, presto incuriositi e in fondo attratti da questo mondo e dal fascino di Gabriella, decidono di fermarsi. Oreste \u00e8 particolarmente attratto dalla donna, che gli mostra apertamente il suo interesse e l'io narrante, che si rende conto del pericolo, vorrebbe andarsene, ma Pieretto lo convince a fermarsi. Poli dopo una festa si sentir\u00e0 male e Gabriella portandolo a Milano per cure lascer\u00e0 i giovani al paese.\nPer il personaggio di Poli, Cesare Pavese si era ispirato all'amico conte Carlo Grillo."}
{"id": "1386650", "revid": "729019", "url": "https://it.wikipedia.org/wiki?curid=1386650", "title": "3e r\u00e9giment de parachutistes d'infanterie de marine", "text": "Il 3\u00ba Reggimento Paracadutisti di Fanteria di Marina (francese: \"3e r\u00e9giment de parachutistes d'infanterie de marine\") \u00e8 un reggimento di fanteria paracadutista appartenente alle Troupes de marine dell'Esercito francese.\nEsso deriva dallo scioglimento del 3\u00ba Battaglione Coloniale dei Commando Paracadutisti, creato nel 1948, e del 3\u00ba Reggimento di Paracadutisti Coloniali.\nStoria.\nIn Indocina.\nIl 1\u00ba gennaio 1948, a Saint-Brieuc, viene creato il 3\u00ba Battaglione Coloniale dei Commando Paracadutisti. Esso viene inviato nell'ottobre dello stesso anno in Indocina, per reprimere il movimento indipendentista indocinese. Una cruenta guerra, che ebbe uno dei suoi pi\u00f9 drammatici apici nella battaglia di That Khe. Il battaglione fu cos\u00ec decimato, e venne sciolto nel 1950.\nIl 27 dicembre 1951 esso fu ricreato, con il nome di 3\u00ba Reggimento di Paracadutisti Coloniali. Combattendo sempre nella Guerra d'Indocina, esso si distinse per il proprio valore sul campo, ma anche per i metodi coercitivi e punitivi utilizzati sui prigionieri di guerra indocinesi, che comprendevano torture e brutalit\u00e0.\nAnch'esso fu decimato, soprattutto nella Battaglia di Dien Bien Phu.\nIn Algeria.\nIl 1\u00ba giugno 1955 fu ricostituito e pass\u00f2 agli ordini del pluridecorato colonnello Bigeard. Al suo comando fu inviato in Algeria, per reprimere il movimento di liberazione nazionale, insorto per emanciparsi dalla dominazione coloniale francese. Il reggimento ebbe un ruolo da protagonista nella Guerra d'Algeria, e nella cosiddetta \"Battaglia d'Algeri\". Oper\u00f2 pi\u00f9 come forza di polizia che come formazione militare.\nNell'ambito di questo controverso ruolo poliziesco \u00e8 documentato l'esercizio di torture e sevizie sui prigionieri algerini durante gli interrogatori, e sono stati ipotizzati presunti \"voli della morte\" (metodici sequestri e sparizioni nel mare di ribelli e presunti tali), a fronte della scomparsa dalle carceri di 30.000 detenuti algerini."}
{"id": "1386651", "revid": "599013", "url": "https://it.wikipedia.org/wiki?curid=1386651", "title": "Color framing", "text": "Con l'espressione inglese color framing ci si riferisce, nel campo della tecnologia televisiva, alla cosiddetta sequenza colori dei semiquadri video in un segnale composito, cio\u00e8 allo spostamento ciclico attraverso tutte le possibili correlazioni di fase tra le temporizzazioni del video e della sottoportante colore.\nL'esatta natura della sequenza colori dipende dallo standard video in uso. Nel caso degli standard principali per il video composito, i sistemi NTSC e S\u00c9CAM hanno una sequenza di 4 semiquadri, mentre il PAL, per via della sua inversione di fase periodica, ha una sequenza di 8 semiquadri.\nRispettare il color framing, all'epoca dell'introduzione della televisione a colori, era di notevole importanza durante il montaggio, poich\u00e9 un taglio tra fotogrammi fuori sequenza avrebbe provocato un salto visibile nella riproduzione dei colori. Per aiutare a prevenire questo problema, il timecode SMPTE contiene un flag di segnalazione (\"Color Framing Reply Tag\") per indicare che il segnale video registrato segue ben precise convenzioni sulla sincronizzazione del video e della sequenza colori. Se il flag \u00e8 impostato, il sistema di montaggio \u00e8 in grado di forzare i punti di montaggio in modo che gli stacchi siano sempre conformi alla sequenza.\nUna graduale soluzione alla necessit\u00e0 di rispettare punti di montaggio prestabiliti trov\u00f2 una graduale soluzione a partire dagli anni 80 con la progressiva introduzione di TBC sempre pi\u00f9 sofisticati fino ad arrivare al punto, con l'ultima generazione di nastri da un pollice, all'uso di TBC in grado di recuperare senza effetti visibili anche un fotogramma sfasato di 180\u00b0.\nCon la definitiva affermazione del video a componenti e del video digitale, la fase della sottoportante colore non \u00e8 pi\u00f9 rilevante."}
{"id": "1386653", "revid": "1573940", "url": "https://it.wikipedia.org/wiki?curid=1386653", "title": "Colotini", "text": "I Colotini , sono una delle tre trib\u00f9 di Lepidotteri appartenenti alla sottofamiglia Pierinae. Non comprendono nessuna specie europea.\nTassonomia.\nQuesto taxon comprende 6 generi, suddivisi in 73 specie:\nDistribuzione e habitat.\nLa trib\u00f9 \u00e8 diffusa praticamente solo nell'Africa subsahariana e nell'Estremo Oriente. In Europa (Spagna) \u00e8 presente \"Colotis evagore\"."}
{"id": "1386656", "revid": "110157", "url": "https://it.wikipedia.org/wiki?curid=1386656", "title": "We Are...The League", "text": "We Are...The League \u00e8 l'album di debutto del gruppo musicale londinese Anti-Nowhere League."}
{"id": "1386660", "revid": "52076", "url": "https://it.wikipedia.org/wiki?curid=1386660", "title": "Dudley R. Herschbach", "text": ""}
{"id": "1386665", "revid": "287204", "url": "https://it.wikipedia.org/wiki?curid=1386665", "title": "Tra donne sole", "text": "Tra donne sole \u00e8 un romanzo dello scrittore Cesare Pavese, scritto tra il 17 marzo e il 26 maggio del 1949 che conclude il trittico intitolato \"La bella estate\". \nIl libro usc\u00ec come un trittico e la scelta di unire i tre romanzi, pur appartenenti ad epoche diverse, fu dovuta alla unit\u00e0 dei temi che li percorreva. Nel 1961, sempre Einaudi, nel far uscire l'opera completa di Pavese nell'edizione dei \"Supercoralli\", decise di inserire i nove romanzi dell'autore seguendo l'ordine nel quale erano stati scritti e non pubblicati. \"Tra donne sole\" viene cos\u00ec a trovarsi nel secondo volume dell'opera.\nTrama.\nLa storia \u00e8 quella di Clelia che riesce ad uscire, grazie al suo lavoro e alle sue capacit\u00e0, dal mondo operaio di Torino ed entrare a far parte del mondo della societ\u00e0 \"bene\" che immaginava bello e pieno di valori ma che si rivela vuoto e negativo. \nClelia, che \u00e8 ormai diventata una modista affermata, viene incaricata dalla ditta per cui lavora di gestire un negozio nel centro di Torino e si reca nella citt\u00e0 dalla quale era partita povera e desiderosa di farsi valere. La prima sera pernotta in un albergo e nell'affacciarsi nel corridoio per chiamare la cameriera vede un gruppo di gente davanti ad una porta e una ragazza, che aveva tentato il suicidio, uscirne in barella. Ad un veglione conosce l'ambiente di quella ragazza, Rosetta Mola, e ascolta i discorsi cinici di Momina, Mariella, Fef\u00e9 e Loris e si rende conto che per costoro la disgrazia di un'amica non conta nulla se non per distrarsi dal vuoto delle proprie giornate. Clelia, pur seguendo la vita futile di quelle donne, sa mantenere il suo equilibrio lavorando con seriet\u00e0 mentre Rosetta, che non ha questa forza, ritenta il suicidio e questa volta non riesce a salvarsi. La trovano in una stanza che aveva preso in affitto morta per il veleno ingerito.\nAdattamenti.\nNel 1955, Michelangelo Antonioni adatt\u00f2 il romanzo al film \"Le amiche\", con la sceneggiatura dello stesso Antonioni, Suso Cecchi D'Amico e Alba de C\u00e9spedes."}
{"id": "1386666", "revid": "1573940", "url": "https://it.wikipedia.org/wiki?curid=1386666", "title": "Sgian dubh", "text": "Lo Sgian Dubh (pronunciato \u00abschin du\u00bb, prononcia inglese \"\u02ccski\u02d0\u0259n\u02c8du\u02d0\", pronuncia gaelica \"s\u032ak\u02b2\u026an\u02c8t\u032auh\") \u00e8 un coltello-pugnale cerimoniale (in gaelico \"sgian\") indossato come parte del moderno abito delle Highland scozzesi, assieme al kilt. Viene indossato infilato nei calzettoni, con visibile solo il pomello.\nEtimologia.\nIl nome deriva dal gaelico per \"coltello nero\", dove \"nero\" pu\u00f2 riferirsi al tipico colore dell'impugnatura. \u00c8 stato suggerito anche che \"nero\" significhi segreto o nascosto. Questa ipotesi si basa su storie e teorie che circondano le origini del coltello e il significato di \"Dubh\" in gaelico.\nOrigini.\nLo \"sgian dubh\" potrebbe essersi evoluto dallo \"sgian achlais\", un pugnale che poteva essere nascosto sotto l'ascella. Usato dagli scozzesi del XVII e XVIII secolo, questo coltello era leggermente pi\u00f9 largo dello \"sgian dubh\" moderno e veniva portato nella parte superiore della manica o nella fodera della giacca. \nCortesia ed etichetta richiedevano che entrando nella casa di un amico, ogni arma nascosta venisse svelata. Ne segue che gli \"sgian achlais\" venivano rimossi dal loro nascondiglio e messi in mostra nella parte superiore delle calze, tenuti fermi dal reggicalze.\nLo \"sgian dubh\" \u00e8 visibile nei ritratti di uomini in kilt della meta del XIX secolo. Un ritratto seguito da Henry Raeburn che raffigura Alasdair Ranaldson MacDonell of Glengarry \u00e8 visibile nella National Gallery of Scotland.\nCostruzione.\nLe prime lame variavano nella loro fattura.\nControversie.\nNel Regno Unito, in base al Criminal Justice Act 1988 (sezione 139) e all'Offensive Weapons Act 1996 (sezioni 3 e 4) \u00e8 legale, per qualcuno che indossa il costume nazionale scozzese, portare uno Sgian Dubh."}
{"id": "1386668", "revid": "17654", "url": "https://it.wikipedia.org/wiki?curid=1386668", "title": "Guerra e Pace", "text": ""}
{"id": "1386669", "revid": "124808", "url": "https://it.wikipedia.org/wiki?curid=1386669", "title": "Dr House", "text": ""}
{"id": "1386670", "revid": "305330", "url": "https://it.wikipedia.org/wiki?curid=1386670", "title": "Dudley Herschbach", "text": "Vinse nel 1986 il Premio Nobel per la chimica insieme a John Charles Polanyi e Yuan T. Lee \"per i loro contributi alle dinamiche dei processi chimici elementari\".\n\u00c8 comparso anche come \"guest star\" nell'episodio \"La paura fa novanta XIV\" della serie animata \"I Simpson\"."}
{"id": "1386673", "revid": "21880", "url": "https://it.wikipedia.org/wiki?curid=1386673", "title": "Zeuzera pirina", "text": ""}
{"id": "1386676", "revid": "339392", "url": "https://it.wikipedia.org/wiki?curid=1386676", "title": "3\u00b0 reggimento di paracadutisti coloniali", "text": ""}
{"id": "1386678", "revid": "1590006", "url": "https://it.wikipedia.org/wiki?curid=1386678", "title": "Actio de pauperie", "text": "L'actio de pauperie, disciplinata dal diritto romano, \u00e8 una particolare azione esperibile da chi fosse stato danneggiato dal comportamento di un animale o da un qualsiasi oggetto trasportato/trascinato da esso.\nEsperendola si intende chiedere al proprietario dell'animale di risarcire il danno.\nPer quanto riguarda il regime delle eccezioni, \u00e8 presente una particolare eccezione, l'azione \u00e8 esperibile se il danno \u00e8 stato cagionato da un animale privo di \"animus revertendi\", esso consiste nella propensione dell'animale a tornare dal suo padrone, non rientrano quindi in questa categoria le fiere e gli animali selvatici, i quali in caso provochino danni a cose o persone in seguito alla loro fuga, anche se in precedenza posseduti da persone, ridivengono \"res nullius\" e come tali possono venire abbattuti. Il cadavere della fiera scappata, entra quindi a far parte delle propriet\u00e0 dell'uccisore, mentre l'ex proprietario \u00e8 libero da ogni responsabilit\u00e0."}
{"id": "1386693", "revid": "1573940", "url": "https://it.wikipedia.org/wiki?curid=1386693", "title": "Pierini", "text": "I Pierini , sono una delle tre trib\u00f9 di Lepidotteri appartenenti alla sottofamiglia Pierinae.\nTassonomia.\nQuesto taxon comprende 45 generi, suddivisi in circa 650 specie:\nDistribuzione e habitat.\nLa trib\u00f9 \u00e8 diffusa in tutti i continenti."}
{"id": "1386694", "revid": "1442080", "url": "https://it.wikipedia.org/wiki?curid=1386694", "title": "Ettore Leale", "text": "Carriera.\nGenovese d'adozione, fu ginnasta nelle file della Societ\u00e0 Ginnastica Ligure Cristoforo Colombo. Ancora giovanissimo disput\u00f2 il campionato studentesco regionale di corsa veloce e di salto in alto, ottenendo risultati di rilievo. Dopo qualche esperienza anche nel pugilato, si dedic\u00f2 definitivamente al calcio, nel ruolo di mediano laterale sinistro.\nApprod\u00f2 presto nel vivaio del e, dopo una stagione passata in prestito all', fece ritorno a Genova per passare in prima squadra: appena diciottenne era gi\u00e0 titolare inamovibile nella formazione titolare.\nEsord\u00ec in \"rossoblu\" il 14 dicembre 1913 nel pareggio esterno contro il .\nContribu\u00ec alla conquista del 7\u00ba titolo nazionale per la compagine genovese che venne assegnato solo al termine dell'intervento italiano nella Grande Guerra.\nCon lo scoppio della Grande Guerra il campionato si ferm\u00f2 e Leale fu volontario in fanteria, ferito e decorato con medaglia di bronzo. Divenne pilota, istruttore di volo e comandante della squadriglia d'idrovolanti dislocata sul Lago Trasimeno. Fu proprio in quelle acque che il suo aereo precipit\u00f2 a causa di un'avaria, procurandogli una grave ferita. Al termine del conflitto riprese gli studi interrotti e, in seguito, divent\u00f2 capo dell'ente \"Gente del mare e dell'aria\"; gli vennero assegnati incarichi militari sempre pi\u00f9 importanti fino a che, in contrasto con i suoi superiori fascisti, si dimise.\nDivenne uno dei protagonisti della famosa mediana dell'invincibile Genoa anni venti assieme a Ottavio Barbieri e Luigi Burlando. In rossobl\u00f9 vinse altri due scudetti (1922-23 e 1923-24). Per il suo gioco essenziale, dei tre compagni era il meno appariscente, ma il suo contributo alla squadra fu determinante nelle azioni difensive; preziosa era la grande intesa con De Vecchi sulla fascia sinistra e interessanti spunti offrivano i suoi cross e le \"triangolazioni\", non ancora usuali ai tempi, con Santamaria e Bergamino.\nAl termine della stagione 1924-25 gioc\u00f2 le celebri cinque finali contro il , e fu probabilmente per l'amarezza di quella contestata sconfitta che decise di interrompere l'attivit\u00e0 agonistica.\nMor\u00ec nel 1963 ed \u00e8 sepolto al cimitero di Staglieno. A lui \u00e8 stato dedicato un club di tifosi.\nAttivit\u00e0 politica.\nIscritto al Partito Nazionale Fascista (PNF), fece parte delle squadre d'azione del fascismo, precisamente di \"La Disperata\". Gerarca della Grande Genova e deputato della XXVIII legislatura del Regno d'Italia, fu commissario straordinario della Federazione dei Fasci di Combattimento di Genova, succedendo il 29 gennaio 1931 al segretario federale uscente, dott. Amedeo Celle. Come commissario straordinario fu attivo nell'opera di spersonalizzazione dall'eredit\u00e0 del fascismo intransigente di Gerardo Bonelli, volta a ridurre i contrasti, l'autonomia e l'indipendenza dei ras locali, a cui il successivo segretario federale, Giorgio Molfino, seguendo le direttive del Gran consiglio del fascismo, diede ampio seguito. Il 1 dicembre del 1932, l'ufficio stampa del PNF comunic\u00f2 il termine del mandato di commissario straordinario della Federazione dei Fasci di Combattimento di Genova da parte di Ettore Leale, a cui subentr\u00f2 il nuovo segretario federale Giorgio Molfino."}
{"id": "1386713", "revid": "767487", "url": "https://it.wikipedia.org/wiki?curid=1386713", "title": "Daniele Moruzzi", "text": "Caratteristiche tecniche.\nMoruzzi rappresent\u00f2 un eccezionale jolly per il Grifone: ricopr\u00ec ben 6 ruoli diversi. In attacco segn\u00f2 complessivamente 22 reti, giocava anche in porta, dato che allora non erano ammesse sostituzioni dei portieri, ma i ruoli che ricopriva meglio erano quelli di esterno di difesa e centrocampo, sia sulla fascia sinistra che su quella di destra.\nCarriera.\nGiovanili.\nLa sua prima esperienza calcistica fu nella Pro Manin; successivamente, nel 1913 pass\u00f2 allo SPES Genova, piccola societ\u00e0 che cont\u00f2 nelle sue file giocatori come Giovanni De Pr\u00e0.\nAlla fine del campionato 1920-21 Moruzzi viene chiamato a giocare nella Genoa, squadra della quale era tifoso.\nLa maturit\u00e0 calcistica.\nLa prima partita col fu a Pisa nel 1921, e assieme a lui esordirono in rossoblu nientemeno che De Pr\u00e0 e Burlando. Fino al 1927 gioc\u00f2 in rossoblu, diventando un vero protagonista della squadra, con la quale vinse 2 scudetti memorabili, nelle stagioni 1922-23 e 1923-24.\nDal 1927 al 1929 passa all'altra squadra cittadina, La Dominante.&lt;br&gt;\nNella stagione 1929-30 torn\u00f2 al Genova 1893 per il suo ultimo anno con i rossoblu.\nPass\u00f2 le ultime stagioni della sua carriera al dove arriva insieme all'altro genovese Luigi Derchi. Fu capitano della squadra e gioc\u00f2 come mezza-ala destra, per finire nella Sestrese."}
{"id": "1386715", "revid": "32741", "url": "https://it.wikipedia.org/wiki?curid=1386715", "title": "A.T.P.C.", "text": ""}
{"id": "1386731", "revid": "26751", "url": "https://it.wikipedia.org/wiki?curid=1386731", "title": "Zona pelagica", "text": ""}
{"id": "1386732", "revid": "963244", "url": "https://it.wikipedia.org/wiki?curid=1386732", "title": "Le Carmelitane di Compi\u00e8gne", "text": ""}
{"id": "1386736", "revid": "287204", "url": "https://it.wikipedia.org/wiki?curid=1386736", "title": "Torre Vado", "text": "Torre Vado \u00e8 una frazione di 83 \nabitanti appartenente al comune di Morciano di Leuca in provincia di Lecce.\nSituata nel basso Salento, a poca distanza da Santa Maria di Leuca, \u00e8 una rinomata localit\u00e0 balneare del litorale ionico salentino.\nLa costa \u00e8 caratterizzata da basse scogliere. Il centro abitato si \u00e8 sviluppato intorno al piccolo porto prevalentemente negli ultimi decenni, sulla spinta dell'edilizia turistica. \nToponomastica.\nLa localit\u00e0 prende il nome dall'omonima torre di avvistamento. \"Vado\" deriverebbe dal latino \"vadum\" (guado), per la costa facilmente accessibile dal mare, o secondo un'altra ipotesi, dallo spagnolo \"ovado\", ossia luogo dove i pesci depositavano le uova. In una pubblicazioni del 1619 (Descrittione del Regno di Napoli) appare per\u00f2 con il nome di \"Torre Mattefante\".\nTorre di avvistamento.\nTorre Vado \u00e8 una delle numerose torri di avvistamento costiere fatte costruire nel XVI secolo da Carlo V per difendere il territorio salentino dalle invasioni dei pirati Saraceni. La torre di guardia si trova sulla costa a pochi metri dal mare ed \u00e8 attualmente circondata da alcuni edifici costruiti in epoche pi\u00f9 recenti. Per la sua vicinanza con il centro abitato di Salve era stata adibita a torre cavallara, cio\u00e8 era dotata di un messaggero a cavallo che in caso di pericolo partiva per avvertire i paesi dell'entroterra.\nLa torre a base circolare si sviluppa su due piani e presenta finestre e feritoie nella parte superiore. \u00c8 servita da una scala di accesso.\nCon il disarmo delle torri costiere, avvenuto intorno al 1846 su disposizione di Ferdinando II Re delle Due Sicilie, la torre \u00e8 stata adibita a stazione di controllo doganale. Nel 1930 venne acquistata da privati e nel 1935 fu restaurata."}
{"id": "1386739", "revid": "709565", "url": "https://it.wikipedia.org/wiki?curid=1386739", "title": "Capitan Dick", "text": "Capitan Dick (\"Spiral Zone\") \u00e8 una serie animata fantascientifica prodotta e trasmessa negli Stati Uniti d'America nel 1987, ambientata in quello che allora era il futuro prossimo, ovvero il 2007.\nI protagonisti sono un gruppo ristretto di soldati d'\u00e9lite, comandati dal capitano Dick (colonnello \"Dirk Courage\" nell'edizione originale) che combattono contro uno scienziato pazzo che vuole conquistare il mondo: costui ha inventato uno speciale batterio in grado di infettare le persone con una forma di malattia che annulla la volont\u00e0 (rendendo la popolazione infettata schiava dello scienziato), producendo per\u00f2 delle piaghe e macchie sulla pelle e rendendo giallo il colore della sclera oculare. La zona gi\u00e0 infettata, estesa a met\u00e0 del pianeta, \u00e8 a forma di spirale, da cui il nome della serie nella versione originale (\"Spiral Zone\", nel doppiaggio italiano \"Zona vortice\").\nDalla serie sono stati prodotti anche una linea di giocattoli dalla Tonka Corporation e una miniserie di fumetti pubblicata dalla DC Comics nel 1988.\nLa nascita del cartone.\nSpiral Zone in origine era una linea di giocattoli militari futuristici prodotta a met\u00e0 degli anni ottanta dalla Bandai. La Tonka Corporation decise di produrre e vendere la serie negli Stati Uniti, ma con modelli semplificati rispetto a quelli giapponesi (come dettagli e possibilit\u00e0 di movimento), facendo produrre il cartone dalla \"Orbis Communications\" e dalla \"The Maltese Companies\" e il fumetto dalla DC Comics come forma di pubblicit\u00e0.\nTrama.\nIl dottor James Bent, brillante e giovane scienziato che lavora per l'esercito statunitense, ha sviluppato un tipo di batterio che infetta gli esseri umani rendendoli simili a zombi senza volont\u00e0 propria, e che ha come effetto collaterale quello di provocare la comparsa di macchie rossastre sulla pelle (dovute a colonie batteriche) e l'ingiallimento della sclera degli occhi. Il dottore propone all'esercito di impiegare questo batterio come arma, ma la proposta viene respinta. Il 18 giugno 2007 Bent, che ha assunto lo pseudonimo di dottor Black (\"Overlord\" nell'edizione originale), dirotta il primo shuttle funzionante con motori ionici e lo usa per scaricare sul pianeta dei \"generatori\" in grado di diffondere nell'aria il batterio, dando vita alla \"Zona Vortice\", in cui milioni di persone si ritrovano contagiate. Black ha sviluppato un antidoto, che rende immuni dagli effetti mentali del batterio (ma non dagli effetti collaterali), che usa su s\u00e9 stesso e su un gruppo di criminali e mercenari che ha riunito sotto il nome di \"Vedove nere\" e che gli rende possibile vivere nella \"Zona Vortice\" come signore assoluto. Questo gruppo verr\u00e0 equipaggiato con potenti e avveniristici mezzi militari.\nViene scoperto che un materiale rarissimo, il \"Neutron-90\", permette di creare protezioni che bloccano la diffusione del batterio. I governi della terra decidono quindi di formare una squadra composta dai migliori soldati del mondo e di fornire a questa delle speciali tute fatte di \"Neutron-90\" e dei mezzi ed equipaggiamenti in grado di competere con le dotazioni delle \"Vedove Nere\": nascono cos\u00ec i \"Zone Riders\", sotto il comando del capitano Dick (colonnello \"Dirk Courage\" nell'edizione originale), che hanno lo scopo di bloccare i tentativi di espansione della \"Zona Vortice\" e di distruggere i generatori gi\u00e0 presenti all'interno di questa.\nL'edizione USA.\nEpisodi.\nLa serie si compone di un'unica stagione di 65 episodi, di cui gli ultimi tre composti quasi interamente dal montaggio di scene prese da quelli precedenti, ed \u00e8 stata trasmessa per la prima volta negli USA dal 21 settembre al 18 dicembre 1987.\nEdizione in DVD.\nAlla fine del 2006 l'edizione statunitense del cartone \u00e8 stata riedita e commercializzata in DVD da un fan (Chris Millar), grazie ai nastri originali del programma forniti da Pierre De Celles, il supervisore del cartone.\nL'edizione italiana.\nL'edizione italiana \u00e8 stata trasmessa nel 1989 sui canali locali facenti parte del network di Italia 7.\nSigla.\nLa sigla \"Capitan Dick\" \u00e8 cantata da Giampaolo Daldello, il testo e la musica sono opera di Vincenzo Draghi e risulta incisa nel dicembre 1988 e distribuita l'anno dopo. La musica venne impiegata in Spagna anche per la sigla dell'edizione locale de \"La regina dei mille anni\" (\"Exploradores del Espacio\").\nDoppiaggio.\nIl doppiaggio della versione italiana \u00e8 stato curato dalla Deneb film di Milano.\nEpisodi.\nForse non tutti i 65 episodi sono stati trasmessi in Italia:"}
{"id": "1386740", "revid": "1529788", "url": "https://it.wikipedia.org/wiki?curid=1386740", "title": "Codice penale (disambigua)", "text": ""}
{"id": "1386755", "revid": "119982", "url": "https://it.wikipedia.org/wiki?curid=1386755", "title": "Hassanal Bolkiah I", "text": ""}
{"id": "1386757", "revid": "287204", "url": "https://it.wikipedia.org/wiki?curid=1386757", "title": "Lega Nazionale A 1981-1982", "text": "L'edizione 1981-1982 della Lega Nazionale A vide la vittoria finale del Grasshoppers. Capocannoniere del torneo fu Claudio Sulser (Grasshoppers), con 22 reti.\nStagione.\nNovit\u00e0.\nDalla Lega Nazionale A 1980-1981 \u00e8 stato retrocesso in Lega Nazionale B lo Ch\u00eanois, mentre dalla Lega Nazionale B 1980-1981 sono stati promossi il Vevey, l'Aarau e il Bulle.\nClassifica finale.\nLegenda:\nNote:"}
{"id": "1386758", "revid": "287204", "url": "https://it.wikipedia.org/wiki?curid=1386758", "title": "Lega Nazionale A 1982-1983", "text": "L'edizione 1982-1983 della Lega Nazionale A vide la vittoria finale del . Capocannoniere del torneo fu Jean-Paul Brigger (), con 23 reti.\nStagione.\nNovit\u00e0.\nDalla Lega Nazionale A 1981-1982 sono stati retrocessi in Lega Nazionale B il e il , mentre dalla Lega Nazionale B 1981-1982 sono stati promossi il e il .\nClassifica finale.\nLegenda:\nNote:"}
{"id": "1386759", "revid": "306856", "url": "https://it.wikipedia.org/wiki?curid=1386759", "title": "Arato di Sicione", "text": "Rimasto orfano all'et\u00e0 di sette anni durante un colpo di Stato contro suo padre Clinia, Arato entr\u00f2 sulla scena politica all'et\u00e0 di venti anni, quando scacci\u00f2 il tiranno Nicocle che, appoggiato dai Macedoni, deteneva il potere nella sua citt\u00e0 natale. Diresse la lega achea nel periodo 245-213 a.C., di cui per 16 volte fu eletto stratego e la port\u00f2 al suo massimo splendore nell'ultimo sprazzo della Grecia come potenza autonoma. Nel 243 a.C., col sostegno di Tolomeo III impegnato nella terza guerra siriaca, Arato aveva liberato Corinto, mentre nel 229 a.C. riusc\u00ec a farsi consegnare dai Macedoni il Pireo ed altri territori dell'Attica.\nAlla fine della cosiddetta guerra cleomenea (228-222 a.C.), tra la lega achea e Sparta, dopo essere stato ripetutamente sconfitto da questi ultimi, si alle\u00f2 cogli storici nemici Macedoni, guidati dal reggente Antigono III Dosone e sconfisse gli Spartani nella battaglia di Sellasia, portando cos\u00ec i Macedoni al dominio sul Peloponneso. Secondo la tradizione Arato fu avvelenato da un sicario di Filippo V, successore di Antigono III.\nBiografia.\nOrigini.\nSecondo la testimonianza di Plutarco, Arato era il figlio di Clinia, uno dei due magistrati, assieme a Timoclida, che si trovavano al governo della \"polis\" di Sicione dopo l'abbattimento del tiranno Cleone. Morto Timoclida per cause naturali, il cittadino Abantida, desideroso di diventare tiranno della citt\u00e0, uccise Clinia e diversi suoi familiari (264 a.C.). Arato, che all'epoca aveva sette anni, riusc\u00ec per caso a fuggire e a rifugiarsi a casa della zia Soso, cognata del padre e sorella dello stesso Abantida. Soso nascose in casa il piccolo e successivamente, approfittando della notte per sfuggire ai sicari del nuovo tiranno, lo invi\u00f2 di nascosto ad Argo in modo che venisse cresciuto da alcuni amici di Clinia..\nPlutarco testimonia che Arato crebbe nell'odio per i tiranni, che avevano sterminato la sua famiglia, tanto che all'et\u00e0 di venti anni (251 a.C.) si prepar\u00f2 a liberare la sua citt\u00e0 dai tiranni. Nel frattempo, Abantida era stato assassinato da due suoi oppositori, Dinia e Aristotele il Dialettico, che avevano approfittato dell'interesse che aveva il tiranno per la filosofia e lo avevano ucciso mentre effettuava una discussione filosofica in piazza. Il potere era stato quindi preso dal padre di Abantida, di nome Pasea, che a sua volta era stato assassinato a tradimento da un nuovo tiranno, Nicocle.\nLiberazione di Sicione.\nPlutarco, che utilizza le \"Memorie\" di Arato come fonte, fa un racconto dettagliatissimo della prima impresa del futuro stratego: la liberazione della sua citt\u00e0 natale dal tiranno Nicocle. Secondo la testimonianza dello storico di Cheronea, Arato decise di entrare a sorpresa a Sicione sfruttando un tratto delle mura che era particolarmente basso all'interno della citt\u00e0. Questa preziosa informazione gli era stata fornita dal fratello del suo amico Senocle, che proprio scavalcando quel tratto di mura era riuscito a fuggire da Sicione, dopo essere evaso dal carcere dove si trovava prigioniero.\nNicocle aveva inviato delle spie ad Argo per sorvegliare Arato, ma questi riusc\u00ec a trarli in inganno fingendo di interessarsi solamente a feste e banchetti. Fatte invece costruire delle scale pieghevoli dall'artigiano Eufranore, armati una trentina dei suoi servi ed assoldati alcuni mercenari, Arato e suoi compagni si recarono prima a Nemea e di qui si diressero di notte verso Sicione, sfruttando l'oscurit\u00e0. Nel frattempo, Cafisia, uno degli amici del futuro stratego, avrebbe dovuto rinchiudere nella sua casa il giardiniere che abitava nei pressi di quel tratto di mura, per evitare che desse l'allarme. Plutarco racconta che Arato era preoccupato dei cagnolini del giardiniere perch\u00e9, pur molto piccoli, erano particolarmente combattivi e rumorosi.\nCafisia riusc\u00ec facilmente a catturare il giardiniere, ma i cagnolini gli sfuggirono e si misero a ad abbaiare e a correre di fianco a coloro che stavano trasportando le scale. Nonostante il rumore dei cani, Arato e poco pi\u00f9 di quaranta dei suoi compagni riuscirono, non visti dalle sentinelle, a salire silenziosamente sulle scale montate a ridosso delle mura e a penetrare nella citt\u00e0. Raggiunto in fretta il quartier generale, Arato e i suoi compagni colsero di sorpresa i mercenari nel sonno e li catturarono tutti senza spargimento di sangue. Nel frattempo si era fatto ormai giorno ed Arato fece proclamare dall'araldo la liberazione di Sicione (251 a.C.):\nArrivati poi alla casa del tiranno, la incendiarono e la saccheggiarono, mentre Nicocle riusciva a salvarsi fuggendo da un passaggio segreto. Plutarco sottolinea come nella presa di Sicione non vi fu alcuna vittima, n\u00e9 tra i patrioti di Arato n\u00e9 tra i fautori del tiranno.\nAdesione alla lega achea ed alleanza con Tolomeo II.\nLiberata Sicione, Arato si trov\u00f2 subito di fronte a due gravi problemi: prima di tutto gli esuli, rientrati in citt\u00e0, pretendevano di rientrare in possesso dei loro beni che il tiranno aveva ridistribuito ad altri cittadini. Inoltre, la citt\u00e0 si trovava isolata e sarebbe quindi stata una facile preda del re di Macedonia Antigono II Gonata, che non vedeva di buon occhio le citt\u00e0 democratiche ma preferiva governi tirannici che riusciva a controllare meglio.\nArato decise quindi di far uscire Sicione dal suo isolamento facendola entrare nella lega achea, nonostante la differenza etnica. I Siconi erano infatti di stirpe dorica e non achea.\nArato si rec\u00f2 poi da Tolomeo II, re d'Egitto, per ottenere gli aiuti finanziari necessari per rimborsare gli esuli dall'alienazione dei loro beni. Plutarco testimonia che il viaggio in Egitto fu molto avventuroso perch\u00e9 la nave di Arato fu spinta dai temporali ad Andro, isola filo-macedone, dove fu presa dai nemici. Ma Arato, accompagnato dal suo amico Timante, riusc\u00ec a nascondersi in un bosco, dove rimase fino a quando riusc\u00ec ad imbarcarsi su una nave romana in transito e diretta in Siria. Convinto il comandante a dirottare la nave verso la Caria, da qui si imbarc\u00f2 per l'Egitto, dove incontr\u00f2 Tolomeo e lo convinse ad elargirgli la somma necessaria per la pacificazione delle controversie nella sua citt\u00e0.\nLiberazione di Corinto.\nArato fu eletto stratego della lega achea per la prima volta nel 245 a.C.. Durante il suo mandato, si alle\u00f2 con la Beozia nella guerra contro la lega etolica, ma arriv\u00f2 in ritardo alla battaglia di Cheronea, nella quale i Beoti furono sconfitti e trovarono la morte lo stesso beotarco Abeocrito con mille soldati.\nL'anno successivo Arato fu di nuovo eletto stratego e, con quattrocento uomini, liber\u00f2 Corinto dalla guarnigione filo-macedone (243 a.C.). Le modalit\u00e0 di presa della citt\u00e0 furono simili alla liberazione di Sicione: mentre otto dei suoi uomini, travestiti da viandanti, uccidevano le sentinelle, Arato e i suoi, avvicinatisi alla citt\u00e0 a piedi nudi per non far rumore, portarono le scale pieghevoli e scavalcarono le mura, penetrando a sorpresa nella citt\u00e0. Affrontati e sconfitti i mercenari di Archelao, il comandante della guarnigione macedone, conquist\u00f2 la rocca di Acrocorinto, liberando la citt\u00e0, che era in mano al regno di Macedonia fin dal 337 a.C.\nDopo aver lasciato andare Archelao, Arato si impadron\u00ec di Lecheo, il porto di Corinto, dove requis\u00ec 25 navi di Antigono e mise in vendita tutti i beni macedoni, tra i quali cinquecento cavalli e quattrocento schiavi.\nAnnessione di Megalopoli e di Argo.\nConquistata Corinto, negli anni successivi, durante i quali fu pi\u00f9 volte eletto stratego della lega achea, Arato tent\u00f2 pi\u00f9 volte di liberare Argo dai tiranni. Dapprima tent\u00f2 di uccidere il tiranno Aristomaco il Vecchio con un attentato. Invi\u00f2 infatti ad Argo alcuni uomini travestiti da mercanti e con un piccolo pugnale nascosto tra le merci (era infatti vietato introdurre armi in citt\u00e0) ma l'attentato fall\u00ec perch\u00e9 i sicari furono in disaccordo fra loro. Successivamente, quando Aristomaco fu ucciso da uno schiavo e si impadron\u00ec del potere Aristippo, Arato mosse guerra contro quest'ultimo ma non trov\u00f2 nessun appoggio da parte degli Argivi che, ormai abituati alla tirannide, non fecero nulla per agevolare lo stratego della lega achea..\nArato tent\u00f2 allora un attacco a sorpresa scavalcando le mura come aveva fatto a Sicione e a Corinto, ma ancora una volta non incontr\u00f2 alcun aiuto da parte argiva e, ferito ad una gamba, dovette fuggire. Lo stratego decise allora di affrontare il nemico in campo aperto ma fu sconfitto presso il fiume Carete e si ritir\u00f2.\nFinalmente, Arato riusc\u00ec ad avere la meglio su Aristippo quando quest'ultimo mosse guerra contro Cleone, citt\u00e0 del Peloponneso tra Argo e Corinto, che Arato stesso aveva da poco fatto entrare nella Lega Achea. Lo stratego infatti aveva portato di nascosto il suo esercito dentro Cleone all'insaputa di Aristippo e, quando quest'ultimo attacc\u00f2 la citt\u00e0, fu colto di sorpresa dalla superiorit\u00e0 numerica degli Achei e fu sconfitto, trovando egli stesso la morte in battaglia.\nArato riusc\u00ec cos\u00ec a sconfiggere ed eliminare il suo avversario, ma non la citt\u00e0 di Argo, perch\u00e9 Aristomaco il Giovane, fratello del tiranno ucciso, riusc\u00ec a conservare il potere. Nel 229 a.C., con l'aiuto di Lidiada, Arato riusc\u00ec per\u00f2 a convincere il nuovo tiranno a rinunciare spontaneamente al potere e ad annettere Argo alla lega achea.\nLidiada era stato a sua volta il tiranno di Megalopoli ed era stato convinto dallo stesso Arato ad abdicare nel 234 a.C. circa, annettendo anche questa citt\u00e0 alla lega achea.\nAlleanza con gli Etoli e liberazione dell'Attica.\nAlleatosi con la lega etolica, Arato decise di liberare anche Atene dalla guarnigione macedone che la occupava. Cerc\u00f2 pi\u00f9 volte invano di prendere il Pireo e dopo uno di questi tentativi si ruppe una gamba mentre era in fuga.\nQuando Antigono II mor\u00ec e Demetrio II sal\u00ec sul trono di Macedonia (239 a.C.), Arato cerc\u00f2 lo scontro campale coi Macedoni, ma fu sconfitto a Filacia da Biti, il generale di Demetrio, e si sparse addirittura la voce che lo stesso stratego fosse morto, tanto che Diogene, il comandante della guarnigione macedone, invi\u00f2 a Corinto dei messaggeri per comunicare la notizia, suscitando per\u00f2 l'ilarit\u00e0 degli Achei, dato che lo stesso Arato si trovava proprio a Corinto al momento dell'arrivo degli inviati di Diogene.\nAlla morte di Demetrio (229 a.C.), gli Ateniesi erano ormai maturi per rendersi indipendenti dai Macedoni, ed Arato riusc\u00ec a convincere Diogene a consegnargli il Pireo, Munichia, Salamina e i Capo Sunio in cambio di 150 talenti, dei quali 20 sborsati dallo stesso Arato. In conseguenza di ci\u00f2, diverse citt\u00e0 dell'Attica aderirono o si allearono con la lega achea.\nGuerra cleomenea.\nQuando la lega achea si trovava ormai all'apice della sua potenza, dovette affrontare una guerra contro Sparta, la cosiddetta guerra cleomenea (228-222 a.C.).\nIl re di Sparta Cleomene III, infatti, aveva approfittato di alcuni incidenti avvenuti con gli Achei al confine con l'Arcadia per muovere guerra contro la lega stessa. Il motivo per il quale Cleomene aveva scatenato la guerra, secondo Plutarco, era il fatto che il re di Sparta intendeva imporre delle sostanziali riforme alla citt\u00e0 e riteneva pi\u00f9 opportuno realizzarle in tempo di guerra, forte dei poteri militari che esercitava, piuttosto che in tempo di pace, quando gli efori avevano invece il pieno controllo politico.\nAristomaco, l'ex tiranno di Argo che era stato nominato stratego della lega nel 228 a.C., si prepar\u00f2 alla battaglia contro Cleomene ma Arato lo costrinse al ritiro, nonostante la schiacciante superiorit\u00e0 numerica degli Achei.\nSuccessivamente, Cleomene sconfisse Arato nella battaglia del Monte Liceo (227 a.C.) In quell'occasione si sparse la voce che lo stesso Arato fosse morto, come era avvenuto anni prima nella battaglia di Filacia contro i Macedoni. Lo stratego della lega, invece, approfitt\u00f2 dell'effetto sorpresa per strappare Mantinea agli Spartani.\nNell'estate dello stesso anno, Cleomene sbaragli\u00f2 di nuovo l'esercito acheo a Ladocea, uccidendo in battaglia lo stratego Lidiada, ex tiranno di Megalopoli.\nDopo aver preso Mantinea e Tegea, nell'autunno del 226 a.C. Cleomene sconfisse Arato ed Iperbata, stratego in carica quell'anno, a Dime, restaurando cos\u00ec l'egemonia spartana sul Peloponneso. La sconfitta di Arato fu cos\u00ec disastrosa che, fino al (224 a.C.), le fonti antiche non danno pi\u00f9 notizia di movimenti di truppe achee ma solo di guarnigioni di stanza nelle varie citt\u00e0, a dimostrazione che le truppe della lega erano state annientate.\nDopo la sconfitta di Dime, Arato si ritir\u00f2 temporaneamente dalla guida della lega, suscitando lo sdegno di Plutarco, che lo paragona ad un comandante che abbandona la sua nave.\nAlleanza coi Macedoni.\nGli Achei invitarono Cleomene a trattare la pace a Lerna ma il re spartano non pot\u00e9 parteciparvi per una malattia improvvisa (225 a.C.). Arato approfitt\u00f2 della situazione per accordarsi coi suoi storici nemici, i Macedoni, contro i quali aveva lottato per pi\u00f9 di venti anni. Arato, che quell'anno ebbe il mandato eccezionale di \"stratego autocrate\", invi\u00f2 al nuovo re Antigono III Dosone due cittadini megalopoliti, Nicofane e Cercida, come ambasciatori. I due avevano una missione duplice: una ufficiale, ovvero chiedere il sostegno alla citt\u00e0 di Megalopoli, ed una segreta, ovvero chiedere al re se era disposto ad intervenire nel conflitto al fianco della stessa lega achea, nel caso Arato l'avesse ritenuto opportuno.\nTornati dall'ambasceria, Nicofane e Cercida presentarono all'assemblea della lega il risultato della loro missione ufficiale, ovvero la risposta favorevole di Antigono a sostenere Megalopoli. L'assemblea si espresse in modo favorevole ma Arato a sorpresa fece invece respingere l'offerta del re. In realt\u00e0, Arato aveva stipulato un accordo segreto coi suoi storici avversari e, forte di questa alleanza, fece annullare la seconda conferenza di pace, che avrebbe dovuto avere luogo ad Argo.\nCleomene decise quindi di continuare la guerra, conquistando la stessa Argo con l'aiuto di Aristomaco, che aveva lasciato gli Achei per allearsi con lui. Successivamente il re di Sparta prese Fliunte, Cleone e Corinto, con l'esclusione della rocca di Acrocorinto, dove rimase una guarnigione achea.\nNel frattempo, Arato fece ratificare l'alleanza tra la Lega achea e la Macedonia (224 a.C.) ed Antigono si prepar\u00f2 per la discesa in Grecia. Nel corso delle trattative, Arato aveva coinvolto il figlio, Arato di Sicione il Giovane, che invi\u00f2 in Macedonia probabilmente in due missioni distinte, la prima nelle fasi preliminari, con la missione di concludere l'accordo con Antigono, come testimoniato da Polibio, e la seconda nella primavera nel 224 a.C., quando ormai l'alleanza era stata approvata, come ostaggio a garanzia della fedelt\u00e0 della Lega achea, come testimoniato da Plutarco.\nIntervento macedone e vittoria contro Sparta.\nNel 224 a.C. Antigono III Dosone, alla testa del suo esercito, scese nel Peloponneso al fianco della lega achea. Cleomene cerc\u00f2 di stancarlo con una tattica di guerriglia, con lo scopo di far esaurire al nemico le scorte alimentari. Gli arriv\u00f2 per\u00f2 improvvisamente la notizia della ribellione di Argo, che tent\u00f2 invano di riconquistare.\nAntigono invece conquist\u00f2 Tegea, Orcomeno e Mantinea, mentre Cleomene radeva al suolo Megalopoli, suscitando lo sdegno di tutta la Grecia, dato che aveva distrutto completamente una delle citt\u00e0 pi\u00f9 importanti del Peloponneso (223 a.C.)..\nNel 222 a.C., nella piana di Sellasia, in Laconia, i due eserciti si affrontarono in battaglia campale (battaglia di Sellasia). Gli Acheo-macedoni disponevano di quasi trentamila opliti e mille cavalieri, mentre il re di Sparta aveva a disposizione ventimila opliti, di cui seimila Spartani, e seicento cavalieri.\nLa disfatta spartana fu completa: secondo la testimonianza di Plutarco, dei seimila soldati lacedemoni, ne sopravvissero solo duecento, ed anche i mercenari al servizio di Sparta furono decimati. In battaglia mor\u00ec anche Euclida, fratello e collega al trono di Cleomene, mentre quest'ultimo riusc\u00ec a fuggire ad Alessandria, dove fu accolto dal re d'Egitto Tolomeo III L\u00ec visse per tre anni in una condizione di prigionia dorata, fino al suicidio dopo un estremo tentativo di ribellione (219 a.C.).\nL'esercito acheo-macedone entr\u00f2 in Sparta senza che vi fosse opposta alcuna resistenza, conquistandola per la prima volta dopo la sua fondazione, avvenuta circa mille anni prima. I vincitori si comportarono con estrema mitezza con gli Spartani, chiedendo solo l'abolizione della diarchia e l'istituzione di una repubblica fedele al regno di Macedonia.\nSostegno ai Macedoni e fine.\nIl prezzo che gli Achei dovettero pagare per aver chiesto aiuto ad Antigono fu alto, perch\u00e9 i Macedoni tornarono di fatto a controllare il Peloponneso. Corinto fu infatti ceduta al re di Macedonia, ad Orcomeno si insedi\u00f2 una guarnigione macedone e Mantinea fu addirittura rifondata col nome di Antigonea, dopo che tutti i suoi abitanti furono uccisi o venduti come schiavi, inclusi le donne e i bambini. Inoltre, Antigono fece restaurare tutte le statue dei tiranni che gli Achei avevano abbattuto, e fece invece distruggere le statue dedicate a chi aveva eliminato i tiranni, con l'eccezione di quelle di Arato.\nPochi giorni dopo la battaglia di Sellasia, Antigono dovette tornare in Macedonia per affrontare un'invasione illirica, ma invi\u00f2 nel Peloponneso l'erede al trono, Filippo V. Dopo aver sconfitto gli Illiri, Antigono mor\u00ec e Arato dovette ricorrere di nuovo all'aiuto del nuovo re, che era salito al trono all'et\u00e0 di soli diciassette anni, per una guerra scoppiata contro la lega etolica contro la Messenia, che faceva parte della lega achea.\nFilippo V all'inizio si dimostr\u00f2 in un primo momento un fedele e rispettoso alleato di Arato, ma successivamente i due vennero in contrasto, sia per motivi politici che privati. Da una parte, infatti, Filippo V evit\u00f2 di sostenere Arato nelle successive elezioni a stratego della lega e prefer\u00ec non coinvolgerlo nella spedizione in Epiro, dall'altra aveva una relazione, durata per lungo tempo, con Policrazia, la nuora di Arato (la moglie di Arato di Sicione il Giovane), relazione della quale Arato era a conoscenza ma non il figlio.\nNon sopportando ormai pi\u00f9 la scomoda personalit\u00e0 di Arato, Filippo V decise di eliminarlo e lo fece avvelenare dal suo amico Taurione, mediante un veleno che faceva effetto a poco a poco. Arato era ben consapevole di stare per morire e chi fosse il mandante dell'assassinio, tanto che, secondo la testimonianza di Plutarco, una volta confid\u00f2 ad un amico il motivo della sua lenta ed inesorabile malattia:\nArato mor\u00ec ad Egio nel 213 a.C., mentre esercitava per la diciassettesima ed ultima volta la carica di stratego. Filippo fece avvelenare anche il figlio, che mor\u00ec lo stesso anno.\nOpere.\nArato lasci\u00f2 le sue \"Memorie\", delle quali sopravvivono solo sei frammenti, riportati da Plutarco nelle Vite di Agide, Cleomene ed Arato. Tale opera autobiografica, che riportava gli eventi sino al termine della guerra cleomenea, fu utilizzata come fonte da Polibio per scrivere il secondo libro delle Storie e da Plutarco per scrivere la \"Vita di Arato\" fino al capitolo 46. Plutarco contrappone le \"Memorie\" di Arato alle \"Storie\" (anch'esse perdute) di Filarco, che lo stesso storico di Cheronea utilizza come fonte principale per le \"Vite di Agide e di Cleomene\", testimoniando come Filarco avesse un atteggiamento fortemente ostile allo stratego della lega achea, mentre quest'ultimo, nella sua opera, aveva un intento autoapologetico. Plutarco testimonia inoltre come le \"Memorie\" fossero appunti scritti in maniera frettolosa, senza molta attenzione alla scelta della parole utilizzate.\nTestimonianze.\nCicerone, in un celebre passo del \"De officiis\", tesse le lodi di Arato perch\u00e9, dopo aver liberato la citt\u00e0 dalla tirannide, riusc\u00ec a conciliare gli interessi degli esuli richiamati in patria con quelli dei cittadini che erano entrati in possesso dei loro beni."}
{"id": "1386760", "revid": "287204", "url": "https://it.wikipedia.org/wiki?curid=1386760", "title": "Lega Nazionale A 1983-1984", "text": "L'edizione 1983-1984 della Lega Nazionale A vide la vittoria finale del Grasshopper Club Z\u00fcrich.\nCapocannoniere del torneo fu Georges Bregy (), con 21 reti.\nClassifica finale.\nLegenda:\n\u00a0\u00a0\u00a0\u00a0\u00a0 Campione di Svizzera.\n\u00a0\u00a0\u00a0\u00a0\u00a0 Retrocesso in Lega Nazionale B 1984-1985.\nNote:\nRisultati.\nCalendario.\nNota bene: quale prima giornata di ritorno \u00e8 stata giocata l'ultima giornata di andata invertita."}
{"id": "1386761", "revid": "712828", "url": "https://it.wikipedia.org/wiki?curid=1386761", "title": "Tetsuzaemon Iba", "text": ""}
{"id": "1386764", "revid": "103063535", "url": "https://it.wikipedia.org/wiki?curid=1386764", "title": "Arato", "text": ""}
{"id": "1386767", "revid": "729019", "url": "https://it.wikipedia.org/wiki?curid=1386767", "title": "Giuseppe Tamburrano", "text": "Biografia.\nProveniente da una famiglia di idee socialiste (era il figlio del senatore socialista Luigi Tamburrano), fu consigliere parlamentare del Senato fino al 1973. \u00c8 stato consigliere politico di Pietro Nenni durante i governi di centro-sinistra.\nDirigente del Partito Socialista Italiano, fu membro nel 1966 del Comitato centrale e nel 1981 della direzione nazionale, nonch\u00e9 responsabile culturale del PSI.\nHa insegnato \"Storia dei partiti politici\" all'Universit\u00e0 degli studi di Catania.\nHa ricoperto la carica di Presidente della Fondazione Pietro Nenni dal \"\"1985 fino a marzo del 2015.\nTamburrano ha collaborato con numerosi quotidiani, tra cui \"Il Messaggero\", \"La Repubblica\", \"Il Corriere della Sera\", \"Avanti!\" e \"l'Unit\u00e0\" ed \u00e8 autore di numerosi saggi di storia e di politologia.\nNel 2016 ha pubblicato un saggio politico dal titolo \"La sinistra italiana 1892-1992\" edito da Bibliotheka Edizioni nel quale viene raccontata, per l'appunto, la storia della Sinistra italiana e del socialismo.\nLibri pubblicati.\nQuesto l'elenco dei principali titoli pubblicati da Giuseppe Tamburrano:"}
{"id": "1386772", "revid": "729019", "url": "https://it.wikipedia.org/wiki?curid=1386772", "title": "Chiribiri", "text": "La Autocostruzioni Chiribiri \u00e8 stata un'azienda aeronautica e casa automobilistica attiva a Torino dal 1911 al 1928.\nStoria.\nI velivoli.\nFondata nel quartiere di \"Borgo San Paolo\" il 23 settembre 1911 dal veneziano Antonio Chiribiri, insieme al pilota collaudatore Maurizio Ramassotto ed all'ingegnere Gaudenzio Verga con la ragione sociale \"Fabbrica Torinese Velivoli Chiribiri &amp; C.\", la ditta fu impegnata da principio nella produzione di pezzi di ricambio per l'industria aeronautica; in seguito raggiunse una notevole espansione durante i suoi primi anni di vita grazie all'affidabilit\u00e0 ed alle prestazioni dei propulsori prodotti su licenza della societ\u00e0 francese Gnome et Rh\u00f4ne che, negli anni del primo conflitto mondiale, le varranno importanti commesse militari per la manutenzione dei motori aeronautici.\nPoco prima della guerra, la \"Chiribiri\" aveva ideato e costruito un prototipo d'aereo monoplano, una realizzazione particolarmente ardita per l'epoca. Peraltro, si trattava del primo aeroplano interamente costruito in Italia e da una sola azienda.\nCollaudato dallo stesso Antonio Chiribiri, che in precedenza mai aveva pilotato un aereo, il monoplano si schiant\u00f2 al primo decollo. Il temerario inventore veneziano rimase incolume e, qualche mese pi\u00f9 tardi, decise di realizzare un aereo a decollo verticale che, peraltro, sub\u00ec la medesima sorte del precedente.\nIn tutto furono 15 i monoplani costruiti dalla \"Chiribiri\" dal 1912 al 1913, prima di dedicarsi definitivamente alle autovetture, suddivisibili nei modelli \"Tipo 45 HP\", \"Tipo 50 HP\", \"Tipo 80 HP\" e \"Tipo Corsa\".\nLe automobili.\nNel 1914 il conte Gustavo Brunetta d'Usseaux, facoltoso proprietario terriero, desideroso di entrare nella nascente industria automobilistica, propose a Chiribiri una societ\u00e0 per realizzare una autovettura economica da produrre in cento esemplari con la denominazione \"Siva\", dal nome della divinit\u00e0 indiana.\nMentre i lavori del prototipo \"Siva 8-10 HP\" erano in fase di ultimazione, il nobiluomo torinese venne travolto dai debiti di gioco e si ritir\u00f2 dall'impresa. Allo scopo di dare un senso all'enorme lavoro svolto, Chiribiri decise di rilevare la societ\u00e0 e proseguire da solo nello sviluppo dell'automobile, investendo nella nuova attivit\u00e0 i profitti ottenuti dalle commesse belliche.\nSulla base di quel riuscito prototipo, ne fu approntato un secondo dalle caratteristiche migliorate, denominato \"Tipo II\", che venne prodotto e venduto per tutta la durata del conflitto, in pochi esemplari continuamente evoluti, contribuendo non poco ad affinare nella pratica le futuristiche idee di Chiribiri. Altre risorse economiche furono racimolate vendendo all'ingegnere Alfredo Gallanzi i diritti per produrre su licenza la \"Tipo II\", accordo che diede vita alla casa automobilistica milanese Ardita.\nAl Salone di Parigi del 1919, venne presentata la vetturetta \"12 HP\" che riscosse un incoraggiante successo e rimase in produzione, con poche varianti, fino al 1922. Equipaggiata con un motore 4 cilindri in linea di 1.593 cm\u00b3 in grado di erogare 19 CV a 2.200 giri/min, l'auto vantava la trasmissione cardanica sulle ruote posteriori, dove era anche posizionato il differenziale, in blocco con il cambio a quattro marce pi\u00f9 retromarcia. L'originale disposizione degli organi meccanici costituiva una sorta di embrionale schema transaxle, particolarmente efficace e decisamente in anticipo sui tempi. La carrozzeria era del tipo torpedo a 4 posti.\nDeo, Ada e Nivola.\nGli anni venti videro la costruzione di vetture sportive all'avanguardia della produzione mondiale, come la \"Roma 5000\" o la \"Monza Tipo Spinto\", che conseguirono importanti risultati con vari record di velocit\u00e0 e molte vittorie in competizioni quali la Cuneo - Colle della Maddalena, la Aosta - Gran San Bernardo, il \"Gran Premio Vetturette\" che si svolse al nuovo Autodromo di Monza e la prestigiosa Susa - Moncenisio del 1922, dove le quattro vetture schierate dalla Chiribiri conquistano le prime quattro posizioni.\nLa squadra corse era piuttosto \"fatta in casa\" avendo in organico il collaudatore Ramassotto e due figli del fondatore, Ada e Deo Chiribiri, quest'ultimo dimostratosi pilota di grande valore.\nParticolarmente gelosa dei propri segreti tecnici, la \"Chiribiri\" era piuttosto rest\u00eca ad ingaggiare piloti estranei all'azienda, eccezion fatta per un giovane pilota destinato a diventare frai pi\u00f9 importanti di tutti i tempi, Tazio Nuvolari, che gareggi\u00f2 per la casa torinese nelle stagioni 1923 e 1924.\nIl record sul chilometro lanciato con la \"Tipo Ada\".\nParticolarmente sofferta fu la conquista del prestigioso record di velocit\u00e0 sul chilometro lanciato che ebbe anche risvolti comici. La prova per battere il primato per la categoria fino a 1.500 cm\u00b3 venne fissata a Milano, l'8 febbraio 1923, sul lungo rettilineo che congiunge il capoluogo lombardo a Monza, con lo scopo di dimostrare le prestazioni del nuovo modello di imminente produzione.\nDeo Chiribiri si present\u00f2 alla guida della \"Tipo Ada\", cos\u00ec denominata per sfruttare la fama che la sorella aveva conquistata sulla stampa sportiva. La vettura da record era opportunamente modificata rispetto alla futura produzione di serie, per ridurre gli attriti aerodinamici e di rotolamento. In buona sostanza, le varianti consistevano nell'eliminazione dei parafanghi e nella sostituzione dei normali pneumatici con speciali tubolari prodotti dalla Pirelli, simili ai \"Palmer\" montati sulle bici da corsa.\nLe buone condizioni atmosferiche ed il perfetto funzionamento della vettura fecero sperare a Deo di raggiungere, davanti ai cronometristi ufficiali, un risultato superiore a quello ottenuto durante le prove dei giorni precedenti, gi\u00e0 migliorativi del record da battere. Tuttavia, smentendo le previsioni di Antonio e Deo Chiribiri, i cronometri misuravano velocit\u00e0 poco sotto i 150 km/h e di gran lunga inferiori alle aspettative. Dopo ripetuti tentativi, la prova venne conclusa con un nulla di fatto.\nAntonio Chiribiri non era certo un uomo arrendevole e rimase a lungo sul luogo della prova per cercare di capire l'inghippo, sicuro com'era del buon funzionamento della sua automobile. A notte ormai fonda, decise di misurare il tratto cronometrato, scoprendo che i testimoni erano stati erroneamente posti ad una distanza di 1.100 metri.\nRichiamati i cronometristi, il giorno seguente il record venne omologato alla velocit\u00e0 di 162,963 km/h. Per avere un riferimento del risultato, si pensi che negli stessi giorni anche l'Alfa Romeo e la Diatto, rispettivamente pilotate da Alberto Ascari e Alfieri Maserati, avevano tentato di battere il record sul chilometro lanciato, per la categoria fino a 3.000\u00a0cm\u00b3, entrambe ottenendo velocit\u00e0 inferiori ai 157\u00a0km/h. Tale risultato e l'eco che ebbe sulla stampa, fece decidere Antonio Chiribiri di mutare la denominazione del nuovo modello \"Tipo Ada\" in \"Tipo Monza\".\nIl tentativo di espansione.\nDato il prestigio guadagnato dalla marca, nel 1924 Antonio Chiribiri pens\u00f2 di allargare la produzione anche a modelli non prettamente sportivi che potessero interessare una clientela meno esigente in fatto di prestazioni e realizz\u00f2 il modello \"Milano\". Si trattava, sostanzialmente, di una modifica del modello \"Monza\", carrozzato torpedo a 4 o 6 posti e dotato di un motore pi\u00f9 semplice, con valvole laterali e albero nel basamento. Il mutato corso industriale venne sottolineato, nel 1925, con la nuova ragione sociale \"Societ\u00e0 Anonima Autocostruzioni Chiribiri\".\nLa giovane azienda torinese era ormai famosa in tutta Europa per i suoi modelli sportivi che potevano competere con quelli di case ben pi\u00f9 grandi, ma la straordinaria inventiva di Antonio Chiribiri e la grinta corsaiola del figlio Deo, poco servivano in un settore dove le quote minime di produzione, determinanti per la sopravvivenza, erano decise dalla capacit\u00e0 di industrializzazione, dal prezzo e dall'adeguata promozione pubblicitaria del prodotto.\nLa necessit\u00e0 di contenere i costi per ottenere un competitivo prezzo di vendita, tolse alla \"Chiribiri\" la sua arma migliore, ovvero le originali e costose innovazioni tecnologiche delle sue automobili, ritrovandosi sul mercato con un prodotto di onesta fattura che si confrontava con molti altri modelli analoghi per prestazioni e prezzo, i quali erano per\u00f2 supportati da migliori campagne pubblicitarie e da una gi\u00e0 fitta rete di assistenza.\nLa \"Milano\" non riscosse il successo sperato ed i forti investimenti per ampliare gli opifici e assumere nuove maestranze, gravarono pesantemente sul bilancio della piccola \"Chiribiri\".\nLa reazione.\nPer superare il periodo di stallo, l'azienda mise in campo tutte le sue risorse umane e tecniche. I vuoti produttivi vennero colmati con la costruzione di motori sfusi e locomotori ferroviari, il che riport\u00f2 una piena operativit\u00e0, ma anche una certa confusione nelle linee di produzione.\nIn campo sportivo, il vulcanico Antonio realizz\u00f2 la strabiliante \"Monza Tipo Corsa\", dotata di motore bialbero a valvole in testa e compressore volumetrico; soluzione che anticipava di ben tre anni la famosa \"Alfa Romeo 1500 Super Sport\".\nDal canto suo, Deo ebbe l'idea di promuovere l'immagine della \"Milano\" puntando sulla qualit\u00e0 e robustezza del modello. Dopo aver informato preventivamente la stampa specializzata, organizz\u00f2 il raid Torino - Roma che, in realt\u00e0, fu una sorta di lungo giro d'Italia, con un tragitto di oltre 3.500 chilometri, percorsi ad una velocit\u00e0 media superiore ai 40 km/h, considerevole per le strade dell'epoca, senza subire alcuna rottura.\nL'impresa, portata a termine da Deo e Luigi Rigat in 85 ore consecutive di marcia, comprese tra il 15 e il 18 aprile 1926, ebbe l'effetto di dimostrare l'affidabilit\u00e0 della \"Milano\" che, in pochi mesi divenne, uno dei modelli pi\u00f9 acquistati dai taxisti, risollevando parzialmente le vendite. Per quella neonata categoria di artigiani, venne approntata una versione \"taxi\", carrozzata \"landaulet\" con cabina a cinque luci e quattro posti passeggeri, venduta con l'agevolazione del pagamento rateale in 12 mesi.\nTragica fu, invece, la partecipazione al 1\u00ba Gran Premio di Germania, disputatosi sul circuito dell'AVUS l'11 luglio 1926. Durante le prove la \"Monza Tipo Corsa\" usc\u00ec di pista a velocit\u00e0 elevata, causando il ferimento del pilota Gigi Plat\u00e9 e la morte del meccanico Enrico Piroli, abituale \"co\u00e9quiper\" di Ada e Deo Chiribiri.\nLa fine.\nN\u00e9 le vittorie sportive, n\u00e9 il raid dimostrativo e neppure l'ingresso di nuovi capitali portati dal socio Gaudenzio Verga, riuscirono a salvare la \"Chiribiri\" dalle ferree leggi del mercato. La crisi industriale del 1927, che precedette di un paio d'anni la grande depressione mondiale, innescata dal gioved\u00ec nero di Wall Street, diedero il colpo di grazia alla malferma salute finanziaria della \"Chiribiri\". L'azienda torinese che nell'anno precedente lavorava a pieno ritmo, occupando 200 persone, si vide costretta a chiudere i battenti il 3 settembre 1928. Gli stabilimenti furono rilevati dalla \"Lancia\" e l'archivio tecnico della \"Chiribiri\" fu preso in custodia da Verga. Poche settimane dopo la morte di Antonio Chiribiri, avvenuta il 19 aprile 1943, il bombardamento di Torino del 13 luglio rase al suolo la residenza di Verga, distruggendo completamente l'archivio aziendale."}
{"id": "1386776", "revid": "22356", "url": "https://it.wikipedia.org/wiki?curid=1386776", "title": "Apatemyidae", "text": ""}
{"id": "1386777", "revid": "729019", "url": "https://it.wikipedia.org/wiki?curid=1386777", "title": "Franco dei Grigioni", "text": "Il franco (\"Frank\") \u00e8 stata la moneta del cantone svizzero dei Grigioni tra il 1798 ed il 1850. Era suddiviso in 10 \"Batzen\", ognuno di 6 \"Bluzger\".\nStoria.\nIl Frank era la valuta della Repubblica Elvetica dal 1798.La Repubblica Elvetica cess\u00f2 di emettere monete nel 1803. Il canton Grigioni ha coniato monete tra il 1807 ed il 1842. Nel 1850, fu introdotto il franco svizzero con un cambio di 1\u00bd CHF per = 1 Frank dei Grigioni.\nMonete.\nFurono emesse monete in biglione da 1/6, \u00bd ed 1 Batzen; le monete d'argento erano da 5 e 10 Batzen. Nel 1813 fu coniato anche un \"Dublonen\" d'oro da 16 Franken."}
{"id": "1386778", "revid": "729019", "url": "https://it.wikipedia.org/wiki?curid=1386778", "title": "Stazione di D\u00fcsseldorf Centrale", "text": "La stazione di D\u00fcsseldorf Centrale () \u00e8 la principale stazione ferroviaria della citt\u00e0 tedesca di D\u00fcsseldorf. \u00c8 nella corrispondenza con parecchie linee di trasporto urbano (metropolitana leggera e tram). Con 250.000 di viaggiatori al giorno, \u00e8 la stazione pi\u00f9 trafficata della Renania Settentrionale-Vestfalia.\nMovimento.\nTrasporto regionale e S-Bahn.\nLa stazione \u00e8 servita dalle linee RegioExpress RE\u00a01, RE\u00a02, RE\u00a03, RE\u00a04, RE\u00a05, RE\u00a06, RE\u00a010, RE\u00a011, RE\u00a013 e RE\u00a019, dalla linea regionale RB\u00a038 e dalle linee S\u00a01, S\u00a06, S\u00a08, S\u00a011, S\u00a028 e S\u00a068 della S-Bahn."}
{"id": "1386779", "revid": "5456", "url": "https://it.wikipedia.org/wiki?curid=1386779", "title": "WJAC", "text": ""}
{"id": "1386787", "revid": "115134164", "url": "https://it.wikipedia.org/wiki?curid=1386787", "title": "Theodor Dannecker", "text": "Fu uno dei principali collaboratori di Adolf Eichmann nell'esecuzione della cosiddetta \u00absoluzione finale della questione ebraica\u00bb.\nBiografia.\nTerminati gli studi di economia, Dannecker lavor\u00f2 come commerciante di tessuti, fino a quando divenne un membro del NSDAP e delle SS nel 1932.\nNel 1934, Dannecker divent\u00f2 un membro delle SS-Totenkopfverbande, una speciale unit\u00e0 paramilitare delle SS, e un anno dopo entr\u00f2 a far parte del Sicherheitsdienst (SD), i servizi di spionaggio e controspionaggio delle SS e del NSDAP.\nNel marzo 1937 fu trasferito alla Judenreferat (\"Unit\u00e0 Ebrei\"), nell'ufficio principale del Sicherheitsdienst.\nDa settembre 1940 fino al luglio 1942, in qualit\u00e0 di leader della Judenreferat presso l'ufficio SD a Parigi, diresse il servizio di controspionaggio nazista e divenne capo della IV sezione J della Gestapo, incaricata della \"questione ebraica\".\nA causa di abuso della sua posizione, nel mese di agosto 1942 gli venne ordinato di rientrare a Berlino. Dal gennaio 1943 Dannecker fu il pi\u00f9 alto ufficiale tedesco incaricato della \"Soluzione finale\" in tutti i territori bulgari come consigliere di Alexander Belev. Qui il suo tentativo di deportare i cittadini ebrei fall\u00ec a causa di una forte opposizione capeggiata dal capo della chiesa metropolitana, il vescovo Stephan, e da eminenti politici come il vice presidente del parlamento, Dimiter Peshev. \nDannecker continu\u00f2 quindi con la deportazione degli ebrei italiani tra il settembre 1943 e il gennaio 1944, e quelli ungheresi tra l'inizio e l'estate dello stesso anno.\nNel dicembre 1945 venne fatto prigioniero dall'esercito americano nel campo di Bad T\u00f6lz, e pochi giorni dopo mor\u00ec suicida."}
{"id": "1386791", "revid": "1272592", "url": "https://it.wikipedia.org/wiki?curid=1386791", "title": "Pseudoboletus parasiticus", "text": "Pseudoboletus parasiticus (Bull.) \u0160utara, 1991, conosciuto anche con il binomio Xerocomus parasiticus, \u00e8 un fungo basidiomicete ed \u00e8 l'unica specie parassita di altri funghi della famiglia Boletaceae.\nCresce infatti come parassita su carpofori di \"Scleroderma citrinum\" e li rende praticamente \"sterili\", limitando in tal modo la riproduzione di questa specie che talvolta \u00e8 addirittura infestante.\nDescrizione della specie.\nCappello.\n5\u20138\u00a0cm di diametro, convesso.\nTubuli.\nLunghi 6\u00a0mm, decorrenti, giallastri.\nPori.\nGrandi, larghi 1\u20132\u00a0mm, angolosi, giallo-olivastri.\nGambo.\n3-5 x 0,5-1,5\u00a0cm, spesso ricurvo e assottigliato alla base, asciutto, solido, fibrilloso, giallastro pi\u00f9 o meno concolore al cappello.\nCarne.\nGiallastra, soda, alquanto coriacea.\nDistribuzione e habitat.\nSpecie rara, \u00e8 parassita di \"Scleroderma citrinum\", su cui fruttifica in estate-autunno.\nCommestibilit\u00e0.\nSconsigliato in quanto trattasi di specie molto rara e pertanto da proteggere. Oltre a ci\u00f2 va ricordato che il predetto fungo che parassita \u00e8 velenoso, anche se quest'ultimo non gli trasmette le tossine."}
{"id": "1386792", "revid": "117271", "url": "https://it.wikipedia.org/wiki?curid=1386792", "title": "Boletus parasiticus", "text": ""}
{"id": "1386793", "revid": "117271", "url": "https://it.wikipedia.org/wiki?curid=1386793", "title": "Ceriomyces parasiticus", "text": ""}
{"id": "1386794", "revid": "117271", "url": "https://it.wikipedia.org/wiki?curid=1386794", "title": "Xerocomus parasiticus", "text": ""}
{"id": "1386795", "revid": "1776051", "url": "https://it.wikipedia.org/wiki?curid=1386795", "title": "Circonvenzione di persone incapaci", "text": "La circonvenzione di incapace \u00e8 un delitto previsto e punito dall' del codice penale italiano.\nConsiste nell'abusare dei bisogni, passioni o dell'inesperienza di persona minore o in stato d'infermit\u00e0 o deficienza psichica, al fine di procurare a s\u00e9 o ad altri un profitto. Completa la fattispecie la circostanza per cui la condotta dell'incapace deve consistere in un atto dannoso per s\u00e9 o per altri. \u00c8 inoltre fondamentale l'assoluta certezza della sussistenza dell'incapacit\u00e0 nel soggetto passivo, infatti il giudizio di colpevolezza pu\u00f2 fondarsi solo su queste basi, in cui \u00e8 possibile escludere la capacit\u00e0 del circonvenuto di avere cura dei propri interessi.\nL'autore del reato \u00e8 quindi \"chiunque\", perci\u00f2 anche un minorenne o un soggetto con psicopatologia, purch\u00e9 capaci di intendere e di volere in riferimento allo specifico comportamento. La vittima \u00e8 il minore di anni 18 o la persona maggiorenne in stato di infermit\u00e0 o di deficienza psichica.\nLa procedibilit\u00e0 \u00e8 d'ufficio, salvo il caso ex art. 649, comma 2 c.p. e la competenza appartiene al tribunale monocratico; il reato \u00e8 punito con la reclusione da due a sei anni e con una multa da 206 a euro."}
{"id": "1386798", "revid": "46291", "url": "https://it.wikipedia.org/wiki?curid=1386798", "title": "Arum", "text": "Arum \u00e8 un genere di piante angiosperme monocotiledoni appartenenti alla famiglia delle Aracee, dall'aspetto di erbacee perenni dalla tipica infiorescenza a spata.\nEtimologia.\nIl nome scientifico del genere (\"Arum\") deriva dal greco \"aron\" (ma anche, secondo altre etimologie, dall'ebraico \u201car\u201d); in entrambi i casi questi due termini significano \u201ccalore\u201d e si riferisce al fatto che queste piante quando sono in piena fioritura emettono calore (caratteristica particolare del genere). \nIl nome scientifico attualmente accettato (\"Arum\") \u00e8 stato proposto da Linneo (1707 \u2013 1778) nella pubblicazione \"\u201dSpecies Plantarum\u201d\" del 1753. Mentre il primo autore che ha descritto questo genere \u00e8 stato il medico tedesco \"Leonhart Fuchs\" (1501 \u2013 1566), considerato uno dei fondatore della botanica tedesca, in un lavoro del 1542.\nDescrizione.\n \nSono piante mediamente alte, non oltre il metro. La caratteristica pi\u00f9 interessante di queste specie \u00e8 la particolare forma dell'infiorescenza: un spadice racchiuso da una grande spata affusolata. La forma biologica prevalente \u00e8 (almeno per le specie europee) geofita rizomatosa (G rhiz) o anche \u201cgeofita tuberosa\u201d, ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi/tuberi (un fusto sotterraneo dal quale, ogni anno, si dipartono radici e fusti aerei).\nRadici.\nLe radici sono secondarie da rizoma.\nFoglie.\nLe foglie (tutte radicali e a disposizione spiralata) sono grandi ed hanno la lamina intera a forma sagittata o astata con tre lobi, ma anche oblungo-ovata e cordata. Sono lungamente picciolate, e la base dei piccioli \u00e8 inguainante lo scapo fiorifero. La superficie superiore \u00e8 verde e pu\u00f2 essere variamente disegnata a macchie scure o chiare a seconda della specie.\nInfiorescenza.\nL'infiorescenza \u00e8 del tipo indefinita e si compone di tanti piccolo fiori sessili; sono appressati gli uni sugli altri. Lo spadice (cos\u00ec si chiama questo tipo di infiorescenza) \u00e8 lungo ed \u00e8 avvolto da una grande spata convoluta lunga il doppio dell'infiorescenza e con un tubo basale pi\u00f9 o meno lungo; questa spata svolge la funzione vessillare (= petaloide) e di protezione all'infiorescenza. L'apice dello spadice \u00e8 una clava ingrossata o sottile e progressivamente assottigliata alla base. La disposizione dei fiori sessuali \u00e8 in basso per quelli femminili (formano un glomerulo basale), mentre quelli maschili sono posti pi\u00f9 in alto; in mezzo tra i fiori femminili e quelli maschili c'\u00e8 una zona di fiori sterili. Sopra i fiori maschili, alla fine c'\u00e8 un glomerulo sterile. Tra queste varie sezioni sono presenti delle estroflessioni setoliformi con il compito di trattenere gli insetti pronubi per favorire l'impollinazione. Da un punto di vista filogenetico la particolare struttura dello spadice \u00e8 una delle sinapomorfie distintive del genere. \nFiori.\nIl perianzio \u00e8 di tipo sepaloide (gli elementi sono indifferenziati tra calice e corolla, ossia fiori di tipo apetalo) e unisessuali (pianta monoica: fiori maschili e femminili separati, ma sulla stessa pianta). Altri fiori sono sterili di tipo filamentoso nello stadio di antesi femminile. I fiori sono 5-ciclici (2 verticilli di tepali, 2 verticilli di stami e un verticillo del gineceo).\nFrutti.\nI frutti sono delle bacche. Dopo la fecondazione la spata subisce un rapido avvizzimento e cos\u00ec si rendono visibili le bacche carnose di colore generalmente scarlatto. Infatti nei boschi \u00e8 facile incontrare la pannocchia delle bacche isolate e senza altra vegetazione (le foglie) intorno.\nDistribuzione e habitat.\nIl genere \u00e8 nativo dell'Europa, Africa del Nord e Asia occidentale. La maggiore biodiversit\u00e0 si trova nella regione mediterranea. Queste specie crescono preferibilmente in boschi ombrosi e freschi, ma anche in luoghi sassosi rupestri e ruderali.\nSistematica.\nQuesto genere comprende 25 specie delle quali cinque appartengono alla flora spontanea italiana. Diverse specie assegnate inizialmente a questo genere, sono migrate ad altri generi quali: \"Montrichardia\", \"Arisarum\", \"Arisaema\", \"Syngonium\", \"Caladium\", \"Amorphophallus\", \"Philodendron\", \"Alocasia\", \"Xanthosoma\" e molti altri ancora.\nIl numero cromosomico di base \u00e8: n = 14; ma molte specie sono tetraploidi (\"Arum maculatum\" con 2n= 56) o anche tesaploidi (\"Arum italicum\" con 2n=84).\nSpecie.\nIl genere comprende le seguenti specie:\nFilogenesi.\nLa famiglia delle Aracee pur essendo abbastanza eterogenea (da un punto di vista morfologico) \u00e8 considerata monofiletica. All'interno di questa famiglia il genere di questa voce appartiene al subclade (associato al rango tassonomico di sottofamiglia) delle Aroideae (comprendente 73 generi oltre al genere \"Arum\"). All'interno della sottofamiglia questa specie \u00e8 assegnata alla trib\u00f9 delle Areae .\nLa struttura del genere in sottogeneri e sezioni, secondo la classificazione classica \u00e8 indicata pi\u00f9 avanti (paragrafo \u201dSpecie del genere \u201c). In realt\u00e0 un recente studio filogenetico su alcune sequenze del DNA del plastidio fatto su 26 specie di questo genere sta mettendo in discussione questa classificazione derivata soprattutto dai caratteri morfologici e a volte fatta su individui d'erbario e quindi \u201cnon freschi\u201d. L'analisi ha individuato 5 cladi monofiletici che solo in parte confermano la classificazione pi\u00f9 in uso.\nVariabilit\u00e0.\nEssendo presenti all'interno del genere fenomeni di diploidia (vedi sopra) alcune specie si presentano abbastanza polimorfe. La variabilit\u00e0 si evidenzia soprattutto nei seguenti caratteri:\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nAll'elenco precedente va aggiunta la specie \"Arum apulum\" , un endemismo della Puglia.\nSpecie spontanee italiane alpine.\nDelle 5 specie spontanee della flora italiana solo 3 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione di questi fiori relativamente allo specifico areale alpino.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nIbridi.\nQui di seguito \u00e8 indicato un possibile ibrido interspecifico (all'interno del genere):\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nQueste piante sono velenose (le bacche in particolare); solo il contatto con la pelle possono provocare dermatiti. Sono presenti cristalli rafidici di ossalato di calcio segnati da solchi che insieme ad altri composti chimici hanno la particolarit\u00e0 di irritare il cavo orale e la gola.\nLa parte ipogea (il rizoma) di questa pianta contiene amido e alcuni principi tossici (in parte eliminabili con l'essiccazione o la cottura). Altre sostanze contenute: grassi e saponine. Nella medicina popolare un preparato, polverizzando i tuberi, veniva usato come antielmintico (elimina svariati tipi di vermi o elminti parassiti) e antireumatico (attenua i dolori dovuti all'infiammazione delle articolazioni).\nAltre notizie.\nQueste piante (e altre simili dello stesso genere) hanno spesso interessato i botanici per la particolarit\u00e0 di trattenere (o catturare) i vari insetti pronubi finch\u00e9 non sia avvenuta la fecondazione degli ovuli. Gli insetti sono attirati dall'odore (nauseabondo in verit\u00e0) emanato dai fiori e da diverse sostanze zuccherine prodotte nelle zone di estroflessione delle varie infiorescenza; ma anche dalla temperatura pi\u00f9 elevata o attivit\u00e0 \u201ccatabolica\u201d (diversi gradi sopra quella ambientale: 5 \u2013 10\u00a0\u00b0C, fino a 14\u00a0\u00b0C) prodotta all'interno dalla spata dell'infiorescenza. L'innalzamento della temperatura \u00e8 causata dalla intensa traspirazione dello spadice. Alcuni ricercatori hanno anche riscontrato una forma \u201cparaboloide dimetrica\u201d per la spata (il fuoco in questa figura geometrica non \u00e8 un punto ma una linea \u2013 l'infiorescenza appunto) in modo da convergere meglio i raggi solari; \u00e8 da notare inoltre che la spata aperta \u00e8 sempre rivolta a sud."}
{"id": "1386804", "revid": "547034", "url": "https://it.wikipedia.org/wiki?curid=1386804", "title": "Betsy Blair", "text": "Biografia.\nNata in una famiglia della media borghesia statunitense, si avvicin\u00f2 ancora adolescente al mondo del variet\u00e0, debuttando come ballerina nel 1938. Nel 1941 spos\u00f2 l'attore e ballerino Gene Kelly, dal quale ebbe una figlia, Kerry, e da cui divorzi\u00f2 nel 1957. Nel 1947 interpret\u00f2 la sua prima pellicola cinematografica, \"La colpa di Janet Ames\". Con il ruolo di Clara Snyder in \"Marty, vita di un timido\" (1955) conquist\u00f2 il BAFTA come migliore attrice internazionale, e ottenne la candidatura al Premio Oscar quale miglior attrice protagonista.\nA causa della sua militanza in ambienti politicamente di sinistra (orientamento condiviso con gli amici e colleghi Orson Welles, Richard Conte, Lena Horne e John Garfield) ed essendo malvista dal maccartismo imperante all'epoca, prefer\u00ec trasferirsi in Europa, prima in Francia, poi in Italia. Tra gli anni cinquanta e gli anni sessanta recit\u00f2 in \"Calle Mayor\" (1956) di Juan Antonio Bardem, ne \"Il grido\" (1957) di Michelangelo Antonioni (il quale accus\u00f2 l'attrice di avergli fatto passare \u00able due ore pi\u00f9 difficili\u00bb della sua vita), ne \"I delfini\" (1960) di Citto Maselli, e in \"Senilit\u00e0\" (1962) di Mauro Bolognini. Nel 1988 recit\u00f2 in \"Betrayed - Tradita\" di Costa-Gavras. Con il secondo marito, il regista Karel Reisz, sposato nel 1963, si trasfer\u00ec a Londra, dove mor\u00ec il 13 marzo 2009."}
{"id": "1386819", "revid": "2052878", "url": "https://it.wikipedia.org/wiki?curid=1386819", "title": "Cantu d'amuri/Tempu d'estati", "text": "Cantu d'amuri/Tempu d'estati \u00e8 il diciassettesimo singolo di Domenico Modugno.\nIl disco.\nIl singolo fu stampato all'epoca contemporaneamente sia a 78 che 45 giri.\nPenultimo singolo di Modugno durante il periodo RCA, ebbe un riscontro commerciale bassissimo e forse questo contribui al suo successivo divorzio artistico da quella casa discografica.&lt;br&gt;\nPer questo motivo quindi le canzoni sono oggi molto rare.\nEntrambe le canzoni non furono mai pi\u00f9 ristampate n\u00e9 reincise da Modugno."}
{"id": "1386821", "revid": "30610", "url": "https://it.wikipedia.org/wiki?curid=1386821", "title": "Charles Hapgood", "text": "\u00c8 stato ideatore della cosiddetta teoria dello slittamento polare (Pole Shift Theory), ipotesi secondo la quale i poli della Terra tendano a spostarsi nel tempo. In altre parole i poli sono stati e, in futuro, saranno in posizioni differenti. La teoria non \u00e8 mai stata accettata dalla maggior parte degli studiosi. Nonostante la stima sincera di Albert Einstein, che ne redasse anche la prefazione della sua prima pubblicazione sull'argomento e con il quale intrattenne un proficuo rapporto epistolare, Hapgood e le sue teorie sono stati emarginati dalla comunit\u00e0 scientifica a lungo.\nSolamente a partire dai tardi anni 70 del secolo scorso le idee dell'autore hanno conosciuto nuova notoriet\u00e0 grazie ad un gruppo di studiosi indipendenti (Graham Hancock, Colin Wilson, Rand Flem-Ath, John Anthony West, solo per citarne alcuni) autori di numerosi libri talvolta sconfinanti in teorie riconducibili alla pseudoscienza della archeologia misteriosa.\nBiografia.\nHapgood ha ricevuto un master universitario dalla Harvard University nel 1932 in storia medievale e moderna. Il suo Dottorato in filosofia sulla rivoluzione francese \u00e8 stato interrotto dalla Grande depressione.\nHa insegnato per un anno in Vermont, ed \u00e8 anche stato \"Segretario esecutivo della commissione delle arti\" sotto Franklin Roosevelt. Durante la Seconda guerra mondiale, Hapgood ha lavorato per la COI (che poi diventer\u00e0 Office of Strategic Services (OSS) e ancora successivamente il Central Intelligence Agency (CIA)), poi per la Croce Rossa, e alla fine ha lavorato come ufficiale di collegamento tra la Casa Bianca e l'ufficio del Segretario di Guerra.\nDopo la Seconda guerra mondiale, Hapgood ha insegnato antropologia allo Springfield College nel Massachusetts. Era persuaso della necessit\u00e0 di coinvolgere al massimo i suoi studenti; per questo, quando uno di loro, Henry Worrington, pose una domanda riguardo al continente perduto di Mu, Hapgood propose la realizzazione di un progetto di classe sulla ricerca delle prove circa l'effettiva esistenza dello stesso in tempi passati. Una volta conclusa e relazionata in aula la ricerca, e constatata l'inconsistenza delle prove suffraganti l'esistenza di un continente scomparso nell'Oceano Pacifico, l'interesse di Hapgood e dei suoi studenti si spost\u00f2 su di un'analoga ricerca riguardante Atlantide, il continente scomparso dettagliatamente descritto da Platone in due suoi differenti dialoghi (Timeo e Crizia). Tutto ci\u00f2 port\u00f2 al compimento di studi sui modi in cui possano avvenire veri e propri sconvolgimenti geografici e climatici della superficie terrestre, sfociati nella pubblicazione dei suoi testi pi\u00f9 famosi, Earth's shifting crust e Maps of the ancient sea kings. Nel 1958 Hapgood ha pubblicato il suo primo libro \"The Earth's Shifting Crust\". La prefazione \u00e8 stata scritta da Albert Einstein, prima della sua morte avvenuta nel 1955. In questo libro, e nei due successivi, \"Maps of the Ancient Sea Kings\" (1966) and \"The Path of the Pole\" (1970), Hapgood propone una teoria radicale secondo cui gli assi terrestri hanno pi\u00f9 volte subito cambiamenti durante le ere geologiche. Questa teoria non \u00e8 accettata dai geologi ortodossi.\nHapgood \u00e8 morto dopo essere stato investito da un'automobile nel 1982.\nIl libro \"Maps of the Ancient Sea Kings\" mostra numerose mappe di archivio, compresa la Mappa di Piri Re\u00ecs, che secondo le teorie di Hapgood mostra gran parte delle coste dell'Antartide scoperta dai ghiacci e di altre terre allora inesplorate (la costa occidentale dell'America ed il suo interno), e che dunque porta alla forzata supposizione dell'esistenza di una civilt\u00e0 marittima mondiale in tempi protostorici.\nLa localizzazione della sede di questa supposta civilt\u00e0 tecnologicamente progredita \u00e8 il tema centrale del libro \"When the sky fell - La fine di Atlantide\" (Corbaccio - 1995), scritto a quattro mani dallo studioso canadese Rand Flem-Ath con sua moglie Rose."}
{"id": "1386824", "revid": "1318658", "url": "https://it.wikipedia.org/wiki?curid=1386824", "title": "Lesina (isola)", "text": "L'isola di L\u00e8sina (in croato \"Hvar\", in dialetto locale ciacavo \"Hvor\" o \"For\", in greco antico \"Ph\u00e0ros\", \u03a6\u03ac\u03c1\u03bf\u03c2, in latino \"Pharia\") \u00e8 la pi\u00f9 lunga fra le isole della Dalmazia, situata nel mare Adriatico tra le isole di Brazza, Lissa e Curzola. \nL'isola ha 11 077 residenti, che ne fanno la quarta pi\u00f9 popolosa delle isole della Croazia.\nCentri principali sono L\u00e8sina (\"Hvar\"), Gelsa (\"Jelsa\"), Cittavecchia (\"Stari Grad\"), Verbosca (\"Vrboska\") e San Giorgio (\"Su\u0107uraj\"). Dal punto di vista amministrativo l'isola appartiene alla regione spalatino-dalmata.\nGeografia.\nL'isola di Lesina \u00e8 ubicata al largo della costa dalmata centrale. A nord, dall'altra parte del canale di Lesina (\"Hvarski kanal\") si trova l'isola di Brazza, a sud-ovest vi \u00e8 Lissa, separata dal canale di Lissa (\"Vi\u0161ki kanal\") e a sud Curzola separata dal canale omonimo (\"Kor\u010dulanski kanal\") e Torcola al di l\u00e0 dell'omonimo canale (\"\u0160\u0107edrovski kanal\"); mentre a sud-est, oltre il canale della Narenta (\"Neretljanski kanal\"), vi \u00e8 la penisola di Sabbioncello. Il canale Spalmadori (\"Pakleni kanal\") infine, a sud-ovest, separa l'isola dal piccolo arcipelago delle Spalmadori. L'estremit\u00e0 orientale di Lesina, punta San Giorgio (\"rt Su\u0107uraj\"), dista appena 6\u00a0km dal continente.\nL'isola di Lesina \u00e8 lunga 68\u00a0km da capo Pellegrino (\"rt Pelegrin\") a punta San Giorgio dove c'\u00e8 un faro e larga solo 10,5\u00a0km nel suo punto pi\u00f9 ampio. Occupa una superficie di 297,37\u00a0km\u00b2, che la rende la quarta isola pi\u00f9 grande dell'Adriatico per area, e ha uno sviluppo costiero di 270\u00a0km. Il picco pi\u00f9 alto \u00e8 il monte San Nicola (\"Sv. Nikola\"), 628\u00a0m, che si trova a nord del villaggio di Santa Domenica (\"Sv. Nedjelja\"), segue il monte Om (\"Hum\") con i suoi 603,8\u00a0m.\nLe sue coste sono frastagliate in un susseguirsi di piccole e medie insenature; l'unica ampia insenatura dell'isola \u00e8 la baia di Cittavecchia (\"Starigradski zaljev\") che si apre verso nord-ovest ed \u00e8 chiusa a nord-est dalla grande penisola Caval (\"Kabal\"). Molti punti di attracco si trovano nelle numerose baie della suddetta penisola, la maggiore \u00e8 porto Quieto (\"luka Tiha\"), sul suo lato sud, interna alla baia di Cittavecchia. Sul lato settentrionale di Lesina, lungo e stretto come un fiordo \u00e8 il porto di Verbosca (\"luka Vrboska\") , delimitato a nord da punta Glavizza (\"rt Glavica\"), adiacente al quale c'\u00e8 porto Gelsa (\"luka Jelsa\"). Il porto di Lesina (\"luka Hvar\") a sud-ovest si trova di fronte alle isole Spalmadori.\nPaesaggio.\nLesina \u00e8 un'alta dorsale est-ovest di calcare e dolomite del Mesozoico, che faceva parte del continente fino ad approssimativamente 11.000 anni fa. Intorno a quel periodo, i livelli dei mari si innalzarono, riempiendo le valli che sono ora i canali tra le isole. Lesina ha un tipico paesaggio carsico, il che significa poca o niente acqua in superficie, malgrado adeguate precipitazioni, che scompare rapidamente in crepacci del terreno. La coltivazione in tali zone richiede un'attenta conservazione dell'acqua e la protezione del suolo contro l'erosione. Le cisterne d'acqua nei campi e i muri di pietra a secco, che formano soprattutto le terrazze sui pendii, sono necessari per il successo continuo dell'agricoltura sull'isola.\nL'isola ha una tipica vegetazione mediterranea, per la maggior parte brulla con macchia boscosa alle altezze pi\u00f9 elevate e scoscese, che si trasforma in pinete sui pendii pi\u00f9 bassi con lecci (\"Orno-Quercetum ilicis\"), pini d'Aleppo (\"Pinus halapensis Mill\") e pini neri (\"Pinus nigra dalmatica\"). I pendii delle sue colline sono coperti di pinete, con vigneti, uliveti, frutteti e campi di lavanda nelle aree agricole. Il clima \u00e8 caratterizzato da inverni miti ed estati calde con molte ore di insolazione. L'isoletta di Torcola \u00e8 particolarmente ricca di vari alberi e piante mediterranee.\nAmministrazione e popolazione.\nL'isola di Lesina fa parte della regione spalatino-dalmata della Dalmazia (Croazia). L'isola ha quattro comuni (\"op\u0107ina\"), ossia L\u00e8sina (\"Hvar\", 4 251 ab.), Gelsa (\"Jelsa\", 3 582 ab.), cui appartiene la frazione di Verbosca (\"Vrboska\"), Cittavecchia (\"Stari Grad\", 2 781 ab.) e San Giorgio (\"Su\u0107uraj\", 463 ab.). I dati sulla popolazione sono del 2011. \nClima.\nIl clima di Lesina \u00e8 caratterizzato da inverni miti ed estati calde. La temperatura media annuale dell'aria \u00e8 17\u00a0\u00b0C, 703\u00a0mm di precipitazioni cadono in media ogni anno sulla citt\u00e0 di Lesina e la citt\u00e0 ha un totale di 2.800 ore di soleggiamento all'anno. Per confronto Lesina ha una media di 7,7 ore di soleggiamento al giorno, mentre Ragusa (\"Dubrovnik\") ne ha 7,2. Le temperature del mare vanno in media dai valori pi\u00f9 bassi a febbraio di 14\u00a0\u00b0C a quelli pi\u00f9 caldi durante l'estate, quando le temperature del mare di solito sono fra 23\u00a0\u00b0C e 27\u00a0\u00b0C. Il sottotipo della classificazione dei climi di K\u00f6ppen per questo clima \u00e8 \"Csa\" (clima mediterraneo).\nStoria.\nL'ubicazione di Lesina al centro delle rotte di navigazione dell'Adriatico ha reso a lungo quest'isola un'importante base per il controllo dei traffici su e gi\u00f9 per l'Adriatico, attraverso l'Italia e per tutto il Mediterraneo. Essa \u00e8 abitata fin dai tempi preistorici, originariamente da un popolo del Neolitico la cui caratteristica ceramica diede origine al termine cultura di Lesina, e in seguito dagli Illiri. Gli antichi Greci fondarono la colonia di Pharos nel 384 a.C. sul sito dell'odierna Cittavecchia (\"Stari Grad\"), facendone una delle pi\u00f9 antiche citt\u00e0 d'Europa. Essi furono responsabili anche dell'istituzione delle divisioni dei campi agricoli nella piana di Cittavecchia, ora patrimonio dell'umanit\u00e0 dell'UNESCO. Nei tempi medievali, la citt\u00e0 di Lesina acquist\u00f2 importanza all'interno dell'Impero veneziano come importante base navale. La prosperit\u00e0 port\u00f2 la cultura e le arti, con uno dei primi teatri pubblici in Europa (nel 1612), i palazzi dei nobili e molti raffinati edifici comunali.\nI primi abitanti dell'isola di Lesina furono popolazioni neolitiche che stabilirono probabilmente relazioni commerciali tra Lesina e le rive orientali del Mediterraneo. La cultura di Lesina dur\u00f2 dal 3500 al 2500 a.C.\nA cominciare dal IV secolo a.C., i Greci colonizzarono l'isola. Nel 384 a.C. i coloni greci di Pharos sconfissero i guerrieri Iadasinoi e i loro alleati, invitati dagli indigeni di Lesina nella loro resistenza alla colonizzazione greca. La loro vittoria su forze molto pi\u00f9 grandi fu immortalata in una delle pi\u00f9 antiche iscrizioni conosciute della Croazia.\nIn seguito alla vittoria romana nella Seconda guerra illirica contro Demetrio di Faro, l'isola divenne parte dell'Impero romano nel 219 a.C. e il nome greco Pharos (in italiano Faro) fu cambiato in Pharia (Faria).\nDopo la caduta dell'Impero romano d'Occidente l'isola cadde sotto il controllo di Bisanzio. La popolazione aument\u00f2 nella tarda antichit\u00e0, come testimoniato dall'abbomdanza di ritrovamenti archeologici del periodo. Un gran numero di nuove \"villae rusticae\" (ossia ville di campagna) furono costruite nella pianura di Cittavecchia e sulle rive orientali in precedenza vuote.\nAll'inizio del Medioevo, le trib\u00f9 slave occuparono l'isola. Nella prima met\u00e0 del VII secolo i Narentani si impadronirono dell'isola. I marinai veneziani vedevano l'isola mentre navigavano verso sud ed erano minacciati dai pirati narentini dell'isola. Nell'XI secolo l'isola si un\u00ec al Regno di Croazia.\nNel XII secolo l'ascesa della Repubblica di Venezia port\u00f2 i vini e la viticoltura che nel Medioevo fior\u00ec in una importante industria per l'isola. Questa cadde infine di nuovo sotto il dominio bizantino e poi sotto il Regno di Croazia e Ungheria. Nel 1331 i Veneziani misero l'isola sotto protezione contro le minacce della pirateria. Secondo la pace di Zara del 1358, l'isola fu ceduta al Regno di Ungheria. Per breve tempo nell'estate del 1390 essa fu tenuta dal re bosniaco Stefano Tvrtko I. Nel 1409, la Repubblica di Venezia assunse finalmente il suo possesso definitivo dell'isola.\nCon il tempo, l'isola prosper\u00f2 grazie alla pesca, alla coltivazione del rosmarino, della lavanda e delle olive.\nNel XVI secolo fu un periodo tumultuoso con la ribellione di Lesina (un'insurrezione dei plebei contro la dispotica e crudele aristocrazia locale, che ebbe il suo culmine tra il 1510 e il 1514). La Repubblica di Venezia tenne inizialmente una posizione neutrale tra le due fazioni, tentando una mediazione. Fallito il tentativo, nel timore che i disordini si estendessero alle altre colonie della Dalmazia, dove cresceva il malcontento contro il loro dominio, i Veneziani schiacciarono spietatamente i ribelli e impiccarono venti dei loro capi. Le incursioni costiere dei pirati e dell'esercito ottomano dal continente diedero luogo ad alcuni insoliti edifici fortificati sulla costa settentrionale per proteggere la popolazione locale.\nDopo un breve periodo sotto il dominio napoleonico, l'isola divenne parte dell'Impero austriaco, conoscendo un periodo pi\u00f9 pacifico e prospero. Sulla costa, furono ampliati i porti, costruiti i moli e si svilupparono le attivit\u00e0 della pesca e della cantieristica. Allo stesso tempo, aumentarono le esportazioni di vino dell'isola, insieme alla produzione di lavanda e rosmarino per l'industria francese dei profumi. Sfortunatamente, questa prosperit\u00e0 non continu\u00f2 nel XX secolo poich\u00e9 le barche a vela di legno andarono fuori uso e la piaga della fillossera colp\u00ec la produzione vinicola. Molti isolani partirono per farsi una nuova vita altrove.\nLesina \u00e8 importante nella storia della Croazia come uno dei centri della letteratura croata durante il Rinascimento, con scrittori come Pietro Ettoreo (Petar Hektorovi\u0107) e Annibale Lucio (Hanibal Luci\u0107). A Cittavecchia, i turisti possono vedere la villa/fortezza di Pietro Ettoreo chiamata palazzo Ettoreo (\"kastel Tvrdalj\"), progettato architettonicamente dal poeta stesso.\nLe chiese dell'isola contengono molti importanti dipinti e opere d'arte di famosi artisti veneziani, compreso Tintoretto, Veronese, Gentile Bellini e altri.\nNel 1797 con la caduta della Repubblica di Venezia Lesina fu annessa alla monarchia asburgica in base al trattato di Campoformio. Ma le forze dell'Impero francese la catturarono nel 1806 durante le guerre napoleoniche prima che fosse presa infine dalle marine e dai marinai britannici nel 1812.\nDurante il rinascimento nazionale croato, nell'epoca del risveglio nazionale in Europa, molte eminenti figure della Croazia meridionale, e della Croazia in generale, venivano da Lesina.\nGli Austriaci riguadagnarono il controllo dell'isola in accordo con il congresso di Vienna del 1815 e fino all'inizio del XX secolo portarono un periodo di relativa prosperit\u00e0. L'esercito italiano occup\u00f2 l'isola dal 1918 fino al 1921, quando Lesina con il resto della Croazia si un\u00ec al Regno di Jugoslavia. Nel 1939, fu formata un'autonoma Banovina di Croazia che includeva anche l'isola. Durante la Seconda guerra mondiale, essa fu sotto il controllo dello Stato Indipendente di Croazia, ma sotto l'occupazione militare dell'Italia fascista fino al 1943. Dopo il 1945, divenne parte della Repubblica Popolare di Croazia, uno degli stati federali della Jugoslavia Comunista.\nNel 1992 la Repubblica di Croazia fu riconosciuta come uno stato indipendente, nella cui riorganizzazione territoriale Lesina ottenne una posizione.\nL'isola di Lesina ha dato i natali a molte personalit\u00e0 illustri. Fra i tanti \u00e8 da citare Ivan Vu\u010deti\u0107, l'uomo che perfezion\u00f2 la dattiloscopia alla svolta del XX secolo. In tempi pi\u00f9 recenti, uno dei pi\u00f9 famosi cittadini di Lesina \u00e8 l'ex calciatore Igor Tudor (che ha giocato a lungo in Italia, nella e nel Siena), attuale allenatore del . Anche Ton\u010di Tadi\u0107, uno dei pi\u00f9 importanti politici croati, \u00e8 nato nell'isola di Lesina.\nEconomia.\nI residenti di Lesina lavorano per la maggior parte nelle industrie della pesca e del turismo. Come detto in precedenza, Lesina ha un clima mediterraneo molto mite, belle spiagge e una vegetazione mediterranea che ne fanno una delle pi\u00f9 attraenti localit\u00e0 turistiche d'Europa. L'isola si promuove come \"il posto pi\u00f9 soleggiato d'Europa\", con oltre 2.715 ore di luce solare in un anno medio.\nLa citt\u00e0 di Lesina \u00e8 il capoluogo e il principale centro turistico. Presenta una grande piazza pubblica, piazza Santo Stefano (\"trg Svetog Stjepana\"), che \u00e8 aperta sul mare. Durante la stagione turistica, il porto si riempie di grandi yacht. Discoteche aperte tutta la notte attirano grandi folle di giovani visitatori, ma non mancano altri tipi di attrazioni di tipo artistico e culturale. Un'industria turistica ha continuato a crescere e contribuisce ora in modo significativo all'economia dell'isola. La creazione dell'Associazione igienica di Lesina nel 1868 per l'assistenza ai visitatori dell'isola \u00e8 stata strumentale per lo sviluppo di un'infrastruttura di alberghi, appartamenti, ristoranti, porticcioli turistici, musei, gallerie e caff\u00e8. Grazie al suo clima mite, alla sua natura intatta e ai suoi monumenti storici l'isola di Lesina \u00e8 stata presto scoperta dai turisti di tutto il mondo e oggi \u00e8 una popolare meta, regolarmente inclusa tra le prime 10 isole dalla rivista \"Conde Nast Traveler\".\nUn'altra importante attivit\u00e0 economica \u00e8 la coltivazione della lavanda, usata per oli e saponi aromatici. Lesina \u00e8 spesso chiamata l'\"isola della lavanda\".\nLesina \u00e8 anche una delle due pi\u00f9 famose zone vinicole della Croazia. I vigneti sul lato meridionale dell'isola sono famosi per i vini rossi prodotti dall'uva Plavac Mali. La pianura centrale tra Cittavecchia e Gelsa \u00e8 famosa per i suoi vini bianchi.\nSociet\u00e0.\nLa presenza autoctona di italiani.\nA Lesina esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Lesina \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nGli antichi rapporti di Lesina (e dell'intera Dalmazia) con l'Italia e il lungo dominio della Repubblica di Venezia hanno lasciato un segno profondo nella cultura di quest'isola, dove un tempo si parlava anche la lingua italiana. Le tensioni e le vicende storiche (a volte anche sanguinose) che, a partire dagli anni successivi alla Prima guerra mondiale, portarono a una crescente slavizzazione della Dalmazia e a un progressivo allontanamento degli italiani da queste terre, iniziato con il primo esodo dei dalmati italiani e culminato con l'esodo giuliano dalmata avvenuto a partire dalla fine della Seconda guerra mondiale, determinarono la quasi scomparsa della comunit\u00e0 italofona da Lesina. Oggi, grazie alle iniziative legislative assunte dalla Repubblica di Croazia a partire dagli anni 2000 per tutelare le minoranze linguistiche, anche la piccola comunit\u00e0 dei dalmati italiani ha cominciato a fruire di maggiori spazi di autonomia (sia pure in mezzo a grandi difficolt\u00e0). Inoltre, con i numerosi turisti italiani che ogni anno (specie d'estate) affollano Lesina, la lingua italiana \u00e8 tornata a farsi sentire sull'isola e molti residenti locali sono in grado di parlarla o quanto meno di comprenderla.\nGli italiani sull'isola di Lesina.\nNel corso del XIX secolo la popolazione di lingua italiana, gi\u00e0 minoritaria e ridotta alle principali citt\u00e0 dell'isola, fu soggetta a un lento e progressivo calo al punto da costituire, al momento del censimento austriaco del 1900, appena l'1,4% della popolazione dell'isola, con punte massime del 3,9% a Cittavecchia comune e del 5,4% a Cittavecchia citt\u00e0.\nA partire dagli anni precedenti la \"Grande guerra\" parte di questa popolazione abbandon\u00f2 la propria terra per rifugiarsi in gran parte a Zara o nelle province giuliane (dopo il 1924 anche a Fiume) oppure, seguendo l'esempio di alcuni curzolani e lissani, nella vicina Lagosta, unica tra le isole dalmate che fu assegnata all'Italia dal trattato di Rapallo. Altri semplicemente si trasferirono nel resto del territorio italiano.\nQualche famiglia italiana rimase comunque sotto la Jugoslavia dei Kara\u0111or\u0111evi\u0107 ma, all'arrivo dei titini nel 1943, una parte di questi cittadini furono fucilati: l'11 settembre 1943 Guido Rocchi Lusic, di 68 anni, venne prelevato dalla \"casa del Vecchio\" e portato, insieme a una bara, nel cimitero. Venne arrestata anche la figlia Dora di 24 anni. In piena notte, abbracciati, vennero fucilati mentre gridavano: \"Viva l'Italia\". Nello stesso cimitero venne fucilato Fortunato Marchi dopo essersi scavato la fossa.\nNon giovarono di certo ai rapporti fra croati e italiani n\u00e9 le rappresaglie partigiane n\u00e9 il comportamento delle truppe di occupazione italiane (squadre di camicie nere e Carabinieri e Questurini, principalmente provenienti dalle Puglie), che anche a Lesina, e precisamente nei paesi di Verbagno (Vrbanj) e Cittavecchia di Lesina compirono devastazioni e violenze gratuite, con incendi di case civili, fucilazioni sommarie, saccheggi e vessazioni.\nA Spalato invece, il 22 settembre 106 persone vengono fucilate dagli slavi e sepolte in tre fosse comuni: tra le vittime, il provveditore agli Studi Giovanni Soglian, nato a Cittavecchia di Lesina nel 1901. Era stato professore presso l'Universit\u00e0 di Varsavia e preside del liceo di Bressanone.\nLa tradizione di lingua e cultura italiane \u00e8 stata progressivamente soppiantata, sicch\u00e9 molte famiglie con origini italo-venete non conoscono n\u00e9 parlano pi\u00f9 correntemente l'italiano, per ragioni di assimilazione. In questi ultimi anni \u00e8 per\u00f2 presente un consistente afflusso turistico da parte di Italiani della penisola, ragion per cui anche gli abitanti naturalizzati croati hanno occasione di parlare italiano.\nAll'inizio degli anni 2000 \u00e8 stata finalmente riconosciuta dalla Croazia, nell'ambito dell'Unione Italiana, la Comunit\u00e0 Nazionale Italiana, composta dagli oramai pochissimi connazionali rimasti e da quei croati che hanno, anche in parte, ascendenza italiana.\nGli italiani a Cittavecchia e Lesina.\nGli italiani dell'isola di Lesina vivevano concentrati nel capoluogo, dove costituivano la met\u00e0 della popolazione e a Cittavecchia dove erano la maggioranza. Una piccola minoranza viveva a Gelsa. Il resto dell'isola invece era compattamente croato. Gli italiani delle due localit\u00e0 erano artigiani, proprietari terrieri ma anche marinai, pescatori e contadini (Lesina, infatti era l'unico luogo della Dalmazia dove esistevano contadini italiani). L'isola aveva dato all'Italia nel XIX secolo tre patrioti: Francesco Boglich-Perasti, Felice Baylon e Luigi Machiedo. Nel 1879 combattivo rappresentante degli italiani locali era Giovanni Botteri, podest\u00e0 e deputato di Cittavecchia, grande amico e collaboratore dell'ultimo sindaco italiano di Spalato, Antonio Bajamonti. Suoi avversari acerrimi furono i deputati isolani don Juraj Biankini (al secolo Giorgio Bianchini) e Ivan Machiedo (al secolo Giovanni Machiedo), entrambi provenienti da famiglie di lingua e cultura italiane di Lesina citt\u00e0. Machiedo, peraltro, era gi\u00e0 stato esponente della locale comunit\u00e0 italofona.\nCittavecchia fu sempre roccaforte dei dalmati isolani di lingua italiana, tant'\u00e8 che nel 1885, il suo Consiglio comunale venne sciolto d'autorit\u00e0 dai funzionari austriaci, e nelle successive elezioni venne conquistato dai croati. In risposta alla croatizzazione dell'isola, nel 1895 vennero fondate a Lesina e Cittavecchia le sezioni locali della Lega Nazionale. Al termine della Prima guerra mondiale, l'isola venne occupata dall'esercito italiano, cosa che anim\u00f2 gli italiani locali contro gli slavi. Tuttavia, nel 1921, con il ritiro delle truppe italiane, gli italiani, soprattutto a Cittavecchia, per paura di ritorsioni da parte dei propri concittadini slavi, abbandonarono in massa l'isola. Nel 1927, si contavano nell'isola solo 509 italiani (concentrati soprattutto a Lesina citt\u00e0), anche se nel 1922 era stata riaperta la locale scuola italiana. Nel 1930 si contavano solo 80 italiani a Lesina e 60 a Cittavecchia. Nel 1933 la scuola mistilingue di Lesina contava per\u00f2 ancora 34 alunni.\nNomi dell'isola.\nCome colonia greca, l'isola era nota come \"Pharos\" \"faro\". Il poeta greco Apollonio di Rodi si riferiva all'isola come \"Piteyeia\" nel III secolo a.C., un nome derivato dalla parola greca \"pitys\", che significa \"abete rosso\".\nNella provincia romana della Dalmazia era conosciuta come \"Pharia\" e in seguito \"Fara\".\nAll'inizio del Medioevo, i Croati si insediarono sull'isola e la chiamarono \"Hvar\", sostituendo la consonante \"f\" con l'antica consonante croata \"hv\". Ma l'isola era ancora dominata dagli Illiri romanizzati. L'influenza dei Croati convinse la popolazione romana residente a cambiare ancora una volta il nome ufficiale in Quarra.\nDalla fine dell'XI secolo il suo nome italiano \u00e8 \"Lesina\"; in veneto, \"Liesena\". Il nome rimase ufficiale durante il dominio veneziano. Il nome italiano ha un'origine slava, \"Lesna\", che significa \"legno\" (essendo stata l'isola pesantemente disboscata per ricavarne legname).\nTradizioni.\nDa cinque secoli nell'isola si ripete la tradizione della \"Za kri\u017een\" (letteralmente: \"Seguendo la croce\"), una processione notturna che si tiene in occasione del Gioved\u00ec santo. La manifestazione \u00e8 inclusa ell'elenco dei beni culturali immateriali dell'UNESCO.\nCuriosit\u00e0.\nDei resti fossili di \"Pontosaurus\", un rettile estinto, sono stati rinvenuti nell'isola."}
{"id": "1386825", "revid": "1904508", "url": "https://it.wikipedia.org/wiki?curid=1386825", "title": "Sofia Guglielmina di Svezia", "text": "Biografia.\nInfanzia.\nSofia Guglielmina era la seconda figlia del re di Svezia Gustavo IV Adolfo (1778-1837) e della regina Federica (1781-1826), nata Baden.\nI suoi nonni paterni erano il re Gustavo III di Svezia e la regina consorte Sofia Maddalena di Danimarca, quelli materni il principe ereditario Carlo Luigi di Baden e la principessa Amalia d'Assia-Darmstadt.\nFidanzamento e matrimonio.\nQuando nel 1809 il padre fu detronizzato, la famiglia reale di Svezia part\u00ec in esilio per stabilirsi nel Granducato di Baden. Tre anni dopo, nel 1812, Gustavo e Federica si separarono ufficialmente e Sofia, con i suoi fratelli, continu\u00f2 a vivere nella terra natale della madre, a Bruchsal.\nNel 1815 fu promessa in sposa a Leopoldo di Baden (1790-1852), futuro granduca con il nome di Leopoldo I. Il matrimonio si celebr\u00f2 il 25 luglio del 1819. Nonostante si trattasse di un matrimonio di convenienza, come era in uso all'epoca, i contemporanei raccontano che i coniugi ebbero una vita abbastanza felice durante i primi anni della loro unione.\nNel 1833 si diffuse la diceria che la granduchessa Sofia avesse ordinato l'assassinio di Kaspar Hauser, presunto figlio di Carlo II, granduca di Baden fino al 1818, e di Stefania di Beauharnais. Contemporaneamente si ipotizz\u00f2 anche che fosse stata la madre di Leopoldo, Luisa Carolina di Geyersberg, responsabile del rapimento del bambino stesso nel 1812, un mese dopo la sua nascita, in quanto erede al trono; entrambe le granduchesse furono duramente criticate da parte dell'opinione pubblica.\nUltimi anni e morte.\nDurante gli avvenimenti rivoluzionari del 1848-49 la famiglia ducale lasci\u00f2 Karlsruhe. Dopo la morte del granduca Leopoldo, avvenuta nel 1852, Sofia torn\u00f2 a vivere in questa citt\u00e0, dove mor\u00ec nel 1865.\nFu sepolta nella chiesa protestante di Karlsruhe. Durante la seconda guerra mondiale la sua tomba fu profanata. Dopo la guerra il corpo fu traslato nel mausoleo dei granduchi a Karlsruhe, dove si trova attualmente.\nDiscendenza.\nSofia e Leopoldo I di Baden ebbero otto figli:"}
{"id": "1386827", "revid": "117271", "url": "https://it.wikipedia.org/wiki?curid=1386827", "title": "Lycoperdon aurantium", "text": ""}
{"id": "1386828", "revid": "117271", "url": "https://it.wikipedia.org/wiki?curid=1386828", "title": "Scleroderma aurantiacum", "text": ""}
{"id": "1386830", "revid": "117271", "url": "https://it.wikipedia.org/wiki?curid=1386830", "title": "Scleroderma aurantium", "text": ""}
{"id": "1386831", "revid": "117271", "url": "https://it.wikipedia.org/wiki?curid=1386831", "title": "Scleroderma vulgare", "text": ""}
{"id": "1386833", "revid": "111319", "url": "https://it.wikipedia.org/wiki?curid=1386833", "title": "Nuoto ai Giochi della XXVII Olimpiade - Staffetta 4x200 metri stile libero maschile", "text": "Si sono svolte 2 batterie di qualificazione. Le prime 8 squadre si sono qualificati direttamente per la finale.\nBatterie.\n18 settembre 2000\nFinale.\n18 settembre 2000"}
{"id": "1386837", "revid": "174925", "url": "https://it.wikipedia.org/wiki?curid=1386837", "title": "Chiesa di Santa Maria degli Angioli (Lugano)", "text": ""}
{"id": "1386838", "revid": "1543377", "url": "https://it.wikipedia.org/wiki?curid=1386838", "title": "Montecorvino Pugliano", "text": "Montecorvino Pugliano \u00e8 un comune italiano sparso di abitanti della provincia di Salerno in Campania.\nGeografia fisica.\nTerritorio.\nLe frazioni montane del comune che si trovano sul monte Corvino sono: Pugliano, Santa Tecla, Gallara e Torello, mentre pi\u00f9 a valle si trova la frazione di San Vito.\nIn collina si trovano le localit\u00e0 di Condolizzi, Condorelli, Pendazzi, Pendazzelli, Santesi e Sorbo, mentre in pianura, le frazioni di Bivio Pratole e Pagliarone sono le localit\u00e0 del comune che si sono maggiormente sviluppate grazie alla vicinanza della strada statale 18 \"Tirrena inferiore\".\nNon esiste invece alcun centro abitato del comune con il nome di Montecorvino, mentre il toponimo si ritrova nell'adiacente comune di Montecorvino Rovella.\nLa flora nel comune di Montecorvino Pugliano \u00e8 caratterizzata dalla forte presenza di olivi e viti.\nNella frazione di Santa Tecla, che si trova sulla strada che collega Pugliano con Pontecagnano per via Faiano, \u00e8 presente un bosco di querce (\"bosco San Benedetto\"), la cui gestione non \u00e8 affidata all'amministrazione comunale.\nClima.\nLa stazione meteorologica pi\u00f9 vicina \u00e8 quella di Salerno Pontecagnano Faiano.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +8,6\u00a0\u00b0C; quella dei mesi pi\u00f9 caldi, luglio e agosto, \u00e8 di +28 \u00a0\u00b0C. Le precipitazioni medie annue sono abbondanti, superiori ai 1100\u00a0mm, con un minimo tra la tarda primavera e l'estate ed una regolare ed elevata distribuzione nel resto dell'anno\nStoria.\nIl 25 gennaio 1820 con decreto reale 1876 Montecorvino venne diviso in due dipartimenti: Rovella e Pugliano. Successivamente il Consiglio Comunale di Montecorvino Pugliano divise il comune in frazioni: Pugliano, Santa Tecla, Torello, Faiano e Pontecagnano con capoluogo Pugliano. Il comune di Pugliano era in quel periodo, in condizioni ottimali sia per la crescita demografia sia per il miglioramento delle condizioni di vita dovute alla bonifica dell'agro picentino, iniziata gi\u00e0 con i Borboni, che grazie alla bont\u00e0 dei terreni portarono al trasferimento di molte famiglie nelle zone del piano e nel 1806 diedero vita ad un primo movimento per la costituzione di Pontecagnano Faiano in comune autonomo. Il notevole sviluppo economico e demografico delle zone del piano e la lontananza dalla Casa Comunale fu il motivo scatenante della separazione dei due comuni. Il Decreto Regio del 18 giugno 1911 stabil\u00ec la nascita del comune di Pontecagnano Faiano; mentre il comune di Montecorvino Pugliano rimase formato dalle frazioni di Santa Tecla, Pugliano, Gallara, Torello, Pagliarone e San Vito.\nDal 1811 al 1860 ha fatto parte del circondario di Montecorvino, appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia, ha fatto parte del mandamento di Montecorvino, appartenente al Circondario di Salerno.\nSociet\u00e0.\nReligione.\nLa maggioranza della popolazione \u00e8 di religione cristiana cattolica; il comune appartiene al territorio dell'arcidiocesi di Salerno-Campagna-Acerno.\nCultura.\nCucina.\nIl vino locale \u00e8 prodotto dalle \"Cantine Monte Pugliano\".\nLa gastronomia \u00e8 caratterizzata da piatti a base di carne (\"cavatelli alla puglianese\"), sebbene non manchino quelli basati su verdure ed erbe, come la frittata di borragine o le frittelle di borragine dette \"pizzel'e vrrain\".\nGeografia antropica.\nFrazioni.\nLo statuto comunale di Montecorvino Pugliano non menziona nessuna frazione. In base al sito ufficiale del comune e in base al 14\u00ba Censimento Generale della Popolazione e delle Abitazioni, le frazioni sono:\nIl sito ufficiale del comune identifica come borgate le seguenti localit\u00e0:\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele.\nSport.\nCalcio.\nA Montecorvino Pugliano troviamo varie squadre di calcio. In Prima Categoria milita la Simone Fierro, mentre in Terza Categoria troviamo la Polisportiva Montecorvino Pugliano. In passato il comune era rappresentato dall'Atletico Pugliano e lo Sporting Corvino, che hanno militato per anni in Prima Categoria, e dal Santa Tecla Terme, squadra della frazione Santa Tecla che giocava in Seconda Categoria.\nImpianti sportivi.\nLo stadio comunale \u00e8 il \"Danilo delle Donne\", sito nella frazione Santa Tecla. Completamente ristrutturato nel 2014, e intitolato in onore del ragazzo morto in un incidente stradale molto famoso in paese, presenta un terreno di gioco in erba sintetica, spogliatoi in numero di due pi\u00f9 arbitro, una tribuna semicoperta, bagni e depositi squadre.\nMontecorvino Pugliano \u00e8 dotata di una piscina comunale."}
{"id": "1386847", "revid": "712828", "url": "https://it.wikipedia.org/wiki?curid=1386847", "title": "Quincy (Bleach)", "text": "Nell'universo di \"Bleach\" i sono un gruppo di umani che hanno sviluppato delle abilit\u00e0 particolari per difendersi dagli attacchi degli Hollow. A differenza degli Shinigami, tuttavia, che purificano gli spiriti corrotti, i Quincy distruggono per sempre le anime una volta sconfitte, generando a lungo andare uno squilibrio tra il mondo dei vivi e dei morti. Per arrestare questa deriva, gli Shinigami attaccarono e distrussero il grosso dei Quincy mille anni prima dell'inizio della storia.\nIn origine i Quincy furono creati da Yhwach, il loro re, e il suo sangue scorre in ogni Quincy. In base alla loro discendenza, si possono distinguere in sangue puro e sangue misto. Coloro che discendevano da una lunga stirpe di Quincy venivano definiti , mentre tutti gli altri venivano definiti . Al fine di preservare la purezza del sangue, molte famiglie si assicuravano che i matrimoni dei loro figli avvenissero solo tra quelli appartenenti ad altre famiglie pure.\nI Quincy sono riconoscibili dal loro abbigliamento bianco, composto spesso da un abito attillato, una tunica o un mantello, e dal loro uso di un arco composto da energia spirituale. Tra le varie tecniche a cui fanno ricorso vi sono l', che permette di muoversi rapidamente nelle lunghe distanze; il , che consiste nel far scorrere il reishi attraverso i vasi sanguigni per aumentare drasticamente il proprio potenziale offensivo o difensivo, tuttavia, poich\u00e9 esso agisce su due diversi sistemi circolatori diversi, utilizzarne uno significa non poter contare sull'altro; e il , che assicura un aumento dei poteri e una forma che ricorda quella di un angelo, con le ali e l'aureola composte da reishi. Tipico dei Quincy \u00e8 anche l'utilizzo di una vasta gamma di oggetti come strumenti in battaglia.\nFamiglia Ishida.\nUry\u016b Ishida.\n \u00e8 un Quincy, un discendente di una razza di combattenti quasi estinta, storicamente nemica degli Shinigami. Nutre risentimento verso tutti gli Shinigami, incluso Ichigo, ed \u00e8 uno dei primi antagonisti della serie. Col tempo cambia idea nei confronti di Ichigo e diviene un prezioso alleato e rivale dell'amico. In quanto Quincy, Ury\u016b possiede l'abilit\u00e0 soprannaturale di manipolare le particelle spirituali presenti nell'atmosfera chiamate reishi, le quali possono essere formate in armi di attacco o per attivare incantesimi e altre abilit\u00e0. \u00c8 doppiato da Noriaki Sugiyama.\nRy\u016bken Ishida.\n \u00e8 il figlio di S\u014dken Ishida e il padre di Ury\u016b Ishida. Appare come un uomo molto freddo e con poco interesse verso il mondo spirituale, preferendo occuparsi dei vivi piuttosto che dei morti. Ricopre il ruolo di direttore dell'ospedale di Karakura e ha un rapporto di amicizia/rivalit\u00e0 con Isshin Kurosaki molto simile a quello che lega i loro due figli. In passato Ry\u016bken viveva insieme a Kanae Katagiri e a Masaki Kurosaki, di cui era promesso sposo per mantenere la linea pura dei Quincy. Quando Masaki scappa per aiutare Isshin contro un Hollow sperimentale creato da S\u014dsuke Aizen, Ry\u016bken chiama Katagiri, dicendole di preparare l'armatura di reishi; tuttavia, arrivati alla conclusione del combattimento, Ry\u016bken decide che la loro presenza non \u00e8 pi\u00f9 necessaria. Quando Masaki subisce gli effetti dell'hollowificazione, Kisuke Urahara accetta di aiutare Masaki in cambio dei poteri di Isshin. Dopo che Isshin sposa Masaki, Ry\u016bken sposa a sua volta Katagiri, da cui avranno un figlio, Ury\u016b.\nDopo il ritorno di Ury\u016b dalla Soul Society, Ry\u016bken aiuta il figlio a recuperare i poteri persi in seguito all'utilizzo del Quincy: Letzt Stil, a patto che mai pi\u00f9 si assocer\u00e0 con gli Shinigami. Nonostante questo non si oppone alla scelta di Uryu di partecipare alla missione di Ichigo nell'Hueco Mundo. Ricompare in seguito quando cura suo figlio dalle ferite riportate contro Kugo Ginjo. Durante la battaglia contro il Vandenreich si reca con Ishhin al palazzo del Re Spirito per consegnare al figlio una freccia in grado di ferire Yhwach. \u00c8 doppiato da Ken Narita.\nS\u014dken Ishida.\n \u00e8 il mentore di suo figlio Ry\u016bken e del nipote Ury\u016b, da cui era molto ammirato. Durante il suo insegnamento a Ury\u016b delle tecniche Quincy, dimostra un atteggiamento aperto riguardo agli Shinigami, ipotizzando una collaborazione con questi. S\u014dken venne ucciso da un gruppo di Hollow, poich\u00e9 le forze Shinigami tardarono a intervenire per ordine di Mayuri Kurotsuchi che in questo modo volle intrappolare l'anima di S\u014dken per studiarla e per approfondire le sue ricerche. La sua morte \u00e8 la prima ragione per cui Ury\u016b odia gli Shinigami. \u00c8 doppiato da Eiji Maruyama.\nKanae Katagiri.\n era una Gemischt Quincy, moglie di Ryuken Ishida e madre di Ury\u016b. Venti anni prima dell'inizio della narrazione era la domestica di casa Ishida, molte fedele al giovane padrone Ry\u016bken. A seguito agli eventi che hanno portato all'hollowificazione di Masaki Kurosaki, ha sposato Ry\u016bken e ha avuto un figlio. Lo stesso giorno in cui Masaki perse i poteri e mor\u00ec uccisa da Grand Fisher, Katagiri si sent\u00ec male e collass\u00f2 per effetto del risveglio del re sigillato Yhwach, che sottrasse i poteri a tutti i Quincy da lui definiti \"impuri\". Tre mesi dopo, data la sua salute cagionevole, mor\u00ec per la sottrazione dei poteri.\nVandenreich.\nIl \u00e8 un gruppo di Quincy guidato da Yhwach che, mille anni prima della storia narrata, combatt\u00e9 contro gli Shinigami. Dopo essere stati sconfitti nel Mondo Terreno, senza un luogo dove andare, crearono uno spazio nascosto nelle ombre del Seireitei grazie al grande quantitativo di reishi presente nella Soul Society, chiamato , nel quale fondarono il loro quartier generale, il . Si nascosero quindi in esso, ricostituendo la loro forza e attendendo il risveglio del loro leader, fino a qualche tempo dopo la sconfitta di S\u014dsuke Aizen. Nella trama di \"Bleach\", il Vandenreich conquista l'Hueco Mundo, catturando numerosi Arrancar in seguito uccisi o schierati come truppe nel loro esercito, e orchestra due invasioni della Soul Society. Dopo aver assorbito il Re Spirito e aver preso possesso del Palazzo Reale, ridenominato , il Vandenreich si prepara a mettere in atto il nuovo ordine concepito da Yhwach, che richiede un genocidio di massa.\nQuilge Opie \u00e8 il capitano supervisore della , l'unit\u00e0 incaricata della cattura degli Arrancar. Il nucleo del Vandenreich \u00e8 composto dagli , i combattenti d'\u00e9lite. Ogni suo membro \u00e8 contrassegnato da una , una lettera con cui Yhwach marchia l'anima di un Quincy, donandogli un'abilit\u00e0 specifica che riflette la natura di quella persona. Quattro Sternritter, selezionati personalmente da Yhwach a formare la sua guardia personale, vanno a comporre la .\nYhwach.\n \u00e8 l'antagonista principale dell'ultima parte di \"Bleach\", il leader del Vandenreich, progenitore dei Quincy e figlio del Re Spirito. Possiede la Shrift \"A\", lettera che sta per e l'abilit\u00e0 di prevedere il futuro e di annullare gli effetti di abilit\u00e0 che ha visto o che conosce. Il suo aspetto \u00e8 quello di uomo di mezza et\u00e0, con lunghi capelli neri che gli arrivano fino alle spalle, folte basette e baffi vistosi. Il suo abbigliamento abituale \u00e8 costituito da una divisa militare bianca e un lungo mantello nero fissato da una spilla con il simbolo del Vandenreich. Nato con gravi disabilit\u00e0, Yhwach possedeva il dono di infondere parte della propria anima in altre persone per guarirle dai loro mali; inoltre ogni qualvolta che quelle persone morivano, egli recuperava i suoi frammenti di anima, guarendo progressivamente e acquisendo le abilit\u00e0 e conoscenze dei deceduti. A causa di questi suoi misteriosi poteri, gli uomini presero a chiamarlo con il nome del proprio dio, YHWH, e Yhwach decise che quello sarebbe stato il suo nome. Mille anni prima dell'inizio della storia Yhwach combatt\u00e9 contro Shigekuni Genry\u016bsai Yamamoto e perse i suoi poteri. Per riottenerli, Yhwach rub\u00f2 quelli dei Gemischt Quincy, cio\u00e8 i Quincy dal sangue misto che lui considerava impuri, causando la morte, tra gli altri, delle madri di Ury\u016b Ishida e di Ichigo Kurosaki. Diciassette mesi dopo la sconfitta di S\u014dsuke Aizen, Yhwach invade la Soul Society e la dimensione del Re Spirito, per attuare un nuovo ordine mondiale.\nJugram Haschwalth.\n \u00e8 il , nonch\u00e9 lo Stern Ritter \"B\", che sta per . \u00c8 un giovane alto, dagli occhi azzurri e i capelli biondi che gli scendono sotto le spalle. I suoi abiti sono una variazione della divisa da Stern Ritter: sono infatti provvisti di cappuccio, mantello e di un soprabito lungo pi\u00f9 o meno fin sotto le ginocchia. Mentre tutti gli altri Quincy hanno un altro modo di parlare verso Yhwach, Haschwalth \u00e8 molto rispettoso verso il capo del Vandenreich per il quale nutre un profondo rispetto e venerazione. Nato con la rara abilit\u00e0 di stimolare la crescita di coloro che gli sono vicini, Haschwalth crebbe con suo zio fino a quando il parente venne ucciso in un incendio provocato da Yhwach. Sebbene si fosse allenato con l'amico d'infanzia Bazz-B per riuscire un giorno a vendicarsi, entrambi entrarono a far parte del Vandenreich, con Haschwalth nominato braccio destro di Yhwach in virt\u00f9 dei suoi poteri. Il suo potere gli permette di riflettere la sfortuna che subisce sui suoi nemici.\nDurante l'invasione della Soul Society, appare al comando degli Stern Ritter; mentre tutti i suoi compagni sono impegnati in svariati combattimenti, Haschwalth uccide qualche Shinigami, per poi tornare da Yhwach per comunicargli la morte di Byakuya Kuchiki. All'arrivo di Ichigo nella Soul Society, Haschwalth spezza il bankai del ragazzo dopo che questi aveva tentato di attaccare Yhwach. Dopo la nomina di Ury\u016b Ishida ad erede di Yhwach, molti Quincy rimangono sconvolti ritenendo Haschwalth il pi\u00f9 idoneo, ma egli si dimostra fedele alle decisioni di Sua Maest\u00e0, al contrario dell'amico Bazz-B. Prima che i due vengano alle mani, vengono bloccati dall'arrivo dello Stern Ritter \"D\", Askin Nakk Le Vaar. Quando il Vandenreich fa scomparire il Seireitei nell'ombra, Haschwalth appare nella stanza del comandante generale, davanti a Shunsui Ky\u014draku e a Nanao Ise, venendo prontamente bloccato dalle barriere erette da quest'ultima. Prima che potesse adottare \"dei metodi pi\u00f9 violenti\", viene richiamato da Yhwach per giustiziare due Stern Ritter sconfitti, BG9 e Cang Du. In seguito accompagna il suo sovrano nell'invasione della dimensione del Re Spirito e si scontra con Bazz-B, che ferisce mortalmente. Grazie al potere \"Allmigthy\" di Yhwach scopre che Ishida \u00e8 intenzionato a tradirli e ingaggia uno scontro con lui. Sul punto di vincere, Yhwach usa il suo Ausw\u00e4hlen su di lui privandolo dei suoi poteri. Sapendo che il suo destino \u00e8 segnato, Haschwalth usa il suo potere per trasferire le ferite di Uryu su di s\u00e9 prima di morire.\nPernida Parnkgjas.\n \u00e8 lo Stern Ritter \"C\", lettera che sta per . Indossa un lungo mantello bianco con cappuccio, fissato sul davanti da tre bottoni e con la presenza sul fianco di una croce nera a sei punte. Il suo abbigliamento nasconde totalmente il suo volto, lasciando intravedere solo la luce dei suoi occhi. Il suo vero aspetto \u00e8 quello di una mano gigante sul cui palmo si trova un occhio con due iridi: il braccio sinistro del Re Spirito. Il potere di Pernida consiste nel manipolare ci\u00f2 che entra in contatto con i suoi nervi, permettendogli di controllare oggetti inanimati, di comprimere i nemici a distanza e di assorbire i tratti di coloro che sono stati infettati dal suo sistema nervoso. \u00c8 inoltre capace di moltiplicare le dita perse o generare un altro s\u00e9 stesso da parti amputate del suo corpo.\nIn qualit\u00e0 di membro della Schutzstaffel, Pernida viene nascosto nell'ombra di Yhwach fino a quando \u00e8 richiamato per combattere Senjumaru Shutara, sconfiggendo facilmente l'enorme soldato convocato dalla Shinigami, prima di essere ucciso da \u014cetsu Nimaiya. In seguito all'attivazione dell'Ausw\u00e4hlen da parte di Yhwach, Pernida risorge, attivando il suo Quincy: Vollst\u00e4ndig, grazie al quale riesce facilmente a comprimere la Gabbia della vita di Kirio Hikifune, permettendo al leader dei Quincy di raggiungere il vero Palazzo Reale. In seguito affronta prima Kenpachi Zaraki, a cui fa saltare un braccio, e successivamente Mayuri Kurotsuchi, che lo costringe a mostrare il suo vero aspetto dopo aver compreso il suo metodo di attacco e averlo gravemente ferito. Tuttavia neanche il ricorso ad un bankai espressamente modificato per aumentare il suo impatto sul nemico riesce ad avere la meglio sulle abilit\u00e0 evolutive di Pernida, e il Quincy distrugge il braccio sinistro di Mayuri. In seguito uno dei cloni di Pernida divora il corpo di Nemu Kurotsuchi, scesa in campo contro il volere di Mayuri per proteggere il suo creatore; la struttura cellulare di Nemu causa tuttavia un'eccessiva rigenerazione nel corpo di Pernida, portandolo all'autodistruzione.\nAskin Nakk Le Vaar.\n \u00e8 lo Stern Ritter \"D\", lettera che sta per . Fa parte della Schutzstaffel e si presenta come un ragazzo dai capelli neri, con un piccolo ciuffo che gli cade davanti al viso e con delle labbra carnose. \u00c8 un personaggio molto pigro: infatti \u00e8 l'unico tra tutti i Quincy a non prendere attivamente parte alla guerra contro gli Shinigami. Una delle sue principali caratteristiche per\u00f2 \u00e8 quella di essere molto cauto e riflessivo. Il suo particolare potere consiste nell'alterare la dose letale di una qualsiasi sostanza presente all'interno del proprio organismo o di quello del suo avversario, cos\u00ec da sopravvivere ad attacchi mortali o causare la morte.\nIl suo Quincy: Vollst\u00e4ndig prende il nome di , in cui Askin guadagna ali composte da cerchi collegati tra loro (simili a delle sequenze molecolari), una cintura con lo stesso motivo e una visiera. In questa forma, Askin guadagna immunit\u00e0 a qualunque sostanza, indipendentemente da quanto cambi, e un incremento esponenziale dei suoi poteri, tanto da poter concentrare la dose letale in un solo punto e causare una \"morte istantanea\" di quella regione del corpo.\nDurante la seconda invasione della Soul Society, Nakk Le Vaar compare nell'Istituto di Ricerca e Sviluppo, dove rifiuta di combattere Mayuri Kurotsuchi, poich\u00e9 consapevole che riuscire ad ucciderlo sarebbe stato piuttosto problematico. Dopo l'invasione del Palazzo Reale, Nakk Le Vaar fa la sua apparizione, come neo-promosso, nella Schutzstaffel di Yhwach. Grazie alle sue capacit\u00e0, Askin \u00e8 l'unico membro della sua squadra che riesce a opporsi alla furia omicida di \u014cetsu Nimaiya, riuscendo anche a tenergli testa per tutta la durata dello scontro, finch\u00e9 quest'ultimo non viene aiutato da Tenjir\u014d Kirinji mettendo definitivamente fine al combattimento. Poco dopo, per\u00f2, Nakk Le Vaar si rialza grazie all'Ausw\u00e4hlen attuato dal suo sovrano, e, insieme ai suoi compagni del corpo d'\u00e9lite, riesce a mettere fuori gioco la Guardia Reale in poco tempo. Viene quindi mandato a contrastare l'avanzata del gruppo di Ichigo e ingaggia un combattimento con Grimmjow Jaegerjaques, colpendolo con una sfera di veleno e facendolo collassare al suolo. Dopo aver temporaneamente messo fuori gioco Ichigo, Yasutora Sado e Orihime Inoue, Nakk Le Vaar viene attaccato da Yoruichi Shih\u014din e da suo fratello Y\u016bshir\u014d, ma riesce in poco tempo a sconfiggere anche loro. Verr\u00e0 successivamente abbattuto da una strategia combinata da parte di Kisuke Urahara e Grimmjow Jaegerjaques.\nBambietta Basterbine.\n \u00e8 lo Stern Ritter \"E\", lettera che sta per . \u00c8 una ragazzina dai lunghi capelli neri, che indossa la divisa del Vandenreich personalizzata con una cintura a forma di cuore. Brandisce una scimitarra formata da particelle spirituali e il suo potere consiste nel trasformare tutto ci\u00f2 che viene a contatto con il suo reishi in una bomba. A causa di ci\u00f2, i suoi attacchi esplosivi non possono essere bloccati, ma soltanto deviati prima che si verifichi l'esplosione. In modalit\u00e0 Quincy: Vollst\u00e4ndig, Bambietta sviluppa delle ali e un'aureola composte da reishi e pu\u00f2 rilasciare numerose sfere di reishi in grado di trasformare qualunque cosa tocchino in una bomba, generando cos\u00ec una grande quantit\u00e0 di esplosioni concatenate. Ha un pessimo carattere, molto irascibile, tanto \u00e8 che \u00e8 sua abitudine uccidere subordinati per sfogare la rabbia.\nDurante l'invasione della Soul Society, ingaggia battaglia con il capitano della Settima Divisione Sajin Komamura, sottraendogli il bankai. Quando il Vandenreich fa scomparire nell'ombra il Seireitei, Bambietta si ritrova ad affrontare Shinji Hirako e Komamura, riuscendo a sconfiggere il primo. Komamura riesce tuttavia a riottenere il proprio bankai, forzando Bambietta a sfoderare il Quincy: Vollst\u00e4ndig. Ricorrendo alla Tecnica di Trasformazione Umana e ad una nuova forma del bankai, Komamura sbaraglia la Quincy, lasciandola in fin di vita. Bambietta viene quindi uccisa dalle sue compagne per servire come zombie dello Stern Ritter \"Z\" Giselle Gewelle e fatta combattere contro Ikkaku Madarame e Yumichika Ayasegawa. Sconfitta dall'Arrancar Charlotte Chuhlhourne, riesumato da Mayuri Kurotsuchi, Bambietta \u00e8 ridotta a cadavere quando Giselle \u00e8 costretta a succhiare il suo sangue per curare le proprie ferite.\n\u00c4s N\u00f6dt.\n \u00e8 lo Stern Ritter \"F\", lettera che sta per . \u00c8 un uomo alto, dai lunghi capelli scuri, con il naso e la bocca coperti da una maschera nera dotata di cinque punte, espediente volto a coprire un volto sfigurato privo di labbra, che lascia scoperti denti e gengive. La sua uniforme del Vandenreich \u00e8 un lungo vestito bianco dotato di numerosi bottoni sul petto e sulle maniche. N\u00f6dt ritiene che la paura sia al centro di ogni vita, e che per questo non si possa superare. Durante le battaglie, ha l'abitudine di compiere lunghi e filosofici discorsi sulla natura della paura, spesso muovendo il proprio corpo o storcendo il proprio viso in maniera inquietante. Nonostante sembri non provare paura, in realt\u00e0 il suo terrore \u00e8 quello del dolore e della morte, destino che attende chi delude Yhwach.\nIl suo potere consiste nell'instillare negli avversari colpiti dalle sue spine di reishi una paura viscerale e paralizzante. Anche se una volont\u00e0 forte \u00e8 in grado di resistere parzialmente alla paura, secondo N\u00f6dt questo potere \u00e8 in grado di far soccombere anche il pi\u00f9 esperto dei guerrieri. Attivando il Quincy: Vollst\u00e4ndig, , N\u00f6dt sviluppa un'aureola composta da reishi e delle sottili ali simili a dei cerchi di filo spinato attaccati alla schiena. In questa forma, il suo mantello presenta un lungo rattoppo simile ad una cicatrice che lo attraversa verticalmente dai piedi fino al collo, diventando molto aderente sul busto, mettendo in evidenza un fisico scarno e magro, mentre il volto sfigurato di N\u00f6dt assume tratti pi\u00f9 grotteschi e orrorifici. In questa forma pu\u00f2 indurre la paura negli avversari semplicemente guardandoli e facendo penetrare la paura lungo il loro nervo ottico. Per impedire ai propri nemici di evitare il suo sguardo, N\u00f6dt pu\u00f2 creare una rete di reishi sulla quale spiccano innumerevoli occhi. Aprendo la cucitura sul suo corpo, N\u00f6dt pu\u00f2 trasformarsi ulteriormente, assorbendo i numerosi occhi creati dalla rete di reishi e crescendo in un essere gigantesco e mostruoso. In questa nuova forma, la sua gabbia toracica \u00e8 scoperta, mentre tutta la parte inferiore del corpo, dalla vita in gi\u00f9, diventa una sorta di massa tentacolare. I resti della vecchia forma di N\u00f6dt, invece, pendono dal mento di un volto ancora pi\u00f9 mostruoso del precedente.\nRicoverato in ospedale e in punto di morte per via di gravi ferite, \u00c4s N\u00f6dt ricevette la visita di Yhwach, accettando la sua offerta di un grande potere. Durante l'invasione della Soul Society, sottrae il bankai a Byakuya Kuchiki e glielo ritorce contro, uccidendolo quasi. In seguito, attacca Yamamoto insieme a Bazz-B e NaNaNa Najahkoop, ma \u00e8 costretto a ritirarsi dopo essere stato quasi incenerito dalle fiamme di Ry\u016bjin Jakka. Quando il Vandenreich fa scomparire il Seireitei nell'ombra, N\u00f6dt raggiunge Rukia Kuchiki, di ritorno dal trattamento con la Guardia Reale, ingaggiando con lei un violento scontro. Dopo esser stato quasi ucciso dal vero potere della zanpakut\u014d della ragazza, N\u00f6dt decide di rilasciare il suo Quincy: Vollst\u00e4ndig, in modo che ella possa sperimentare la vera paura. Tuttavia, prima che Rukia possa venir uccisa dal suo potere, N\u00f6dt viene raggiunto da Byakuya, anch'egli di ritorno dal trattamento con la Divisione Zero. Eccitato all'idea che il capitano sia il suo prossimo avversario, N\u00f6dt intraprende una seconda trasformazione, ma viene distrutto in un sol colpo dal recentemente acquisito bankai di Rukia.\nLiltotto Lamperd.\n \u00e8 lo Stern Ritter \"G\", lettera che sta per . \u00c8 una bambina dagli occhi dorati e dai capelli corti e biondi, con la divisa del Vandenreich personalizzata in una gonna, con guanti, leggins e cappello. La sua bocca si pu\u00f2 estendere a dismisura e trasformare in un paio di mostruose fauci dotate di denti seghettati, con le quali riesce ad ingerire praticamente qualsiasi cosa. Quando il Vandenreich fa scomparire il Seireitei nell'ombra, compare insieme a Candice, Meninas e Giselle per dare il colpo di grazia a Kenpachi Zaraki, sfinito dal combattimento contro lo Stern Ritter \"V\", Gremmy Thoumeaux. Ingaggiato uno scontro con Ichigo, venuto in soccorso di Zaraki, lei e le sue compagne vengono raggiunte da NaNaNa, Bazz-B, Pepe e Accutrone, i quali iniziano a combattere contro i capitani e i vice-capitani giunti sul posto. Durante la battaglia viene colpita da Meninas soggiogata dal potere di PePe, e si vendica sfoderando il Quincy: Vollst\u00e4ndig e mangiando quest'ultimo dopo la sua sconfitta per mano di Kensei Muguruma. Sopravvissuta all'epurazione perpetuata da Yhwach, Liltotto e gli altri Quincy sopravvissuti si alleano con gli Shinigami per sconfiggere Yhwach. Insieme a Giselle attacca quindi l'ex-capo, che per\u00f2 le sconfigge con facilit\u00e0.\nBazz-B.\n, il cui vero nome \u00e8 , \u00e8 lo Stern Ritter \"H\", lettera che sta per , in riferimento alle sue capacit\u00e0 di creare e manipolare il fuoco. Con l'abilit\u00e0 Burner Finger \u00e8 in grado di incanalare le particelle spirituali in raggi di fiamme e di creare violente esplosioni, aumentando la potenza con l'uso progressivo di pi\u00f9 dita. A differenza della maggior parte dei Quincy, Bazz-B utilizza come sua arma primaria una balestra al posto del tradizionale arco. \u00c8 un ragazzo alto, di corporatura media, i cui capelli, acconciati in una vistosa cresta, lo rendono simile ad un punk. Bazz-B \u00e8 una persona molto emotiva, che tende a scaldarsi facilmente se provocato. Arrogante e agguerrito, sembra non avere timore di nessuno. Il suo Quincy: Vollst\u00e4ndig gli conferisce un'aureola e delle ali lunghe e sottili composte da reishi.\nBazz-B \u00e8 un amico d'infanzia di Haschwalth, a cui si rivolge con l'appellativo . Nutrendo del risentimento nei confronti di Yhwach per aver dato fuoco al loro villaggio, Bazz-B e Haschwalth si allenarono duramente per cinque anni con lo scopo di entrare negli Stern Ritter, ottenere la fiducia di Yhwach e reclamare la loro vendetta. Nutre del risentimento nei confronti dell'amico perch\u00e9, sebbene i suoi poteri fossero pi\u00f9 sviluppati, Haschwalth venne scelto come braccio destro di Yhwach e perch\u00e9 l'amico sembra aver rinunciato ai loro propositi di vendetta iniziali.\nDurante l'invasione della Soul Society, ferisce gravemente Izuru Kira e in seguito, al fianco di \u00c4s N\u00f6dt e di NaNaNa Najahkoop, tenta un attacco contro il comandante generale, uscendone miracolosamente illeso. Quando Yhwach nomina Ury\u016b Ishida suo successore, Bazz-B, non accettando che uno sconosciuto succeda al comando del Vandenreich, apostrofa Haschwalth come un codardo. Prima che i due vengano alle mani, vengono bloccati dall'arrivo dello Stern Ritter \"D\", Askin Nakk le Vaar. Quando il Vandenreich fa scomparire il Seireitei nell'ombra, Bazz-B sgomina T\u014dshir\u014d Hitsugaya e Rangiku Matsumoto prima di lasciare il combattimento a Cang Du. Poco dopo, mentre Candice, Liltotto, Meninas e Giselle combattono contro Ichigo, si intromette nella battaglia perforando le sue stesse compagne in modo da tenere per s\u00e9 Ichigo e combatterlo. All'arrivo degli Shinigami in aiuto a Ichigo, si scontra con Renji Abarai e Rukia, ma i suoi poteri sono sottratti dall'Ausw\u00e4hlen di Yhwach, usato per far tornare in vita la Schutzstaffel. Bazz-B e gli Stern Ritter superstiti si alleano quindi con gli Shinigami per vendicarsi del loro ex-capo. Imbattutosi in Haschwalth e sentendosi tradito dal fatto che l'amico conoscesse il reale effetto dell'Ausw\u00e4hlen senza opporvisi, Bazz-B attacca il Quincy, ma viene mortalmente ferito e lasciato a dissanguare.\nCang Du.\n \u00e8 lo Stern Ritter \"I\", lettera che sta per , in riferimento alla sua abilit\u00e0 di indurire parti del suo corpo, rendendole resistenti come il ferro. \u00c8 un Quincy dai tratti asiatici, con gli occhi stretti e sottili, e con una piccola cicatrice verticale che gli attraversa un lato della bocca. Cang Du \u00e8 un individuo calmo e impassibile, che non lascia trapelare alcun sentimento. Durante l'invasione della Soul Society, ingaggia battaglia con T\u014dshir\u014d Hitsugaya, sottraendogli il bankai e tentando di rivoltarglielo contro, cosa che verr\u00e0 impedita dall'attivazione del bankai di Yamamoto. Quando il Vandenreich fa scomparire il Seireitei nell'ombra, Cang Du ferma Bazz-B dall'uccidere Hitsugaya, poich\u00e9 era gi\u00e0 stato deciso che ogni Stern Ritter avrebbe dovuto uccidere lo Shinigami a cui aveva rubato il bankai. Con l'aiuto di una pillola creata da Urahara, Hitsugaya si riprende tuttavia il proprio potere, riuscendo a sconfiggere Cang Du imprigionandolo in un feretro di ghiaccio a forma di croce. Liberatosi ricorrendo al Quincy: Vollst\u00e4ndig, Cang Du viene inviato insieme a BG9 al palazzo del Vandenreich, in modo che vengano giudicati per loro sconfitta, venendo ucciso da Haschwalth.\nQuilge Opie.\n \u00e8 lo Stern Ritter \"J\", lettera che sta per , e il della Jagdarmee, l'unit\u00e0 incaricata della cattura degli Arrancar. Quilge appare come un uomo dai tratti forti con una capigliatura militaresca. Indossa una variante personalizzata della divisa del Vandenreich, con i pantaloni bianchi, stivali neri e un top bianco, stretto da una cintura nera con la fibbia con la stella simbolo del Vandenreich, corredata da un mantello bianco e un cappello bianco dalla visiera nera. Quilge \u00e8 una persona autoritaria e arrogante, che pretende rispetto sia dai suoi subordinati sia dalle sue vittime. Egli non esita a far uso della forza bruta per far valere la sua autorit\u00e0, non facendosi scrupoli ad uccidere chiunque mostri segni di resistenza, o osi solo contraddirlo.\nA differenza della maggior parte dei Quincy, che manifestano le loro armi come archi, Quilge adotta in combattimento una sciabola militare composta da particelle spirituali. Con i suoi poteri pu\u00f2 riunire le frecce spirituali che scaglia, in modo da intrappolare il suo avversario in una gabbia. Questa vera e propria prigione \u00e8 incredibilmente resistente, al punto che il Getsuga Tensho di Ichigo non \u00e8 nemmeno riuscito a scalfirla. Il suo Quincy: Vollst\u00e4ndig, gli fa assumere un aspetto angelico, con un'aureola e ali composte da reishi, e gli conferisce un aumento dei poteri. Un'ulteriore abilit\u00e0, gli permette di sottomettere e assorbire qualunque cosa composta da particelle spirituali.\nDurante una selezione di Arrancar nell'Hueco Mundo, Quilge \u00e8 attaccato e sconfigge con relativa facilit\u00e0 Loly e Menoly e le Tres Bestias, prima dell'arrivo di Ichigo e compagni. Nel combattimento contro il Sostituto Shinigami, Quilge decide di rilasciare la sua forma Quincy: Vollst\u00e4ndig; tuttavia, prima che possa mostrare il vero potere della sua abilit\u00e0, viene colto di sorpresa dalla chimera Allon, creata dalle Tres Bestias per attaccarlo. Assorbito Allon tramite la Sklaverei e trasformatosi cos\u00ec in una creatura mostruosa, Quilge utilizza questa nuova forza per tenere occupato Ichigo mentre il Vandenreich invade la Soul Society. Non riuscendo a sottrarre il bankai a Ichigo, Quilge ha difficolt\u00e0 ad arginare il ragazzo e viene anche ferito alle spalle da Kisuke Urahara. Tuttavia, motivato a sconfiggere i suoi avversari ad ogni costo, ricorre al Rans\u014dtengai per muovere il suo corpo ferito e riesce ad intercettare con le sue frecce Ichigo all'ingresso della Soul Society, ingabbiandolo con una delle sue tecniche. Mentre si accinge a dare il colpo di grazia a Urahara, Inoue e Chad, viene tagliato in due da Grimmjow Jaegerjaques.\nBG9.\n \u00e8 lo Stern Ritter \"K\". \u00c8 un Quincy con il volto celato da quello che sembra un elmo medievale, che ricopre interamente la sua testa. Il suo corpo presenta numerose appendici robotiche e armi, rafforzando l'idea che possa trattarsi di un cyborg. BG9 \u00e8 impaziente e spietato; gli piace porre al proprio avversario numerose domande, attaccandolo con brutalit\u00e0 se questi si rifiuta di rispondere. Durante l'invasione della Soul Society, ingaggia battaglia con Soifon, sottraendole il bankai. Nel corso della seconda invasione, BG9 si mette in cerca di Soifon, e prende in ostaggio la sorella minore di Marechiyo \u014cmaeda per costringerlo a rivelargli la posizione del capitano. Sebbene messo a terra dallo Shunk\u014d di Soifon, BG9 rimane illeso e comincia con lei un violento scontro. Anche se sembra che il Quincy abbia la meglio, Soifon, grazie ad una pillola creata da Urahara, riesce a riprendersi il bankai, scagliandolo subito contro il Quincy, che viene ferito a morte. Dopo aver attivato il suo Quincy: Vollst\u00e4ndig, BG9 viene inviato insieme a Cang Du al palazzo del Vandenreich, in modo che vengano giudicati per loro sconfitta, assistendo impotente alla morte del suo compagno.\nPePe Waccabrada.\n \u00e8 lo Stern Ritter \"L\", lettera che sta per . \u00c8 un uomo corpulento, dalla pelle scura e con una lunga barba biforcuta che avvolge tutta la bocca. \u00c8 calvo e indossa un paio di occhiali da sole scuri, un paio di scarpe a punta, una canottiera bianca, un lungo mantello con l'emblema Wandenreich sul retro e dei pantaloni, con bretelle nere, dello stesso colore. Di solito si lascia trasportare da una cesta bianca fluttuante. PePe ha una grande fede nel potere e nell'influenza dell'amore, credendo che proprio esso sia il responsabile di tutti i conflitti ed \u00e8 anche quello che permette di superare tutti gli ostacoli per perseguire i propri obiettivi. Egli crede che il suo corpo sia puro ed \u00e8 proprio grazie ad esso che tutti lo amano. Tuttavia, PePe non riesce a comprendere che qualcuno non sia in grado di accettare il suo amore e si infuria facilmente, quando questo avviene.\nPosizionando le mani a forma di cuore, PePe pu\u00f2 lanciare dei proiettili con cui far innamorare i propri bersagli. Chiunque venga colpito da questi cuori si innamora di PePe, diventandone cos\u00ec ossessionato da fare tutto ci\u00f2 che il Quincy gli chiede, compreso attaccare i suoi stessi compagni. Questa capacit\u00e0 permette a PePe di prendere anche il controllo delle zanpakut\u014d. Disegnando in aria un cuore con le mani, PePe attiva il proprio Quincy: Vollst\u00e4ndig: . In questo stato il Quincy perde del tutto il suo abbigliamento, fatta eccezione per un mutandone bianco che gli cinge la vita. La barba si divide in quattro sezioni e PePe guadagna un paio di ali con piume tentacolari e fori, a forma di occhio, al centro, cos\u00ec come la tipica aureola. Questa modalit\u00e0 gli conferisce un'altissima resistenza, al punto da incassare numerosi pugni di Kensei, riportando ferite moderate.\nDurante la seconda invasione della Soul Society, PePe si mantiene inizialmente in disparte, osservando gli scontri da fuori, prima di scendere personalmente in campo. Usa quindi il suo potere su Sh\u016bhei Hisagi, per fargli attaccare Byakuya, e su Meninas, ordinandole di attaccare Liltotto cos\u00ec da prendersi tutto il merito per aver sconfitto gli avversari. Sconfitto Hisagi, Byakuya si scaglia contro il Quincy, ma anche Senbonzakura le viene rivoltata contro dal potere dell'avversario. Prima di poter finire lo Shinigami, PePe viene interrotto dall'arrivo di Kensei Muguruma e R\u014dj\u016br\u014d \u014ctoribashi, zombificati da Mayuri. Facilmente sconfitto da avversari immuni al suo potere in quanto non sanno cosa sia l'amore, PePe viene lanciato contro un edificio e raggiunto da Liltotto, che lo divora.\nGerard Valkyrie.\n \u00e8 lo Stern Ritter \"M\", lettera che sta per , e il cuore del Re Spirito. \u00c8 un uomo muscoloso con capelli chiari e lunghi fino alle spalle. Indossa un elmo alato e un mantello bianco, fissato sul davanti da tre bottoni, con una croce nera a sei punte sul lato. Sotto questo, indossa un mantello scuro attaccato alle spalle, guanti di protezione, pantaloni neri con una cintura a forma di X e parastinchi di forma circolare a livello delle ginocchia. Appare aggressivo e sicuro di s\u00e9.\nIl suo potere, a sua detta, gli consente di dare forma ai pensieri, ai sentimenti e ai desideri della gente. Una delle implicazioni di questo potere gli permette di aumentare la propria in modo proporzionale al danno subito, grazie alla \"paura delle genti\". La sua arma in combattimento \u00e8 una spada nera a doppio taglio, , che solitamente rinfodera nello scudo quando non utilizza. A detta di Gerard, Hoffnung rappresenta \"la speranza delle genti\"; quando essa viene danneggiata in qualsiasi modo, il combattente che l'ha danneggiata subir\u00e0 di rimando gli stessi danni. Il suo Quincy: Vollst\u00e4ndig prende il nome di . Gerard in questo stato guadagna un elmo che gli copre tutto il viso e un paio di ali angeliche.\nIn quanto parte della Schutzstaffel, Gerard viene nascosto nell'ombra di Yhwach fino a quando \u00e8 richiamato per combattere Senjumaru Shutara. Viene sconfitto da \u014cetsu Nimaiya, ma riportato in vita in seguito all'attivazione dell'Ausw\u00e4hlen da parte di Yhwach. Ricevuto ordine di proteggere la Wahrwelt dagli intrusi, Gerard affronta in gruppo di Shinigami capitanati da Byakuya e Renji. La sua vera identit\u00e0 \u00e8 come cuore del re delle anime, infatti il suo potere non deriva da Yhwach, ma gli \u00e8 proprio, e consiste nel convertire i danni ricevuti in potenza fisica: infatti data la potenza degli shikai di Renji e Byakuya, egli diventa un gigante colossale in grado di abbattere con facilita gli shinigami e i vizard rimasti, ed in seguito all'amputazione del braccio destro da parte di Zaraki, gliene ricresce uno nuovo pi\u00f9 forte del precedente. Dopo essere stato distrutto da un attacco combinato di Zaraki, Byakuya e Hitsugaya, si rigenera in una forma ancora pi\u00f9 forte. Muore definitivamente quando Yhwach chiama a s\u00e9 i poteri degli Sternritter, riducendolo ad uno scheletro.\nRobert Accutrone.\n \u00e8 lo Stern Ritter \"N\". \u00c8 un uomo di mezza et\u00e0 con dei folti baffi e degli occhiali sottili. Durante la prima invasione della Soul Society, Robert affronta Shunsui Ky\u014draku e, ricorrendo al suo Quincy: Vollst\u00e4ndig , lo ferisce all'occhio con la sua pistola. Durante la seconda invasione del Seireitei, Robert affronta Ichigo insieme ad altri Stern Ritter ma viene facilmente sconfitto da Byakuya. Ripresosi dalle sue ferite e venuto a conoscenza del fatto che Yhwach ha proseguito i suoi piani lasciandoli indietro, Robert si rende conto del senso dietro alle azioni del loro leader e cerca di avvertire Liltotto, prima di essere privato dei poteri e della vita in seguito all'Ausw\u00e4hlen di Yhwach.\nDriscoll Berci.\n \u00e8 lo Stern Ritter \"O\", lettera che sta per . \u00c8 un uomo molto grande, alto quasi il doppio di uno Shinigami medio con corti capelli scuri che si estendono in grandi basette e una folta barba. L'arma spirituale di Driscoll si manifesta sotto forma di una coppia di \"tekko\" e il suo potere gli permette di aumentare la propria forza solo uccidendo. Accompagna L\u00fcdaas Friegen a dichiarare guerra alla Soul Society, uccidendo con la sua arma di reishi il luogotenente Ch\u014djir\u014d Sasakibe. Durante l'invasione della Soul Society ingaggia battaglia contro Hisagi. Dopo averlo quasi ucciso, viene bloccato dal capitano comandante Yamamoto, contro il quale utilizza K\u014dk\u014d Gonry\u014driky\u016b, il bankai del defunto vice-capitano Sasakibe. Nonostante Driscoll lo colpisca pi\u00f9 volte con i fulmini del bankai di Sasakibe, Yamamoto ne esce illeso e, infuriato, uccide il Quincy riducendolo brutalmente in cenere.\nMeninas McAllon.\n \u00e8 lo Stern Ritter \"P\", lettera che sta per . Meninas \u00e8 una ragazza alta e molto formosa, con una corporatura snella, dagli occhi rossi e dai capelli rosei con frangetta. Il suo abbigliamento \u00e8 una variante della tipica uniforme bianca degli Stern Ritter, costituito da una gonna a balze, guanti, stivali, leggings, una cintura con una fibbia a forma di cuore, un grande fiocco rosso con il simbolo bianco del Vandenreich intorno al collo e un berretto bianco, che presenta le insegne del Vandenreich, girato da un lato. Meninas possiede una forza sovrumana, permettendole di sferrare pugni dall'impatto tremendo e di sollevare e lanciare grandi edifici con estrema facilit\u00e0. Riesce anche ad aumentare drasticamente la dimensione dei muscoli, aumentando notevolmente la potenza dei suoi attacchi.\nCompare con Candice, Liltotto e Giselle nella Soul Society, dove si accanisce su Zaraki, sfinito dallo scontro con Gremmy Thoumeaux. In seguito ingaggia battaglia contro Ichigo, venuto in soccorso di Zaraki, dove viene raggiunta da NaNaNa, Bazz-B, PePe e Accutrone, i quali iniziano a combattere contro i capitani e i vice-capitani giunti in soccorso di Ichigo. Durante lo scontro, Meninas cade sotto l'influenza dello Stern Ritter \"L\", PePe Waccabrada, che la costringe ad attaccare Liltotto, da cui verr\u00e0 sconfitta.\nBerenice Gabrielli.\n \u00e8 lo Stern Ritter \"Q\", lettera che sta per . \u00c8 una donna dai capelli bianchi, acconciati a caschetto, con un ciuffo nero che le cade davanti agli occhi. Pare essere molto logorroica, prefendo parlare piuttosto che combattere. Durante l'invasione della Soul Society, ingaggia battaglia, insieme a Jerome Guizbatt e a Loyd Lloyd, contro Kenpachi Zaraki. Tenter\u00e0 di spiegargli il suo potere, ma questo, infastidito, le taglier\u00e0 la gola.\nJerome Guizbatt.\n \u00e8 lo Stern Ritter \"R\", lettera che sta per . \u00c8 uno Stern Ritter simile ad una grossa scimmia dalle lunghe zanne, capace di spazzare via l'avversario con il suo potente ruggito. Durante l'invasione della Soul Society, ingaggia battaglia, insieme a Berenice Gabrielli e a Loyd Lloyd, contro Kenpachi Zaraki, che lo taglier\u00e0 in due.\nMask de Masculine.\n \u00e8 lo Stern Ritter \"S\", lettera che sta per . Mask \u00e8 un uomo grande e muscoloso, alto quasi il doppio di uno Shinigami medio, dall'aspetto simile ad un wrestler messicano: la sua uniforme bianca tipica del Vandenreich \u00e8 personalizzata con una maschera da luchador, dalla quale spuntano un paio di folti baffi, e da una cintura da lottatore. \u00c8 accompagnato da , un piccolo ometto grasso e paffuto che lo idolatra e lo incita durante le sue battaglie, potenziando con il suo tifo lo stesso Mask. Lo Stern Ritter riesce infatti a convertire in reishi gli incitamenti di almeno un'altra persona, guadagnando in questo modo una notevole quantit\u00e0 di forza e resistenza. Questo potere permette anche di rigenerare i danni subiti, e, dopo avere ricevuto abbastanza incitamenti, Mask \u00e8 in grado raggiungere una nuova forma, la cui maschera cambia da bianca a nera. Durante questo stadio, pu\u00f2 attivare il suo Quincy: Vollst\u00e4ndig che gli conferisce un'aureola e un grande mantello di reishi sulla schiena, che gli consente di volare. La sua tecnica principale \u00e8 il , con cui scaglia dalla stella presente sulla sua maschera un raggio di energia, lasciando impresso un segno a forma di stella sul luogo dell'impatto.\nDurante la prima invasione della Soul Society, Mask mette fuori combattimento Renji prima che lo Shinigami possa attivare il suo bankai per attaccare il compagno \u00c4s N\u00f6dt. Quando il Vandenreich fa scomparire il Seireitei nell'ombra, Mask appare accompagnato da James; dopo aver sconfitto con facilit\u00e0 Yumichika Ayasegawa, Ikkaku Madarame e Sh\u016bhei Hisagi, viene raggiunto da R\u014dj\u016br\u014d \u014ctoribashi e Kensei Muguruma. Quest'ultimo inizialmente riesce a mettere Mask in difficolt\u00e0 con la potenza del suo bankai, ma gli incitamenti di James danno al Quincy la forza necessaria per continuare a combattere. Mask sconfigge definitivamente Kensei e, dopo essersi rotto da solo i timpani per sfuggire al potere di Kinshara, atterra anche Rose. Viene fermato prima del colpo di grazia da Renji Abarai, di ritorno dal trattamento con la Guardia Reale. Durante lo scontro, Renji si dimostra ben superiore, e Mask, accompagnato da un redivivo James, attiva il suo Quincy: Vollst\u00e4ndig, mentre Renji sfodera la sua zanpakut\u014d, riuscendo ad uccidere Mask grazie al potere del suo nuovo bankai.\nCandice Catnipp.\n \u00e8 lo Stern Ritter \"T\", lettera che sta per . Candice \u00e8 una ragazza alta e formosa, dai lunghi capelli verdi. Il suo abbigliamento \u00e8 costituito dalla tipica giacca a doppio petto, che Candice porta sbottonata e legata al di sotto del seno, lasciando visibile il diaframma, e un paio di pantaloncini corti con una cintura nera su cui \u00e8 presente una fibbia a forma di cuore su un lato. Indossa anche un berretto bianco, con visiera nera e le insegne del Vandenreich sul fronte, un paio di scarpe alte fino alla caviglia e dei guanti che le ricoprono le braccia. Candice ha un carattere molto irascibile, soprattutto se durante una battaglia il suo aspetto viene rovinato. Candice pu\u00f2 creare, controllare, e scagliare fulmini con le proprie mani. Il suo controllo sull'elettricit\u00e0 \u00e8 tale che la Quincy pu\u00f2 schivare gli attacchi trasformando il suo corpo in energia elettrica e muovendosi ad elevate velocit\u00e0. Dopo il rilascio del Quincy: Vollst\u00e4ndig, che \u00e8 accompagnato da un'esplosione di energia elettrica in tutte le direzioni, Candice guadagna un paio di ali formate da tre fulmini ciascuna e la tipica aureola composta di energia elettrica, mentre un filo scoppiettante di energia gira intorno al suo corpo.\nEntra in scena con Meninas, Liltotto e Giselle per dare il colpo di grazia a Kenpachi Zaraki, sfinito dal combattimento contro lo Stern Ritter \"V\", Gremmy Thoumeaux. All'arrivo di Ichigo in soccorso dello Shinigami, Candice viene scaraventata contro un edificio e si ripromette di uccidere il ragazzo personalmente, attivando il suo Quincy: Vollst\u00e4ndig. Tuttavia \u00e8 ferita dal Getsuga J\u016bjish\u014d di Ichigo, chiedendo poi a Giselle di rigenerare il proprio arto reciso. Candice viene attaccata da Bazz-B nel momento di riprendere il combattimento con Ichigo e viene infine sconfitta da Byakuya Kuchiki all'arrivo degli Shinigami.\nNaNaNa Najahkoop.\n \u00e8 lo Stern Ritter \"U\", lettera che sta per . Dall'aspetto piuttosto bizzarro: i suoi capelli sono raccolti in pi\u00f9 punte, formando una specie di corona, in bocca gli manca qualche dente e i suoi occhi sono coperti da una maschera. NaNaNa pu\u00f2 analizzare la reiatsu di un obiettivo per un certo periodo di tempo, cos\u00ec da determinare la distribuzione di energia spirituale del suo avversario. Per far ci\u00f2, imprime la sua Schrift sul bersaglio e la utilizza per formare una griglia, che il quincy chiama Morphine Pattern; questa gli permette di individuare i punti deboli presenti nella reiatsu dell'obiettivo, aumentando la loro dimensione fino a far esaurire la reiatsu dell'avversario.\nDurante la prima invasione della Soul Society affronta R\u014dj\u016br\u014d \u014ctoribashi e interviene nello scontro tra Yamamoto e Royd Lloyd, salvandosi per un soffio dalle fiamme di Ry\u016bjin Jakka. Nella seconda invasione del Seireitei, tenta di interferire nello scontro tra Ichigo e Candice, ma \u00e8 facilmente sconfitto da Byakuya Kuchiki all'arrivo degli Shinigami. In seguito a NaNaNa e agli altri Stern Ritter sopravvissuti vengono rubati i poteri dall'Ausw\u00e4hlen di Yhwach. NaNaNa si prepara comunque ad affrontare gli Shinigami, ma viene colpito da Bazz-B che ha deciso di collaborare con loro.\nGremmy Thoumeaux.\n \u00e8 lo Stern Ritter \"V\", lettera che sta per . \u00c8 un ragazzo molto giovane e dai capelli chiari. La sua uniforme bianca tipica del Vandenreich \u00e8 un impermeabile con cappuccio, che il ragazzo tiene sempre abbassato. Il suo potere consiste nel rendere reale tutto ci\u00f2 che immagina. A causa di questa abilit\u00e0, Gremmy \u00e8 considerato lo Stern Ritter pi\u00f9 potente ed \u00e8 temuto dai suoi stessi alleati. Sebbene questo potere sembri invincibile, se l'attenzione di Gremmy verso il suo bersaglio viene sviata, l'influsso che ha su di esso cessa immediatamente. Inoltre, se non presta abbastanza attenzione, Gremmy potrebbe causare la sua stessa morte semplicemente immaginandola.\nDurante la seconda invasione della Soul Society, Gremmy crea un sostituto chiamato , la cui lettera \"V\" sta per . L'aspetto di questa creazione di Gremmy \u00e8 quella di un uomo anziano e rugoso dai capelli cotonati, mentre il suo potere consiste nel rendersi invisibile ed intangibile, scomparendo dalla percezione visiva e mentale dei propri avversari, fino a indurli a dimenticare totalmente la sua esistenza. Gwenael compare nel luogo in cui Isane Kotetsu e Yachiru Kusajishi stavano curando i feriti dello scontro con Mask de Masculine ed affronta Yachiru in un breve scontro. Viene poi raggiunto da Gremmy, il quale, constantando la sua difficolt\u00e0 nell'uccidere le due Shinigami, lo fa scomparire, rivelando che si trattava di un diversivo per poter uccidere indisturbato Rose e Kensei.\nDopo aver contrastato abilmente gli attacchi di Yachiru frantumando le sue ossa, Gremmy viene raggiunto da Kenpachi Zaraki, contro il quale inizia a combattere. Nonostante ricorra al massimo del suo potere, immaginando un secondo s\u00e9 stesso cos\u00ec da aumentare il proprio potere e scagliare un intero meteorite contro Kenpachi, Gremmy \u00e8 messo in difficolt\u00e0 dalla forza dell'avversario e prova ad aumentare la sua forza fisica per contrastare lo Shinigami. Il suo corpo tuttavia non riesce a sostenere l'aumento di massa muscolare e Gremmy finisce per uccidersi, rivelando infine il suo vero aspetto di cervello sottovuoto, dimostrando che anche il suo corpo era frutto della propria immaginazione.\nNianzol Weizol.\n \u00e8 lo Stern Ritter \"W\", lettera che sta per . \u00c8 un giovane uomo con capelli neri, lunghi e arruffati e con due lingue. Indossa un cappotto bianco a doppio petto, senza colletto e cammina a piedi scalzi. Nianzol tende ad essere beffardo e impertinente e ha anche l'abitudine di non riuscire a spiegarsi bene. Il potere di Nianzol consiste nel deviare qualunque attacco, impedendo loro di andare a segno. Il Quincy non si limita a deviare solo ci\u00f2 che pu\u00f2 vedere, ma anche tutto ci\u00f2 che percepisce istintivamente, rendendo anche gli attacchi a sorpresa totalmente inutili. Tramite questa abilit\u00e0, il Quincy pu\u00f2 anche tagliare, letteralmente, gli avversari a met\u00e0, solo muovendo un dito verso di loro. Quando Yhwach giunge al Palazzo Reale, Nianzol si nasconde nella sua ombra, utilizzando la sua abilit\u00e0 speciale per deviare tutti gli attacchi diretti a Sua Maest\u00e0. Ingaggia quindi uno scontro con Senjumaru Shutara, tagliando a met\u00e0 alcune delle guardie che la accompagnano, prima di accorgersi che la Shinigami ha nel frattempo ricucito su misura il suo cappotto e morire trafitto da innumerevoli spuntoni che lo passano da parte a parte.\nLille Barro.\n \u00e8 lo Stern Ritter \"X\", lettera che sta per . Lille si presenta come un giovane uomo dalla pelle scura, con capelli corti e chiari e un segno nero a forma di croce, inscritta in una circonferenza, sull'occhio sinistro, che \u00e8 costantemente chiuso. Indossa un lungo mantello, al di sotto del quale porta, dei guanti, una canottiera, con spallaccio di pelo sulla spalla destra, pantaloni e scarpe di colore bianchi. Porta anche una feluca di pelo, dello stesso colore, sulla quale \u00e8 presente in entrambi i lati un piccolo emblema del Vandenreich. Essendo il primo Quincy ad aver ottenuto i propri poteri da Yhwach, Lille si considera il servitore pi\u00f9 fenomenale del suo leader e colui che \u00e8 pi\u00f9 vicino allo status di divinit\u00e0.\nLa sua arma da combattimento \u00e8 un fucile di reishi, , che Lille porta sulla schiena, sotto il mantello. La parte principale \u00e8 coperta da una pelliccia bianca, eccetto per la sezione finale. L'estremit\u00e0 della canna \u00e8 estremamente lunga e di colore nero, con una sporgenza a forma di croce sulla parte terminale. La parte finale del fucile \u00e8 composta da due lunghe sporgenze triangolari che lo stabilizzano contro la spalla e il tronco del Quincy. Grazie ad esso, Lille pu\u00f2 perforare qualsiasi cosa con estrema precisione, superando qualsiasi ostacolo si interponga tra il fucile e il bersaglio. Aprendo anche il secondo occhio, Lille si rende intangibile per un periodo di tempo limitato, che pu\u00f2 estendersi anche a tutta la durata della battaglia se l'occhio viene aperto tre volte di fila durante uno scontro. Il suo Quincy: Vollst\u00e4ndig prende il nome di e gli conferisce una tunica e otto ali, con cui pu\u00f2 mantenersi stazionario in volo o teletrasportarsi. In questa forma, Lille \u00e8 in uno stato di perenne intangibilit\u00e0 e pu\u00f2 scagliare colpi multipli dai fori sulle sue ali, forti abbastanza da distruggere intere porzioni di citt\u00e0. Lille pu\u00f2 inoltre accedere a una seconda forma potenziata del suo Quincy: Vollst\u00e4ndig, in cui il Quincy assume una forma come di centauro, con un lungo collo e dei lineamenti da gufo.\nIn qualit\u00e0 di membro della Schutzstaffel, Lille viene nascosto nell'ombra di Yhwach fino a quando \u00e8 richiamato per affrontare la Guardia Reale. Durante lo scontro, il Quincy spara alla testa di Senjumaru Shutara e distrugge completamente i palazzi del Rei\u014dkyu, tuttavia, dopo aver scoperto che si trattava di falsi, viene abbattuto da \u014cetsu Nimaiya. Quando Yhwach attiva l'Ausw\u00e4hlen, Lille \u00e8 rianimato insieme al resto della Schutzstaffel e ferisce gravemente \u014cetsu con il suo fucile. In seguito riceve l'ordine di uccidere gli intrusi e, dopo aver cercato inutilmente di sparare a Shunsui Ky\u014draku dalla distanza, ingaggia un violento combattimento con il comandante generale. Messo in difficolt\u00e0 dalle abilit\u00e0 dello shikai di Ky\u014draku, Lille ricorre al Quincy: Vollst\u00e4ndig, infliggendo profonde ferite allo Shinigami e costringendolo alla fuga per guadagnare tempo. Ricorrendo alla sua seconda trasformazione, il Quincy riesce a resistere anche al bankai di Ky\u014draku, che \u00e8 quindi costretto, su richiesta della sua luogotenente, a consegnare a Nanao Ise la sua zanpakut\u014d Shinken Hakky\u014dken, una spada sacra con l'abilit\u00e0 di contrastare i poteri di un dio. Grazie alla sua arma, Ise respinge al mittente un forte attacco di Lille, facendolo precipitare nel Seiretei e causandogli la perdita dei suoi poteri divini. Qui il Quincy si divide in numerose copie, che vengono attaccate da Izuru Kira.\nLoyd e Royd Lloyd.\n e sono gli Stern Ritter \"Y\", lettera che sta per , in riferimento alle loro abilit\u00e0. Sono gemelli monozigoti, fortemente somiglianti nell'aspetto: testa rasata, occhi molto chiari e un terzo occhio sulla fronte. Fin dalla nascita, Loyd e Royd sono sempre stati indistinguibili e, a causa di questa loro somiglianza, entrambi, durante i primi cinque anni di vita, avevano inconsciamente cominciato a copiarsi l'uno con l'altro. Crescendo, scoprirono che non solo erano in grado di imitarsi a vicenda, ma erano anche in grado di replicare l'aspetto di altre persone; Loyd inoltre aveva il potere di riprodurre i poteri degli altri, mentre Royd riusciva a replicarne i ricordi e la personalit\u00e0.\nDurante l'invasione della Soul Society, Loyd ingaggia battaglia, insieme a Berenice Gabrielli e a Jerome Guizbatt, con Kenpachi Zaraki, venendo ucciso, mentre Royd prende le sembianze del capo del Vandenreich, Yhwach. Dopo aver ucciso alcuni Shinigami minori e sconfitto lo stesso Kenpachi, Royd viene in seguito raggiunto da Shigekuni Genry\u016bsai Yamamoto, il quale, credendolo Yhwach, ingaggia con lui un combattimento mortale. Durante lo scontro, il capitano comandante sfodera il suo bankai, con il quale riduce Royd in fin di vita. Ci\u00f2 che resta del suo corpo viene in seguito ridotto in cenere dal vero Yhwach, soddisfatto del suo compito di indebolire Yamamoto per lui.\nGiselle Gewelle.\n \u00e8 lo Stern Ritter \"Z\", lettera che sta per . Ha l'aspetto di una ragazza dal fisico magro, la pelle chiara, gli occhi azzurri e lunghi capelli neri legati in cima in due ciocche sottili. Giselle \u00e8 in realt\u00e0 di sesso maschile, ma a giudicare dalla sua reazione offesa verso certe battute sarcastiche di Yumichika Ayasegawa, sembra identificarsi come femmina, pur continuando a utilizzare per s\u00e9 il pronome maschile giapponese \"boku\" e pattern linguistici tipicamente maschili. Inizialmente Giselle si mostra energica, allegra e un po' eccentrica e svampita, ma non appena combatte rivela di nascondere una personalit\u00e0 crudele, manipolativa, sarcastica e sadica. Giselle gode nel trasformare gli avversari nei suoi burattini-zombie, i quali utilizza come suoi soldati e guardie del corpo e, in alcuni rari casi, come schiavi sessuali. Giselle, infatti, dimostra un'infatuazione ai limiti dell'ossessione nei confronti di Bambietta Basterbine, verso la quale alterna, senza alcun rimorso, segni di grande affetto ad azioni violente e abusive.\nInfettando le vittime con il suo sangue, Giselle le pu\u00f2 trasformare in zombie che rispondono a ogni suo comando. Pi\u00f9 potente \u00e8 la vittima pi\u00f9 sangue Giselle deve impiegare per controllarle: \u00e8 per questo che gli zombie pi\u00f9 potenti mostrano una carnagione color rosso scuro. La zombificazione non pu\u00f2 funzionare su un Quincy, a meno che questi sia gi\u00e0 morto, infatti sar\u00e0 proprio Giselle a dare il colpo di grazia a Bambietta, cos\u00ec da trasformarla in un suo zombie. Giselle \u00e8 anche in grado di guarire s\u00e9 stessa e gli altri in modo molto efficiente assorbendo la carne dei morti e riutilizzandola.\nDurante la seconda invasione della Soul Society, Giselle uccide Bambietta, dopo che questa era stata sconfitta da Komamura, e la fa diventare il suo zombie personale, che evoca per attaccare Ikkaku e Yumichika. Accortasi che la potenza di Bambietta non \u00e8 sufficiente a sconfiggere gli Shinigami, invia contro i suoi avversari il suo esercito di zombie, composto da T\u014dshir\u014d Hitsugaya, Rangiku Matsumoto, R\u014dj\u016br\u014d \u014ctoribashi e Kensei Muguruma, che viene affrontato da Mayuri Kurotsuchi e dal suo gruppo di redivivi Arrancar. Mayuri riesce a prendere possesso degli zombie della Quincy sostituendo il sangue di questi ultimi con uno di sua invenzione, e fa rivoltare i corpi contro la loro padrona, con Kensei che la trapassa con la sua zanpakut\u014d. Guarendosi grazie al sangue di Bambietta, Giselle perde i suoi poteri in seguito all'Ausw\u00e4hlen di Yhwach e, insieme agli altri Quincy sopravvissuti, si allea con gli Shinigami per sconfiggere l'ex-capo. Insieme a Liltotto attacca Yhwach che pero le sbaraglia con facilit\u00e0.\nShaz Domino.\n \u00e8 un Quincy dai capelli corti e biondi, indossa un paio di occhiali e sulla parte destra del viso presenta delle macchie da leopardi. Porta con s\u00e9 la classica divisa bianca dei Quincy con una maglietta leopardata, sotto la quale spunta un colletto bianco. Compare alla fine della prima invasione della Soul Society; dopo essere penetrato all'interno dell'Istituto di Ricerca e Sviluppo, elimina gli scienziati che si trovavano dentro. Viene individuato da Ichigo al suo arrivo nella Soul Society attraverso il Garganta e attaccato. Shaz combatte con dei pugnali da lancio neri, dove l'impugnatura non \u00e8 altro che il tipico pentacolo dei Quincy."}
{"id": "1386849", "revid": "88740", "url": "https://it.wikipedia.org/wiki?curid=1386849", "title": "Lycoperdon utriforme", "text": "Lycoperdon utriforme \u00e8 un fungo della famiglia Agaricaceae.\nDescrizione della specie.\nCorpo fruttifero.\n7\u201318\u00a0cm, subglogoso, subellissoidale o piriforme; superficie esterna dell'esoperidio increspata, ricoperta da cesellature piramidali prima, poi dissociata in areole poligonali. Da bianco latte a grigio bruno, infine bruno. A maturazione il peridio si lacera per la dispersione delle spore lasciando un residuo a forma di coppa costituito dalla parete esterna che conteneva la gleba.\nGambo.\nBreve gambo consistente in una base sterile di consistenza spugnosa.\nCarne (gleba).\nPrima bianca poi giallo-verdastra e infine bruno-olivastra, prima compatta poi pulverulenta. \nSubgleba separata dalla gleba da uno pseudodiaframma.\nHabitat.\nFungo molto comune, fruttifica solitario o gregario nei prati e nei pascoli di montagna dalla primavera all'autunno.\nCommestibilit\u00e0.\nCommestibile da giovane, anche crudo, quando la gleba \u00e8 bianca, prima che diventi molle. Da alcuni viene consumato a fette e impanato come una cotoletta.\nSpecie simili.\nPu\u00f2 essere confuso con:"}
{"id": "1386852", "revid": "812213", "url": "https://it.wikipedia.org/wiki?curid=1386852", "title": "Calvatia caelata", "text": ""}
{"id": "1386854", "revid": "812213", "url": "https://it.wikipedia.org/wiki?curid=1386854", "title": "Calvatia utriformis", "text": ""}
{"id": "1386855", "revid": "812213", "url": "https://it.wikipedia.org/wiki?curid=1386855", "title": "Lycoperdon bovista", "text": ""}
{"id": "1386856", "revid": "812213", "url": "https://it.wikipedia.org/wiki?curid=1386856", "title": "Lycoperdon caelatum", "text": ""}
{"id": "1386857", "revid": "812213", "url": "https://it.wikipedia.org/wiki?curid=1386857", "title": "Lycoperdon sinclairii", "text": ""}
{"id": "1386863", "revid": "533647", "url": "https://it.wikipedia.org/wiki?curid=1386863", "title": "Santa Caterina Villarmosa", "text": "Santa Caterina Villarmosa ( e \"Santa Catarina\" in ) \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nIl territorio di Santa Caterina Villarmosa \u00e8 prevalentemente collinare. Essa sorge su una collina, circa a nord di Caltanissetta, a 606 metri sul livello del mare. \u00c8 uno dei comuni pi\u00f9 a nord della provincia, a ovest del fiume Salso. Nella zona \"Scaleri\" sorge la Riserva naturale orientata geologica di Contrada Scaleri, con la presenza di \"microforme carsiche\", rocce gessose variamente incise, di grande interesse scientifico.\nStoria.\nSanta Caterina nasce dalla baronia di Risichilla o Risicalla, feudo dei Chiaromonte (che vi costruiscono la fattoria-castello di Rasicudia), poi dei Platamone di Catania, e infine dei Grimaldi di Enna (1564). Pier Andrea Grimaldi ottiene nel 1572 una prima \"licentia populandi\" che diventa definitiva il 28 gennaio 1604 su istanza del figlio Giulio Grimaldi. Con il passaggio ai Grimaldi, Nel 1625 ne ottengono il titolo di principi. Nel 1661 la baronia passa ai Cottone, principi di Castelnuovo, i quali, per concessione regia, due anni dopo mutano il nome in \"principato di Villarmosa\" (dallo spagnolo \"villa hermosa\" cio\u00e8 \"paese bello\"). Tra i pi\u00f9 illustri dei Cottone di Villarmosa e Castelnuovo vi fu Carlo, protagonista nella vicenda della Costituzione siciliana del 1812.\nTuttavia, \"Villarmosa\" fu aggiunto al nome del paese solo dopo l'Unit\u00e0 d'Italia. Fino al 1862 infatti era chiamato semplicemente Santa Caterina.\nEconomia.\nL'economia del paese \u00e8 prevalentemente agricola (grano, olive e mandorle). Caratteristica di questo piccolo paese della provincia nissena \u00e8 la grande tradizione nell'arte del ricamo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1386864", "revid": "666668", "url": "https://it.wikipedia.org/wiki?curid=1386864", "title": "Turco Van", "text": " \nIl Turco Van \u00e8 una razza di gatti, originari del Lago di Van in Turchia. Questo piccolo felino \u00e8 famoso per la colorazione peculiare del suo mantello (generalmente bianco, con coda colorata e macchie di colore sulla fronte), e per il suo leggendario amore per l'acqua.\nOrigini, storia e leggende.\nLe radici del Turco Van sprofondano nella notte dei tempi, anche se le notizie che abbiamo sono rare e molto approssimative. Sembra che il gatto di Van fosse gi\u00e0 noto ai tempi dell'occupazione romana dell'Armenia, e che le trib\u00f9 del luogo avessero dipinti gatti di questa variet\u00e0 sui loro vessilli di guerra e sulle loro armature. Al di l\u00e0 di questo dettaglio, la storia antica del Turco Van si fonde e si confonde con quella del Turco Angora, perch\u00e9 nel paese d'origine di questo la distinzione tra le due razze non \u00e8 percepita uniformemente.\nStoria antica.\n\u00c8 documentato che attorno al 1400 si tenessero in Vicino Oriente fiere alla quali partecipavano gatti a pelo semilungo da molte regioni mediterranee e asiatiche. In alcuni documenti di queste fiere si fa menzione a gatti originari della Turchia, dotati di pelo setoso e fluente. Pi\u00f9 tardi, attorno al 1600 cominciarono ad arrivare in Europa gatti a pelo lungo, quali omaggi alla nobilit\u00e0 e alle casate reali da parte di sultani turchi. Il Fabri de Peiresc import\u00f2 in Francia parecchi esemplari, e stabil\u00ec un fiorente e rinomato allevamento verso la met\u00e0 del Seicento. I suoi gatti vennero acquistati dai reali di Francia, da Richelieu e da gran parte della nobilt\u00e0 francese.\nIl della Valle in Italia tent\u00f2 un progetto simile, senza successo. Con il passare degli anni i gatti \u201cfrancesi\u201d (anche noti come al tempo come gatti d'Angora) spopolarono nei ceti alti di tutta Europa e approdarono anche in America. Alla fine dell'Ottocento per\u00f2 il gusto dei gattofili di tutto il mondo si orient\u00f2 verso gatti pi\u00f9 rotondi e massicci, ed i cosiddetti Angora vennero incrociati con altri gatti per creare il Persiano. La nascita del Persiano port\u00f2 l'Angora all'estinzione in Europa ed in America.\nIn Turchia, quello che noi ora conosciamo come Turco Van ha continuato a vivere in stato semi-domestico nelle sue regioni d'origine, mentre nella variante completamente bianca (Vankedisi) \u00e8 stato protetto e allevato come l'Angora Turco. Il governo turco, stimolato da una credenza popolare secondo cui il grande statista Ataturk si sarebbe reincarnato in un gatto a pelo semilungo bianco, dichiar\u00f2 la variet\u00e0 bianca tesoro nazionale, fece internare tutti gli esemplari negli zoo turchi e promosse un rigoroso programma di protezione ed allevamento.\nStoria moderna.\nNel 1955 le inglesi Laura Lushington e Sonia Halliday si trovavano nella parte est della Turchia per un viaggio personale. Affascinate dalla popolazione felina locale, che rassomigliava moltissimo ai vecchi gatti d'Angora inglesi ormai perduti da mezzo secolo, le due signore inglesi ottennero due gatti bianchi con coda e macchie sulla testa rossa, macchie che rappresentavano l'unica differenza rispetto al candido Angora di fine ottocento.\nUna volta in patria, Laura Lushington fece riprodurre i due mici ottenuti, e not\u00f2 che la progenie ripeteva i tratti e la colorazione dei genitori, incluso il colore ambra degli occhi. La Lushington cap\u00ec quindi di trovarsi di fronte ad una razza naturale di gatti, e decise di intraprendere la via dell'allevamento, procurandosi ulteriori gatti. Fu proprio durante uno dei viaggi di ritorno dalla Turchia, che la Lushington not\u00f2 che i suoi gatti non erano intimoriti dall'acqua, caratteristica che li avrebbe in seguito resi famosi.\nIl Turco Van fu riconosciuto dal GCCF nel 1969 nella variante rossa ad occhi ambra; altri colori del mantello e degli occhi vennero riconosciuti in seguito. Il riconoscimento della razza si propag\u00f2 alle altre associazioni, e venne riconosciuta negli USA nel 1980. Nella Turchia dell'est la colorazione favorita \u00e8 il Turco Van bianco (Vankedisi), ancora non riconosciuto in Europa, con un occhio ambra ed uno verde. Per preservare questi gatti l'universit\u00e0 veterinaria di Yuzuncu Yil sta portando avanti un programma di allevamento. La questione circa il riconoscimento del Vankedisi \u00e8 ancora molto discussa e complessa.\nLeggende.\nLa leggenda vuole che quando fin\u00ec il diluvio universale No\u00e8 avesse non poche difficolt\u00e0 a mantenere la calma dei suoi passeggeri animali, mano a mano che l'arca si avvicinava alle appena riemerse pendici del monte Ararat. Due gatti bianchi riuscirono a sfuggire al controllo di No\u00e8, si lanciarono in acqua e si misero a nuotare verso la terra ferma. Via via che le acque si ritiravano lasciando emergere nuove terre, i mici cominciarono a scendere a valle, e quando lasciarono le montagne per unirsi agli uomini Allah li benedisse toccandoli sulla testa, affinch\u00e9 aiutassero gli uomini a cacciare i topi. E dove Allah tocc\u00f2 i due animali vi lasci\u00f2, in rosso, le impronte della sua mano.\nUn'altra leggenda racconta che Allah, di passaggio al lago Van, vide un gatto tutto bianco dentro l'acqua. Credendo che il micio stesse affogando, Allah lo prese per la testa e la coda portandolo in salvo. Poco tempo dopo vide altri gatti bianchi tuffarsi nel lago ed iniziare a nuotare, e cos\u00ec cap\u00ec che in realt\u00e0 il gatto da lui salvato non era affatto in difficolt\u00e0; l\u00ec dove era stato toccato da Allah, il gatto aveva il pelo rosso. Da l\u00ec in avanti il gatto Van fu detto anche \"gatto di Allah\".\nIl Turco Van e la Turchia.\nIn Turchia la razza Turco Van in quanto tale non esiste, cos\u00ec come non esistono l'Angora Turco, l'Anatolian e il Van Kedisi. In Turchia i gatti vengono differenziati a seconda della variet\u00e0 di pelo e del colore degli occhi. Cos\u00ec il bianco ad occhi azzurri \u00e8 noto come Ankara kedi, il bianco con gli occhi impari viene chiamato Van kedi, il silver tabby \u00e8 detto Teku, il red tabby Sarman e il gatto con colorazione van viene definito Kinali Kedi. In Turchia gli unici gatti che vengono allevati di proposito negli zoo e nelle case private sono l'Ankara kedi e il Van kedi, mentre gli altri sono in genere lasciati alla vita randagia.\nAspetto.\nIl Turco Van \u00e8 un gatto di stazza grande, il maschio infatti pu\u00f2 arrivare a pesare 8 o 9\u00a0kg. La struttura del corpo \u00e8 lunga e robusta, ed i gatti di questa razza sono dotati di un'ottima e abbondante muscolatura. L'impressione generale \u00e8 quella di un gatto forte e armonioso, in cui l'equilibrio delle parti \u00e8 sempre rispettato. In via generale i gatti di questa razza non raggiungono il completo sviluppo prima dei tre anni di et\u00e0. Il corpo robusto poggia su zampe di media lunghezza che finiscono in piedi tondi, ben definiti e forniti di pelo.\nLa coda \u00e8 di media lunghezza e ben provvista di pelo. La testa, che poggia su un collo forte, \u00e8 a forma di ampio cuneo, con un naso medio-lungo e un avvallamento quasi impercettibile nel profilo. Il naso \u00e8 sempre di colore rosa. Ha occhi grandi e ovali, molto espressivi e posizionati leggermente obliqui sul muso. Il colore degli occhi pu\u00f2 essere azzurro, ambra chiaro o impari (uno azzurro e uno ambra chiaro), mentre la palpebra deve sempre essere rosa.\nIl Turco Van ha orecchie moderatamente grandi e ben ricoperte di pelo. Sono grandi alla base, hanno l'estremit\u00e0 leggermente arrotondata e distano tra loro la larghezza di un orecchio. Sono posizionate medio-alte sulla testa. \u00c8 preferibile che il gatto abbia orecchie di colore bianco, con l'interno rosa pallido. La pelliccia \u00e8 priva di sottopelo, setosa e soffice. La caratteristica principale \u00e8 la colorazione che prevede un mantello bianco calce, con coda colorata e macchie di colore sulla testa. Sulla testa le macchie devono essere separate da una fiammata bianca e non devono estendersi al di sotto dell'attaccamento posteriore delle orecchie e della linea di congiunzione delle palpebre. Ai fini espositivi una piccola risalita di colore dalla base della coda alla schiena e qualche piccola macchia di colore sul corpo non compromettono un buon esemplare.\nColori.\nIl Turco Van deve avere sempre la tipica colorazione descritta in precedenza. Le macchie di colore e la coda possono assumere tutte le tonalit\u00e0 previste nei mantelli dei gatti, fatta eccezione del chocolate, lilac, fawn, apricot e derivati. Non sono altres\u00ec previste le variet\u00e0 point, silver e smoke. La variet\u00e0 interamente bianca (anche nota come Vankedisi) non \u00e8 riconosciuta, anche se sta suscitando interesse.\nProfilo caratteriale.\nIl Turco Van \u00e8 un gatto che si sceglie un padrone, all'interno della famiglia, e che tollera gli altri componenti. Con l'umano che si \u00e8 scelto \u00e8 un gatto leale e affettuoso. Amano essere coinvolti nelle attivit\u00e0 dei loro padroni, che spesso seguono alla stregua di cani. Sono animali dotati di grande intelligenza e di grandi doti di comunicazione. Sono pertanto facili da addestrare (nei limiti in cui si pu\u00f2 pensare di addestrare un gatto), e spesso imparano autonomamente ad aprire porte o ante, solo osservando i loro umani.\nLa loro vivacit\u00e0 \u00e8 proverbiale, e bisogna fornire loro ampi strumenti e mezzi di sfogo (o sfogheranno la loro voglia di vivere su quel che capita). Sono per\u00f2 gatti territoriali ed egocentrici, che non amano l'invasione dei loro ambienti da parte di altri animali e/o di nuovi esseri umani. Occorre quindi prestare molta attenzione quando vengono introdotti bambini nella famiglia in cui vivono.\nAlimentazioni e cure.\nIl Turco Van \u00e8 una buona forchetta: ama mangiare tanto e bene. In linea generale \u00e8 bene lasciargli sempre a disposizione una ciotola di acqua fresca, e dei croccantini. Una volta al giorno occorre integrare con del cibo umido a base di carne o pesce. Il pelo di questi gatti non richiede particolari cure poich\u00e9 non forma nodi. \u00c8 sufficiente una spazzolata alla settimana (due nel periodo di muta) per rimuovere il pelo morto.\nSalute.\nIl Turco Van e il Vankedisi sono razze rustiche e frugali, molto robuste, che possono vantare una salute eccezionale. Al pari di tutte le razze feline (e dei meticci) anche queste due razze sono vulnerabili alle malattie infettive (di cui ricordiamo le pi\u00f9 gravi e letali: la Felv - o leucemia infettiva - e la Fiv - o \"AIDS dei gatti\"), e ad alcuni difetti genetici gravi. Sebbene la Cardiomiopatia Ipertrofica si sia manifestata solo occasionalmente in queste razze, sarebbe un grave errore considerarle completamente esenti. Inoltre l'introduzione del Vankedisi ha aggravato il problema della sordit\u00e0 congenita, gi\u00e0 di per s\u00e9 presente nella forma legata ai mantelli colorati con altissime percentuali di bianco (come appunto il van).\nAllevamento.\nIl Turco Van e il Vankedisi hanno molto bisogno del contatto stretto con le persone. Senza un continuo contatto, specie da cuccioli, tendono a inselvatichirsi ed a non essere molto gestibili. Per questo motivo la separazione e l'isolamento dei soggetti in gabbie, balconi, terrazzi e gabbie esterne non si addice al loro allevamento.\nPer allevare queste razze occorre porre molta attenzione agli eventuali problemi genetici (sordit\u00e0 e HCM soprattutto), ai gruppi sanguigni e al conseguente rischio di isoeritrolisi neonatale (il Turco Van \u00e8 una delle razze con pi\u00f9 alta percentuale di gatti di gruppo sanguigno B), ed alle maggiori malattie infettive (Felv e Fiv). Per queste malattie si consigliano i seguenti test o protocolli:"}
{"id": "1386865", "revid": "6923", "url": "https://it.wikipedia.org/wiki?curid=1386865", "title": "Chiesa sul Sangue Versato", "text": ""}
{"id": "1386866", "revid": "6923", "url": "https://it.wikipedia.org/wiki?curid=1386866", "title": "Cattedrale del Sangue Versato", "text": ""}
{"id": "1386871", "revid": "713168", "url": "https://it.wikipedia.org/wiki?curid=1386871", "title": "Clampetia", "text": "Clampetia era un'antica citt\u00e0 greca, situata sulla costa meridionale del Mar Tirreno, nell'attuale Cosentino.\nNon \u00e8 chiara l'esatta collocazione dell'abitato: la \"Tabula Peutingeriana\" posiziona Clampetia 40 miglia romane a sud di Cirellae e 10 miglia a nord di Temesa. In tal caso sarebbe sorta sul litorale tra Fiumefreddo Bruzio e San Lucido, dove effettivamente sono affiorati dei resti antichi; ma tradizionalmente Clampetia viene identificata nel territorio di Amantea, almeno 10 chilometri pi\u00f9 a sud.\nLe antiche fonti letterarie parlano di un \"Sinus Clampetinus\" , orograficamente inavvertibilie, ora come allora, nella zona di Fiumefreddo Bruzio che ha una costa rettilinea e senza rade possibili. Altrettanto pu\u00f2 dirsi di San Lucido. Se si osserva la stessa xilografia del Pacichelli, si comprende che tutta l'area di Amantea tra i promontori di Acquicella e Coreca corrisponde esattamente ad un \"sinus\" non riscontrabile n\u00e9 a nord, n\u00e9 a sud di tale area."}
{"id": "1386873", "revid": "1980365", "url": "https://it.wikipedia.org/wiki?curid=1386873", "title": "Fran\u00e7ois Denis Tronchet", "text": "Biografia.\nEra figlio di un procuratore del Parlamento di Parigi.\nRappresentante di Parigi agli stati generali del 13 maggio 1789, si oppose alla trasformazione degli stessi in Assemblea nazionale costituente, ma fin\u00ec per accettare degli incarichi all'interno di essa. Tre anni e mezzo dopo, accett\u00f2 di far parte del collegio di difesa di Luigi XVI, durante il processo al cospetto della Convenzione Nazionale, tra il dicembre 1792 e il gennaio del 1793, questo gli coster\u00e0 in seguito qualche noia e lo costringer\u00e0 a rimanere nella clandestinit\u00e0 per qualche tempo, poich\u00e9 il Comitato di sicurezza generale aveva emesso un avviso che lo dichiarava ricercato.\nLa sua fuga non dur\u00f2 a lungo e non tard\u00f2 molto ad aprire uno studio legale a Parigi.\nDurante il Consolato, Fran\u00e7ois Denis Tronchet assunse numerosi incarichi: presidente del Tribunal de cassation, membro del Consiglio degli anziani dal 1800 al 1804, senatore della Somme dal 1801.\nNapoleone lo scelse per fare parte, insieme a Jean-\u00c9tienne-Marie Portalis, Maleville, Bigot de Pr\u00e9ameneu (i quattro \"artisans\"), della commissione incaricata di redigere il Codice civile francese del 1804, il \u00abCode Napol\u00e9on\u00bb.\nDopo la morte, avvenuta il 10 marzo, le sue ceneri furono trasferite al Panth\u00e9on di Parigi il 17 marzo del 1806.\nTronchet partecip\u00f2 alla redazione di un gran numero di leggi, a proposito di successione legittima dei figli legittimi e illegittimi, sostenitore della divisione in parti eguali fra figli; egli \u00e8 teorizzatore della moderna disciplina del diritto d'ipoteca e della maggior parte delle leggi municipali francesi."}
{"id": "1386876", "revid": "2079492", "url": "https://it.wikipedia.org/wiki?curid=1386876", "title": "Serie di Balmer", "text": "La serie di Balmer, in astronomia, \u00e8 una sequenza di righe che descrivono le righe spettrali dello spettro dell'atomo di idrogeno. \nLa serie di Balmer \u00e8 calcolata utilizzando la Formula di Balmer, un'equazione empirica scoperta nel 1885 dal matematico svizzero Johann Jakob Balmer. Nella banda ottica lo spettro dell'idrogeno mostra quattro righe a diverse lunghezze d'onda, che sono prodotte per l'emissione di un fotone da parte di un elettrone che, da uno stato eccitato, si sposta al livello quantico descritto dal numero quantico principale con \"n\" = 2. \nGeneralit\u00e0.\nLa serie di Balmer \u00e8 caratterizzata dalle transizioni elettroniche da \"n\" \u2265 3 a \"n\" = 2. Questi passaggi sono indicati ciascuno da una lettera greca: la transizione 3\u21922 \u00e8 associata alla lettera \u03b1, la 4\u21922 alla \u03b2 e cos\u00ec via. Poich\u00e9 storicamente queste righe sono state le prime ad essere identificate, il loro nome \u00e8 formato dalla lettera H, il simbolo dell'idrogeno, seguita dalla lettera greca associata alla transizione.\nSebbene i fisici avessero osservato queste righe gi\u00e0 prima del 1885, mancava ancora uno strumento capace di predire con accuratezza la lunghezza d'onda esatta delle righe. La formula di Balmer \u00e8 estremamente precisa in questo. Essa \u00e8 un caso particolare dell'equazione di Rydberg, che port\u00f2 i fisici a scoprire anche le serie di Lyman, Paschen, Brackett, di Pfund e di Humphreys, che descrivono anche le altre righe dello spettro dell'idrogeno.\nLa riga H-alfa, che corrisponde alla transizione 3\u21922, \u00e8 una delle pi\u00f9 frequenti nell'universo, estremamente brillante in moltissimi oggetti astronomici, e contribuisce a conferire loro un colore tendente al rosso. Esaminandola ad alta risoluzione, si osserva che essa \u00e8 costituita da un doppietto; questa suddivisione \u00e8 detta struttura fine dello spettro dell'idrogeno. Si \u00e8 anche scoperto che esistono righe oltre la transizione 6\u21922, che cadono nella banda ultravioletta dello spettro.\nFormula di Balmer.\nNel 1885 il matematico Johann Jakob Balmer not\u00f2 che la lunghezza d'onda di 3645,6\u00a0\u00c5 (ora nota come \"limite di Balmer B\"), era correlata con ciascuna delle righe osservate nel visibile. Studiando le regolarit\u00e0 negli spettri a righe degli atomi, scopr\u00ec che le lunghezze d'onda nella parte visibile all'occhio umano (intervallo compreso fra i 380\u00a0nm ed i 760\u00a0nm) dello spettro dell'idrogeno potevano essere rappresentate con grande precisione da una formula che le correlava a dei numeri interi:\ndove\nSviluppi successivi.\nFormula di Rydberg.\nNel 1888 il fisico Johannes Rydberg generalizz\u00f2, con la formula di Rydberg, la formula di Balmer per tutte le transizioni dell'idrogeno (non solo la serie di Balmer nello spettro visibile, ma anche la serie di Lyman nell'ultravioletto e quelle di Paschen, Brackett, Pfund e \nHumphreys nell'infrarosso):\ncon \nI due termini, la cui differenza d\u00e0 una riga spettrale, rappresentano i livelli energetici atomici della transizione.\nPer \"n\" = 2 si ritrova la serie di Balmer:\ncon: \nFormula di Rydberg-Ritz.\nNel 1908 il fisico Walther Ritz generalizz\u00f2, tramite la formula di formula di Rydberg-Ritz, la formula di Rydberg per elementi diversi dall'idrogeno:\ncon:\nOgni elemento chimico ha la propria costante di Rydberg formula_6. Per tutti gli atomi idrogenoidi (ossia quelli con un solo elettrone sull'orbita pi\u00f9 esterna), formula_6 pu\u00f2 essere derivato dalla costante di Rydberg \"all'infinito\" (per un nucleo infinitamente pesante), come segue:\ndove:\nLa costante di Rydberg \"all'infinito\" (CODATA, 2014) vale\ndove:\nRuolo in astronomia.\nLa serie di Balmer \u00e8 particolarmente utilizzata in astronomia a causa dell'abbondanza dell'idrogeno nell'universo. Per questo, infatti, le righe di Balmer sono molto frequenti in un gran numero di oggetti, e sono anche piuttosto intense se paragonate a quelle degli altri elementi.\nLa classificazione spettrale delle stelle, che porta alla determinazione della temperatura superficiale, \u00e8 basata sull'intensit\u00e0 relativa delle righe spettrali, e quelle di Balmer sono in questo senso molto importanti. Anche altre caratteristiche delle stelle possono essere ricavate dallo spettro, come la gravit\u00e0 superficiale e la composizione chimica delle atmosfere. Poich\u00e9 le righe di Balmer sono molto frequenti, e la loro lunghezza d'onda \u00e8 ben determinata, sono anche utilizzate per determinare le velocit\u00e0 radiali dall'effetto Doppler.\nQueste righe appaiono sia in assorbimento che in emissione, a seconda della natura dell'oggetto in esame. Nelle stelle, ad esempio, le righe sono generalmente in assorbimento, e sono pi\u00f9 intense nelle stelle con temperatura superficiale vicina a \u00a0K (tipo spettrale A). Sono invece righe di emissione nello spettro degli AGN, delle regioni HII, e delle nebulose planetarie.\nNegli spettri stellari, la riga H\u03b5 (transizione 7-2) \u00e8 spesso fusa con un'altra riga di assorbimento dovuta al calcio ionizzato, a causa della vicinanza fra le due lunghezze d'onda. Allo stesso modo, la riga H\u03b6 \u00e8 confusa con una delle righe di elio neutro."}
{"id": "1386881", "revid": "262957", "url": "https://it.wikipedia.org/wiki?curid=1386881", "title": "Opera quasi reticolata", "text": "L'opera quasi reticolata \u00e8 alquanto simile all'opera reticolata, cui assomiglia, ma le pietre non sono disposte perfettamente a reticolo rendendo quest'opera una via di mezzo, o di transizione, tra l'opera incerta e l'opera reticolata.\nEra molto usata in epoca romana prima dell'avvento dell'opera reticolata per la realizzazione di mura di edifici pubblici e privati."}
{"id": "1386884", "revid": "174925", "url": "https://it.wikipedia.org/wiki?curid=1386884", "title": "Sessista", "text": ""}
{"id": "1386894", "revid": "384895", "url": "https://it.wikipedia.org/wiki?curid=1386894", "title": "La dama e l'unicorno", "text": "La dama e l'unicorno \u00e8 un ciclo di arazzi fiamminghi della fine del XV secolo. Costituisce una delle pi\u00f9 importanti opere di arazzeria del medioevo europeo.\nStoria.\nGli arazzi furono tessuti nelle Fiandre tra il 1484 e il 1500. Commissionati da Jean Le Viste, presidente della Cour des aides di Lione, passarono per eredit\u00e0 alla famiglia Roberet, ai La Roche-Aymon e poi ai Rilhac che nel corso del XVIII secolo li trasportarono nel loro castello di Boussac.\nNel 1883 il castello fu venduto alla municipalit\u00e0 e divent\u00f2 sede della sottoprefettura dell'arrondissement.\nNel 1841, molto danneggiati dalle condizioni in cui erano stati mal riposti e conservati, vennero notati da Prosper M\u00e9rim\u00e9e, ispettore dei monumenti storici, e classificati come tali.\nNel 1882 la municipalit\u00e0 vendette gli arazzi a un collezionista parigino, M. Du Sommerard, che li colloc\u00f2 all H\u00f4tel de Cluny a Parigi, che, dopo la donazione delle sue collezioni alla citt\u00e0, ospita il Museo nazionale del Medioevo.\nL'arazzo.\nRealizzato con lana e seta, iconograficamente fa riferimento allo stile millefiori.\nIl ciclo.\n\u00c8 composto da sei pannelli, tutti con lo sfondo rosso, con al centro la dama con l'unicorno e il leone e intorno altri piccoli animali, alberi e fiori. Gli stendardi e gli scudi portano l'emblema di Jean Le Viste. Cinque pannelli sono dedicati ai sensi:"}
{"id": "1386897", "revid": "3732", "url": "https://it.wikipedia.org/wiki?curid=1386897", "title": "Moto Guzzi Falcone", "text": "La Moto Guzzi Falcone \u00e8 una motocicletta costruita dalla Moto Guzzi tra il 1950 e il 1967.\nNato per sostituire il modello \"G.T.W.\" (che risaliva al 1934), e presentato al Salone di Ginevra 1950, il Falcone \u00e8 l'ultima delle Guzzi con il classico monocilindrico orizzontale quattro tempi di 500\u00a0cm\u00b3.\nTecnica e design.\nIl motore discende da quello nato nel 1921 con la \"Normale\": monocilindrico orizzontale ad aste e bilancieri di 500 cm\u00b3, con le \"classiche\" misure di alesaggio e corsa della Casa di Mandello del Lario, ovvero 88x82\u00a0mm. Per quanto riguarda la ciclistica, il telaio \u00e8 un doppia culla chiusa in tubi; per quanto riguarda le sospensioni, all'anteriore troviamo una forcella telescopica, mentre al posteriore c'\u00e8 il classico sistema introdotto nel 1928 con la \"Norge\", ovvero forcellone oscillante con molla sotto il motore, assistita da due ammortizzatori a compasso. Il cambio \u00e8 un quattro marce con comando a pedale.\nIl Falcone \u00e8 proposto in un'unica versione, che si affianca all'Astore, gi\u00e0 in catalogo dal 1949, come modello pi\u00f9 prestazionale. Caratteristica di questa prima versione \u00e8 il serbatoio, tutto cromato con l'eccezione di una fascia verniciata di rosso. Nel 1952, a causa di difficolt\u00e0 nel reperimento del cromo, alcuni particolari vengono bruniti o verniciati.\nCon il 1953 il Falcone si \"sdoppia\": alla versione gi\u00e0 esistente, ribattezzata \"Sport\", si affianca la \"Turismo\", che altro non \u00e8 se non l'erede dell'Astore. Le due versioni si distinguono sia per particolari esterni (i paragambe, presenti solo sul Turismo, e il serbatoio, che sullo Sport ritorna cromato) che per particolari di meccanica (testata, valvola di scarico, biella, pistone, albero a camme, carburatore, ecc\u2026).\nFine produzione.\nCon la met\u00e0 degli anni cinquanta la popolarit\u00e0 del Falcone (come quella della Gilera Saturno, sua acerrima rivale) si riduce: le sue prestazioni sono alla portata di moto pi\u00f9 moderne e con cilindrata inferiore. In compenso l'apprezzamento da parte della Polizia Stradale (della quale il Falcone sar\u00e0 la moto ufficiale sino agli anni settanta) e della Guardia di Finanza non conosce soste, tantoch\u00e9 le modifiche apportate alla monocilindrica mandellese sono quasi esclusivamente dovute ai suoi impieghi militari. Degna di nota, tra le versioni per impieghi pubblici, quella allestita per il corpo dei Corazzieri (1957), con finiture migliorate e avviamento elettrico.\nLa produzione del Falcone cessa nel 1967, con l'entrata in commercio della V7; due anni dopo arriver\u00e0 la sua \"erede\", il Nuovo Falcone, che aveva per\u00f2 molte differenze con la sua antenata (tra le principali, il volano coperto da un carter).\nIl fatto che per\u00f2 il Moto Guzzi Nuovo Falcone fosse presentato come la \"grande\" della famiglia per peso, la scarsa velocit\u00e0 e ricomparsa della maniglia frontale per la sella posteriore porta in molti a vederlo pi\u00f9 come erede della Moto Guzzi Superalce che del primo Falcone."}
{"id": "1386898", "revid": "287204", "url": "https://it.wikipedia.org/wiki?curid=1386898", "title": "Architettura TRIPS", "text": "TRIPS (\"The Tera-op, Reliable, Intelligently adaptive Processing System\") \u00e8 un'architettura per microprocessori sviluppata da un gruppo di ricerca dell'University of Texas at Austin con l'IBM. TRIPS utilizza un nuovo instruction set sviluppato per poter essere suddiviso in blocchi di istruzioni indipendenti in modo da poter essere eseguita da unit\u00e0 di esecuzione indipendenti. Il prototipo del processore basato sull'architettura TRIPS contiene 16 elementi, ma il gruppo di ricerca ritiene di poter facilmente accrescere il parallelismo fino a 128 elementi in un processore utilizzabile per applicazioni reali. Sfruttando le innovazioni portate dalla nuova architettura il team di sviluppo ritiene di poter sviluppare processori in grado di eseguire 1 TeraFlops su singolo integrato entro il 2012.\nPremessa.\nIl continuo miglioramento dei processi di produzione dei transistor ha permesso un costante incremento del numero di transistor integrabili all'interno di un singolo processore. Questo ha permesso di sviluppare processori che integrassero pi\u00f9 unit\u00e0 di calcolo indipendenti. Dato che la maggior parte dei programmi \u00e8 stata sviluppata per essere eseguiti da una singola unit\u00e0 di calcolo gli ingegneri hanno inserito all'interno delle unit\u00e0 che analizzavano il codice alla ricerca delle istruzioni eseguibili in parallelo (instruction level parallelism) in modo da utilizzare le unit\u00e0 di calcolo parallele presenti nei processori. Queste tecniche di estrazione delle istruzioni parallele non sono normalmente in grado di estrarre pi\u00f9 di quattro istruzioni in parallelo ma dato che i progettisti sono in grado di integrare decine di unit\u00e0 di calcolo indipendenti si sono cercate anche altre strade per aumentare le prestazioni. Per esempio nei processori very long instruction word \u00e8 lo stesso compilatore che durante la fase di creazione dei programmi individua le istruzioni eseguibili in parallelo e le segnala al processore. Questa tipologia di processori ha il grave difetto di richiedere programmi compilati appositamente per i singoli processori, una modifica dell'interno del processore spesso richiede anche una ricompilazione dei programmi per poter sfruttare la potenza di calcolo del nuovo processore. Intel svilupp\u00f2 l'architettura explicitly parallel instruction computing al fine di tamponare i problemi della stretta dipendenza tra programma e processore. Per cercare di risolvere il problema i ricercatori del progetto TRIPS svilupparono il set di istruzioni Explicit Data Graph Execution.\nEDGE.\nL'architettura TRIPS deriva le sue prestazioni dal set di istruzioni Explicit Data Graph Execution o EDGE. Il set di istruzioni EDGE ribalta il classico concetto di set di istruzioni. In un processore classico il set di istruzioni sono delle istruzioni che devono essere eseguite in modo seriale per svolgere uno specifico compito. Il set di istruzioni EDGE invece vede le istruzioni come del blocchi di istruzioni che lavorano con dei dati isolati al fine di assolvere un compito. EDGE permette di raccogliere questi insiemi di istruzioni in blocchi al fine di poterli inviare a una singola unit\u00e0 funzionale. Il compilatore esamina il codice alla ricerca dei blocchi di codice che condividono lo stesso gruppo di dati comuni da elaborare. Il compilatore garantisce il rispetto delle dipendenze tra i blocchi di dati e assegna i blocchi di istruzioni a un'unit\u00e0 locale di esecuzione con la propria memoria locale.\nNel caso i dati siano comuni a troppe istruzioni (per esempio un singolo programma che utilizza gli stessi dati in tutte le sue parti) non sarebbe conveniente realizzare un singolo blocco contenente il programma, in questo caso il compilatore realizza due o pi\u00f9 blocchi di istruzioni e codifica esplicitamente nel codice le dipendenze dei dati al fine codificare esplicitamente il trasferimento dei dati comuni, invece di porli semplicemente in una memoria comune. Dato che i processori sanno esplicitamente quando dovranno trasferire i dati possono organizzare i trasferimenti dei dati al fine id ridurre gli eventuali colli di bottiglia. Nel caso un blocco abbia considerevoli interdipendenze con altri blocchi queste dipendenze vengono sparpagliate al fine di distribuire le comunicazioni tra le unit\u00e0 di esecuzione ed evitare i colli di bottiglia.\nQueste ottimizzazioni portate dal compilatore migliorano l'isolamento tra le unit\u00e0 funzionali. I processori basati su EDGE sono limitati nel parallelismo dalla capacit\u00e0 del compilatore di isolare i blocchi non dalle limitazioni hardware dei processori. Come detto in un comune processore il livello di parallelismo normalmente non supera le quattro unit\u00e0 mentre un sistema EDGE pu\u00f2 avere molte pi\u00f9 unit\u00e0, il compilatore ha molto pi\u00f9 tempo del processore per individuare i blocchi di istruzioni eseguibili in parallelo e la presenza di istruzioni previste esplicitamente per la gestione di dati comuni e di istruzioni in parallelo permette di incrementare ulteriormente i blocchi eseguibili in parallelo.\nTRIPS.\nL'attuale implementazione del set di istruzioni EDGE \u00e8 il processore TRIPS. Un processore TRIPS \u00e8 formato da una unit\u00e0 funzionale ripetuta quante volte il progettista ritiene necessario. Dato che i problemi di gestione delle unit\u00e0 funzionali e di estrazione del parallelismo tipici di un classico processore non sono presenti in questo processore il processore pu\u00f2 essere dotato di molte unit\u00e0 funzionali facilmente. L'attuale implementazione di TRIPS per esempio pu\u00f2 essere dotata di 16 unit\u00e0 funzionali, ma potrebbe facilmente essere adattata a una singola unit\u00e0 funzionale se fosse ritenuto necessario. Un progetto tradizionale \u00e8 limitato a quattro unit\u00e0 funzionali e si ritiene improbabile che possa crescere significativamente nel futuro, l'approccio VLIW invece \u00e8 limitato al momento della costruzione del processore dato che un nuovo processore richiede una nuova compilazione dei programmi mentre il progetto TRIPS non soffre di questi problemi.\nIl progetto TRIPS con il caricamento dei blocchi di dati permette di ottenere un'alta esecuzione parallela. Un classico processore pu\u00f2 analizzare poche centinaia di istruzioni alla ricerca di codice parallelo e non pu\u00f2 effettuare radicali modifiche del flusso dati mentre il progetto TRIPS potendo analizzare con calma il codice permette di analizzare l'intero programma e se necessario pu\u00f2 alterare in modo drastico il flusso dei dati per migliorare le prestazioni di esecuzione. Un processore TRIPS con quattro unit\u00e0 funzionali mediamente esegue il triplo delle operazioni per ciclo di clock rispetto a un classico processore superscalare con quattro unit\u00e0 di calcolo.\nNel progetto TRIPS le unit\u00e0 funzionali sono generiche al fine di poter eseguire ogni tipologia di istruzione e quindi di non porre limitazioni. In un progetto tradizionale invece esistono delle unit\u00e0 specializzate in grado di eseguire solo alcune istruzioni, questo permette di eseguire pi\u00f9 di quattro flussi paralleli ma per avere il massimo utilizzo delle unit\u00e0 parallele i programmi dovrebbero far uso di tutte le tipologie di istruzioni in contemporanea, questo nei programmi reali accede solo raramente. Dato che il progetto TRIPS supera il limite dei quattro flussi paralleli i progettisti possono porre molte unit\u00e0 di calcolo in parallelo e quindi la necessit\u00e0 di avere unit\u00e0 specializzate viene meno.\nIl progetto TRIPS \u00e8 talmente flessibile che secondo gli sviluppatori potrebbe sostituire processori dedicati come i DSP. I DSP sono molto veloci dato che la dipendenza tra i dati processati normalmente \u00e8 ridotta, ma il progetto TRIPS sarebbe in grado di avvantaggiarsi anch'esso della limitata interdipendenza dei dati con il vantaggio di poter eseguire anche codice generico rapidamente. Il progetto TRPS comunque difficilmente potr\u00e0 sostituire processori estremamente specializzati come le GPU, queste sono sviluppate tenendo conto del flusso dati delle pipeline grafica e forniscono prestazioni superiori la progetto TRIPS.\nL'eliminazione di registri globali nel processore porta dei vantaggi non immediatamente visibili. I processori mano a mano che utilizzano transistor pi\u00f9 piccoli possono aumentare la frequenza di funzionamento, ma a volte questa \u00e8 limitata dal tempo necessario al processore per comunicare con le sue unit\u00e0 funzionali, in un processore TRIPS le singole unit\u00e0 sono piccole e sostanzialmente indipendenti e quindi possono funzionare a frequenza pi\u00f9 elevate di una grande processore dato che le linee di trasmissione dei dati sono pi\u00f9 corte.\nLa combinazione di molte unit\u00e0 in parallelo e di alte frequenze secondo i progettisti potrebbe portare a ottenere processori ad altissime prestazioni, i progettisti puntano ad ottenere un processore in grado di sviluppare 1 TeraFlops entro il 2012, per confronto il computer Mac Pro dotato di due processori Intel Xeon dual core \u00e8 in grado di sviluppare circa 5 GigaFlops con un singolo programma.\nNel 2003 il team di sviluppo TRIPS ha iniziato a sviluppare un processore di test. Il processore \u00e8 un chip ASIC da 170 milioni di transistor a 130 nm. Questo processore \u00e8 dotato di due core di calcolo, ogni core \u00e8 dotato di 16 unit\u00e0 funzionali disposte a forma di matrice 4 \u00d7 4. L'attuale compilatore costruisce blocchi di istruzioni formati da 128 istruzioni, in modo da fornire 8 blocchi contemporaneamente per core e quindi ogni core gestisce 1024 istruzioni. Le unit\u00e0 funzionali eseguono le istruzioni fuori ordine al fine di sfruttare al meglio il parallelismo del codice. Ogni core pu\u00f2 essere configurato in modo da lavorare in modalit\u00e0 singolo thread o multithread. (fino a 4 thread). Il processore \u00e8 dotato di una cache di secondo livello non-uniform cache access (NUCA). La cache \u00e8 divisa in blocchi da 64 KB, ogni blocco \u00e8 connesso direttamente alla sua unit\u00e0 funzionale. Ogni blocco di cache pu\u00f2 essere configurato come cache dell'unit\u00e0 funzionale o come parte della memoria mappata. Il progetto prevede fino a 32 processori e pu\u00f2 sviluppare fino a 500 GigaFlops di picco a 500\u00a0MHz."}
{"id": "1386915", "revid": "1573940", "url": "https://it.wikipedia.org/wiki?curid=1386915", "title": "Pieris marginalis", "text": "Pieris marginalis , \u00e8 una farfalla della famiglia Pieridae.\nDescrizione.\nAdulto.\nLe generazioni estive sono praticamente bianche da ambo i lati, mentre in quelle primaverili la parte superiore dell'ala anteriore presenta l'apice macchiato di nero. Il lato inferiore delle ali posteriori e l'apice delle ali anteriori presentano nervature pi\u00f9 marcate, orlate di giallo-verde o di grigio-verde. I maschi volano alla ricerca di femmine recettive, guidati da feromoni sessuali.\nL'apertura alare va da 3,8 a 5,7\u00a0cm.\nUova.\nLe uova, a forma di birillo e con profonde scanalature, vengono deposte singolarmente sulla pagina inferiore delle foglie delle piante ospite.\nLarva.\nDopo la schiusa la larva rimane sulla pianta ospite e si nutre delle sue foglie fino alla metamorfosi.\nPupa.\nLa pupa \u00e8 lo stadio in cui avviene l'ibernazione, che permette alla specie di superare l'inverno.\nDistribuzione e habitat.\nLa specie \u00e8 diffusa dal Canada sudoccidentale (Alberta e Columbia Britannica meridionali) fino agli Stati Uniti occidentali (California, Nuovo Messico, Wyoming e Colorado orientale), anche sulle Montagne Rocciose.\nLa si pu\u00f2 rinvenire su prati, boschi decidui e foreste.\nBiologia.\nPeriodo di volo.\nGli adulti volano da febbraio a settembre, con due generazioni all'anno (una primaverile e una estiva).\nAlimentazione.\nI bruchi parassitano le foglie di varie specie di Brassicaceae tra cui:\nGli adulti, di norma, si nutrono del nettare delle specie vegetali sopra citate.\nTassonomia.\nLa specie viene suddivisa in cinque sottospecie, con diverso areale:"}
{"id": "1386917", "revid": "834", "url": "https://it.wikipedia.org/wiki?curid=1386917", "title": "Apr\u00e8s la Classe", "text": ""}
{"id": "1386918", "revid": "74801", "url": "https://it.wikipedia.org/wiki?curid=1386918", "title": "Tarn\u00f3w", "text": "Tarn\u00f3w \u00e8 una citt\u00e0 polacca del voivodato della Piccola Polonia.\nGeografia fisica.\nRicopre una superficie di e nel 2006 contava abitanti. \u00c8 considerata la citt\u00e0 con il clima pi\u00f9 mite della Polonia.\nStoria.\nDal 1975 al 1998 \u00e8 stata il capoluogo del voivodato di Tarn\u00f3w, poi soppresso.\nDurante la prima guerra mondiale fu sede dell'Offensiva di Gorlice-Tarn\u00f3w, un'operazione, intrapresa dall'esercito tedesco per alleggerire la pressione russa sulle forze austro-ungariche nel sud del Fronte orientale, che si concluse con un collasso totale delle forze zariste.\nDurante la seconda guerra mondiale la citt\u00e0 di Tarn\u00f3w fu oggetto, da parte dei nazisti, di uno sterminio dei suoi cittadini di religione ebraica, all'epoca circa 25.000 persone, pari a circa la met\u00e0 dell'intera popolazione.\nCultura.\nDi interesse la cattedrale gotica del XV secolo e il museo d'arte.\nEconomia.\nTra le principali industrie presenti oggi si segnalano quelle del vetro, prodotti chimici e delle macchine agricole.\nSport.\nLo Stadion Unii Tarn\u00f3w \u00e8 sede delle partite dell'Unia Tarn\u00f3w."}
{"id": "1386920", "revid": "287204", "url": "https://it.wikipedia.org/wiki?curid=1386920", "title": "Tarnow", "text": ""}
{"id": "1386924", "revid": "729019", "url": "https://it.wikipedia.org/wiki?curid=1386924", "title": "Eso (isola)", "text": "Eso o Eso Grande (in croato: I\u017e) \u00e8 un'isola della Croazia non lontana da Zara. L'isola \u00e8 situata nell'arcipelago zaratino tra l'Isola Lunga, a est, da cui \u00e8 separata dal canale di Eso (\"I\u0161ki kanal\"), e quella di Ugliano, ad ovest, che si trova al di l\u00e0 del canale di Mezzo (\"Srednji kanal\"). Amministrativamente appartiene al comune di Zara, nella regione zaratina. Al pari delle isole vicine si sviluppa molto in lunghezza lungo un asse nord-ovest/sud-est, mentre in larghezza non misura che un paio di chilometri. Lungo la costa orientale, che offre approdi maggiormente riparati, si affacciano i principali centri abitati: Eso Grande (\"Veli I\u017e\") ed Eso Piccolo (\"Mali I\u017e\").\nL'isola mantiene un'antica tradizione di fabbricazione della ceramica, con la produzione degli \"I\u0161ki lopi\u017ei\" (tipici contenitori di argilla), che assieme al turismo, alla pesca ed alla coltivazione dell'olivo costituisce il fondamento dell'economia dell'isola.\nAbitata nell'Et\u00e0 del bronzo, presenta reperti illirici, celtici e romani. Costantino VII Porfirogenito, nel X sec., la chiamava Ez.\nGeografia.\nEso \u00e8 lunga 12\u00a0km da punta Lussiglianza, Lussiglinaz o Ossilienaz (\"Osiljinac\"), a nord, a punta Parga o Parda (\"rt Parda\"), l'estremit\u00e0 meridionale. L'isola ha una superficie di 17,59\u00a0km\u00b2 e lo sviluppo costiero \u00e8 di 35,22\u00a0km, l'elevazione massima, 168\u00a0m s.l.m., \u00e8 quella del monte Corigna (\"Korinjak\"), nella parte settentrionale dell'isola. Tra Eso e l'Isola Lunga si trova l'isola di Rava.\nIsole adiacenti.\nEso \u00e8 circondata da una decina di isolotti, il pi\u00f9 grande dei quali \u00e8 Conte."}
{"id": "1386927", "revid": "287204", "url": "https://it.wikipedia.org/wiki?curid=1386927", "title": "Walbrzych", "text": ""}
{"id": "1386929", "revid": "287204", "url": "https://it.wikipedia.org/wiki?curid=1386929", "title": "Cratere Jarvis", "text": "Jarvis \u00e8 un cratere lunare intitolato all'astronauta statunitense Gregory Jarvis; \u00e8 situato sulla faccia nascosta della Luna dentro la piana del cratere Apollo, e giace nella met\u00e0 orientale di questo bacino entro l'anello interno.\nIl margine esterno \u00e8 basso e piuttosto consumato, di forma generalmente circolare. C'\u00e8 un'ampia spaccatura nella porzione sud-sudest del bordo, dove in parte \u00e8 ricoperto dal cratere McNair. Quest'ultimo \u00e8 pi\u00f9 recente di Jarvis dal momento che il suo bordo ancora sopravvive nella zona di intersezione con l'interno di Jarvis. La zona interna \u00e8 d'altra parte indistinta, essendo marcata solo da piccoli crateri e da alcuni bassi crinali lungo i bastioni di McNair.\nPrima di ricevere un nome ufficiale dall'Unione Astronomica Internazionale, Jarvis era identificato come 'Borman Z', cratere satellite di Borman."}
{"id": "1386937", "revid": "39884", "url": "https://it.wikipedia.org/wiki?curid=1386937", "title": "Teatro La Fenice", "text": ""}
{"id": "1386939", "revid": "1543377", "url": "https://it.wikipedia.org/wiki?curid=1386939", "title": "Campionati del mondo di corsa su strada 2007", "text": "I Campionati del mondo di corsa su strada 2007 si sono svolti il giorno 14 ottobre a Udine, in Italia. Vi hanno preso parte 144 atleti (di cui 82 uomini e 62 donne) in rappresentanza di 37 nazioni.\nPercorso.\nIl percorso si \u00e8 svolto su un circuito di 7 chilometri attorno al centro cittadino, da ripetersi tre volte, con partenza e arrivo in Piazza 1\u00ba maggio.\nGara maschile.\nLa gara maschile \u00e8 stata vinta da Zersenay Tadese, eritreo, con il tempo di 58'59\"; il secondo e il terzo classificato sono due atleti kenioti: Patrick Makau e Evans Cheruiyot, distanziati rispettivamente di 3 e 6 secondi.\nGara femminile.\nLa gara femminile ha visto la vittoria dell'olandese Lornah Kiplagat con il tempo di 1h06'25\", nuovo record mondiale. Anche nella gara femminile il podio \u00e8 stato completato da due atlete keniote: Mary Keitany e Pamela Chepchumba."}
{"id": "1386955", "revid": "767487", "url": "https://it.wikipedia.org/wiki?curid=1386955", "title": "Christian (album)", "text": "Christian \u00e8 un album di Christian del 1983.\nL'album \u00e8 stato pubblicato dalla casa discografica PolyGram. La produzione \u00e8 di Aldo Tirone. La produzione artistica, la direzione d'orchestra e gli arrangiamenti sono di Alberto Baldan Bembo, la coordinazione artistica di Michele Muti."}
{"id": "1386966", "revid": "1910023", "url": "https://it.wikipedia.org/wiki?curid=1386966", "title": "Campionato italiano di tamburello", "text": "Il Campionato italiano di tamburello \u00e8 la manifestazione nazionale pi\u00f9 importante di questo sport. \u00c8 organizzato dalla FIPT, la Federazione Italiana Palla Tamburello.\nSerie A.\nQueste sono le societ\u00e0 che partecipano alla Serie A 2021."}
{"id": "1386968", "revid": "2090160", "url": "https://it.wikipedia.org/wiki?curid=1386968", "title": "Belanu", "text": "Belanu, o Beleno, \u00e8 una divinit\u00e0 protoceltica della luce (dal protoindoeuropeo \"*b\u02b0el-\", luce), uno dei maggiori e pi\u00f9 influenti tra gli antichi dei europei per il quale si eseguivano sacrifici e riti collegati ai solstizi e perci\u00f2 ai cicli solari dell'anno. Il teonimo \"Belanu\" \u00e8 stato ritrovato su alcune iscrizioni scoperte in Italia nei pressi di Oulx e a Bardonecchia. Alcuni lo hanno accostato al dio Apollo della cultura mediterranea. La sua compagna era Belisma, dea del fuoco.\nVarianti.\nBelanu viene identificato con numerosi epiteti e varianti appartenenti alle diverse culture e lingue protoceltiche:\nEtimologia.\n\"Belanu\" probabilmente significa l'equivalente di \"colui che \u00e8 luminoso\", o \"il dio luminoso\". L'antichissima radice \"bel\" presente in molteplici protolinguaggi, secondo alcune fonti avrebbe il significato trascendentale di \"apparire dall'altro mondo\" e/o \"illuminazione dal mondo degli dei\" e successivamente stabilizzatosi in \"luce\".\nLa radice \u00e8 presente con significato di \"luce\" o \"luminoso\" in :\n\"Bel\" \u00e8 altres\u00ec il dio primordiale della luce in medioriente, venerato sicuramente dai Sumeri a partire dal VI millennio a.C., e forse ancor prima sin dalla \"notte dei tempi\" della preistoria neolitica.\nCulto.\nAdorato dai Liguri, Iberi, Celti continentali e insulari\nera noto per la sua influenza sulla luce solare e di conseguenza sull'agricoltura, sulla stagionalit\u00e0, sulla temperatura, sull'allevamento e in pratica su ogni attivit\u00e0 umana dell'epoca protostorica europea, sovrintendeva persino sull'illuminazione della psiche nell'accezione spirituale e mentale come guida alle innovazioni e invenzioni. Iscrizioni con il suo nome sono state rinvenute a sud dalla Gallia sia cisalpina sia transalpina e dall'Illiria fino alle isole britanniche a nord.\nDa moltissime iscrizioni trovata in Aquileja, si rileva che il dio Beleono vi fosse onorato e che da questa citt\u00e0 il culto fosse portato presso le nazioni della Norica. Dopo essere stalo accolto in molli altri paesi, passasse finalmente nelle Gallie, ov'egli divenne una delle divinit\u00e0 maggiori degli Arverni.\nRicorrenze.\nAlcuni miti celtici sembrano derivare dall'antico culto di questa divinit\u00e0 della luce, come ad esempio la festa rituale di Beltane, celebrata in primavera o per l'inizio della \"stagione luminosa\", per ricordare la rinascita del dio della luce. Durante queste feste i druidi compivano alcuni rituali con fal\u00f2 e fuochi.\nPer contro, la ciclica morte del dio della luce veniva ricordata con feste come Yule o Imbolc, intorno alla fine di dicembre e forse poi divenuto il natale cristiano, con riti corredati da piante sempreverdi (confrontare \"albero di natale\" e \"sempreverde\") per sottolineare la simbologia della vita che continua, anche durante la \"morte\" della luce nel solstizio d'inverno.\nTradizioni.\nLa tradizione endemica europea di accendere fuochi e fal\u00f2 in occasione di festivit\u00e0 primaverili o legate a equinozi e solstizi \u00e8 la traccia indelebile degli antichissimi riti legati a Belanu. Viene spesso incontrata questo tipo di festivit\u00e0 nelle zone rurali che tipicamente sono pi\u00f9 legate alla ciclicit\u00e0 della luce naturale e che pi\u00f9 attingono alle tradizioni come queste che affondano radici nella notte dei tempi protostorici se non addirittura preistorici. Per i molti riscontri analizzabili, queste festivit\u00e0 dedicate a Belanu potevano essere ci\u00f2 che poi \u00e8 stato conosciuto come il Beltane celtico, la festivit\u00e0 pi\u00f9 importante di queste culture.\nCultura attuale.\nToponomastica.\nProbabilmente la radice della localit\u00e0 italiana Belluno e delle localit\u00e0 irlandesi di Belfast, Belleek, Ballyshannon, Belau e Baal Hills, risale allo stesso etimo della divinit\u00e0. Vanno poi ricordati alcuni toponimi come ad es. Beligna, una localit\u00e0 a sud di Aquileia (prov. di Udine) in cui sorgeva un santuario di Apollo Belenus, soppiantato col tempo dal culto del santo cristiano Martino. Vale infine la pena rilevare (lo attesta il nome della nazione Bielorussia (Belarus) che significa \"Russia Bianca\" o della citt\u00e0 di Belgrado Beli=bianco grad=citt\u00e0) la trasposizione \"luce-bianco\" propria delle lingue slave.\nOnomastica.\n\"Belan/Belana/Belanu/Belanom\" \u00e8 un nome personale sloveno, slovacco, ceco, serbo, croato, dove la radice \"bel/biel\" significa \"bianco\" (similmente al celtico \"luce\").\nNegli Stati Uniti d'America \"Belanus\" \u00e8 un nome personale che si posiziona al 45909\u00ba posto della popolarit\u00e0 tra i nomi degli abitanti.\nNei fumetti.\nIl grande pubblico conosce i nomi di Belanu e Belisma anche grazie ai fumetti di \"Asterix\", in cui compaiono molte volte le esclamazioni \"Per Belenos!\" e \"Per Belisama!\".\nNella musica.\nIl progetto black metal Burzum ha pubblicato nel 2010 l'album Belus, dedicato alla divinit\u00e0.\nBel\u00ecn.\nL'intercalare \"bel\u00ecn\", tipico della lingua ligure anche nella variante \"belan\", comunemente utilizzato dai liguri anche in italiano, sembra che abbia origine dal nome della divinit\u00e0."}
{"id": "1386972", "revid": "31092", "url": "https://it.wikipedia.org/wiki?curid=1386972", "title": "Beleno", "text": ""}
{"id": "1386978", "revid": "97651248", "url": "https://it.wikipedia.org/wiki?curid=1386978", "title": "Oscon", "text": "Oscon \u00e8 un modello di contratto standard, libero e modulare per la vendita di servizi e prodotti. Pubblicato in licenza Creative Commons, \u00e8 uno dei contratti pi\u00f9 diffusi in Italia, con pi\u00f9 di duecentomila copie.\nContenuti.\nIl progetto Oscon distribuisce un pacchetto di documenti modulari e personalizzabili:\nStoria.\nNato nell'ottobre 2004, nelle prime versioni \u00e8 dedicato specificamente alla vendita di software, siti web e servizi correlati.\nPer garantire una maggiore compatibilit\u00e0, a partire dalla versione 2.5 (dicembre 2007) viene introdotto il formato Rtf per i documenti principali, mantenendo il formato Xls per la ricevuta e Zip per il pacchetto (fino alla 2.5 i documenti erano in formato .doc).\nLa versione 3.0 (2010) vede il rinnovamento di logo e grafica e la riscrittura e aggiornamento di buona parte del contratto.\nDalla versione 3.5 (2011) viene aggiunto un sistema di compilazione modulare, rendendo il contratto adatto alla vendita di qualsiasi prodotto e servizio, e ampliata la compatibilit\u00e0 di ciascun documento anche con OpenOffice e LibreOffice. Negli anni successivi vengono attuati ulteriori aggiornamenti normativi periodici.\nIl progetto ospita dalla creazione anche un forum di assistenza normativa gestito da Luca Spinelli, Gianluca Molina (webmaster titolare della WebePc) e dall'avvocato Stefano Duchemino.\nEtimologia.\nIl nome Oscon, acronimo di \"Open Source CONtract\", si ispira alla filosofia del mondo open source, ed \u00e8 stato scelto per il suo significato evocativo. Precisamente, il contratto e i vari documenti sono pubblicati con la licenza libera Creative Commons 3.0 by-nc, e prevedono libert\u00e0 di utilizzo e di modifica anche per scopi commerciali, con la richiesta di citare gli autori per mezzo del logo del progetto e di non vendere i documenti in quanto tali."}
{"id": "1386991", "revid": "948299", "url": "https://it.wikipedia.org/wiki?curid=1386991", "title": "Hopkinson Smith", "text": "Biografia.\nNato a New York e laureatosi con lode ad Harvard in storia della musica, si trasfer\u00ec in Europa nel 1973 per studiare con Emilio Pujol, un esperto della pi\u00f9 raffinata tradizione artistica Catalana e Eugen Dombois, il cui senso di unione organica tra artista, strumento e periodo storico ebbero un effetto permanente su di lui.\nNella met\u00e0 del 1970, partecip\u00f2 alla fondazione del complesso musicale Hesp\u00e8rion XX, oggi Hesp\u00e8rion XXI, e la sua collaborazione di dieci anni con Jordi Savall fu ricca di importanti esperienze nella musica da camera che furono un elemento fondamentale della sua carriera di solista.\nA partire dalla met\u00e0 degli anni ottanta del XX secolo, Hopkinson Smith focalizz\u00f2 l'attenzione soprattutto sulla musica solista per strumenti a corde pizzicate, tra i quali la vihuela, il liuto Rinascimentale, la tiorba, chitarre barocche e Rinascimentali e liuto barocco.\nInternazionalmente riconosciuto come uno dei maggiori liutisti e specialisti di musica antica, Hopkinson Smith si \u00e8 esibito in concerti sia in America, del nord e del sud che nell'Europa occidentale e orientale.\nOggi vive a Basilea, in Svizzera, dove insegna nella Schola Cantorum Basiliensis.\nDiscografia.\nI CD in cui suona da solista sono tutti pubblicati da Na\u00efve Records, ristampati in varie edizioni nel corso degli anni. La data indicata si riferisce alla prima edizione."}
{"id": "1386993", "revid": "767487", "url": "https://it.wikipedia.org/wiki?curid=1386993", "title": "Cara (album Christian)", "text": "Cara \u00e8 un album di Christian del 1984.\nInciso con l'etichetta PolyGram. Produzione Musicale di Mario Balducci e Pinuccio Pirazzoli. Arrangiatori: Pinuccio Pirazzoli, Ninni Carucci e Natale Massara."}
{"id": "1386994", "revid": "1971044", "url": "https://it.wikipedia.org/wiki?curid=1386994", "title": "Gioacchino Maniscalco", "text": "Biografia.\nSiciliano di nascita, frequenta l'Accademia Nazionale d'Arte Drammatica dove viene ammesso con una borsa di studio. Nel corso degli studi superiori forma a Palermo insieme a Luigi Maria Burruano la compagnia \"I Draghi\" e il teatro \"Il Bunker\", dove vengono rappresentati autori come Leonardo Sciascia, Martoglio e . In Accademia i suoi insegnanti sono Orazio Costa, Sergio Tofano e Luca Ronconi.\nDiplomatosi, e dopo aver superato un provino in RAI come attore, viene scritturato per interpretare il ruolo di \"Hugo Fenwich\" nel teleromanzo \"E le stelle stanno a guardare\" di A. J. Cronin con la regia di Anton Giulio Majano, poi nella commedia \"Il maggiore Barbara\" di George Bernard Shaw con la regia di Fulvio Tolusso. Si aprono le porte del teatro e viene scritturato dalla compagnia Tino Buazzelli per interpretare il ruolo del nipote Guido Calacci nella commedia \"La Rigenerazione\" di Italo Svevo e nel personaggio di Billing nel \"Nemico del popolo\" di Henrik Ibsen, con le regie di Edmo Fenoglio.\nCon questi due lavori teatrali la compagnia viene invitata a rappresentare l'Italia al Festival Internazionale della Prosa, presso l'Aldwich Theatre di Londra. In seguito arriva la scrittura per la Compagnia Salvo Randone e nelle commedie di Luigi Pirandello \"Pensaci Giacomino\" e \"Tutto per bene\", con le regie di Mario Ferrero.\nTra i registi con i quali ha collaborato, vi sono Giancarlo Sepe, Luigi Tani, Romeo de Baggis, Alessandro Giupponi, Franco Henriquez, Romano Bernardi, Filippo Crivelli, Enrico Maria Salerno, Walter Manfr\u00e8, Adriana Martino, Paolo Castagna.\nDoppiaggio.\n\u00c8 stato anche doppiatore di importanti serie di cartoni animati come \"Wally Gator\" di Hanna-Barbera, \"Biker Mice da Marte\" e \"Starzinger\"."}
{"id": "1386995", "revid": "1522738", "url": "https://it.wikipedia.org/wiki?curid=1386995", "title": "Matrim Cauthon", "text": ""}
{"id": "1386996", "revid": "633110", "url": "https://it.wikipedia.org/wiki?curid=1386996", "title": "Corazza inclinata", "text": "La corazza inclinata \u00e8 un espediente per aumentare il grado di protezione di un veicolo corazzato.\nIl vantaggio di questa tecnica risiede nel fatto che non aumenta lo spessore orizzontale di questa.\nCaratteristiche.\nInclinando una corazzatura aumenta il suo spessore orizzontale, ma per contro si copre un'area verticale minore (inclinandola di 90 gradi diventa praticamente nulla). Utilizzando i teoremi di base della geometria euclidea, si dimostra che: se si vuole coprire una data area orizzontale con un dato volume di corazza, allora lo spessore orizzontale di questa \u00e8 costante per qualsiasi angolazione. Questo risultato a prima vista pu\u00f2 risultare strano. \u00c8 un dato di fatto che il successo del T-34 sovietico \u00e8 dovuto anche all'inclinazione delle sue corazzature. Questo errore accade se si pensa alle prestazioni di una corazza solamente in termini di spessore orizzontale. Il T-34 aveva s\u00ec uno spessore orizzontale maggiore, ma per proteggere la stessa area orizzontale, utilizzava una quantit\u00e0 di corazza maggiore; quindi in termini di spessore orizzontale, il T-34 poteva benissimo adottare una corazza verticale, come i Panzer VI Tiger I tedeschi.\nIl vantaggio della corazza inclinata \u00e8 il seguente: il proiettile incidente orizzontalmente scarica la sua energia cinetica in parte verso il basamento del carro e in parte verso il suo interno (scomposizione delle forze lungo un piano inclinato). Data la struttura dei carri armati, il basamento, comprendente di telaio e trasmissione finale, pu\u00f2 tranquillamente trasferire parte dell'energia del proietto verso il suolo. Ad esempio, inclinando la corazza di 45 gradi, solo met\u00e0 dell'energia iniziale arriva all'interno del carro. In realt\u00e0 esistono anche altri vantaggi minori, quali un pi\u00f9 semplice processo di fabbricazione (lo spessore radiale diminuisce), una migliore protezione per la fanteria vicina esposta al rimbalzo dei proiettili (tendono a divergere verso l'alto), ed altri ancora."}
{"id": "1386997", "revid": "767487", "url": "https://it.wikipedia.org/wiki?curid=1386997", "title": "Edgar Rubin", "text": "I suoi principi.\nGrazie ai suoi studi deline\u00f2 le condizioni per cui determinate zone assumono il ruolo di \"figura\" e a altre di \"sfondo\". Tali condizioni sono: la grandezza relative delle parti, i loro rapporti topologici e i tipi dei loro margini .\nIn particolare:\nBibliografia.\nRubin Edgar, \"Visuell wahrgenommene Figuren\", Copenaghen, Gyldendals, 1921"}
{"id": "1386998", "revid": "1522738", "url": "https://it.wikipedia.org/wiki?curid=1386998", "title": "Perrin Aybara", "text": ""}
{"id": "1387000", "revid": "124224516", "url": "https://it.wikipedia.org/wiki?curid=1387000", "title": "Full width at half maximum", "text": "La Full Width at Half Maximum (FWHM) ovvero la \"\"larghezza a met\u00e0 altezza\" \u00e8 la larghezza di una funzione - qui indicata con formula_1 - data dalla differenza fra i valori assunti dalla variabile indipendente formula_2 quando la variabile dipendente formula_3 \u00e8 pari a met\u00e0 del suo valore massimo. Si utilizza anche la Half Width at Half Maximum (HWHM), \"semi-ampiezza a met\u00e0 altezza\" formula_4.\nEntrambe trovano applicazione in statistica ed in fisica. In statistica come parametri per caratterizzare la dispersione di una distribuzione. In fisica la HWHM serve ad esempio per caratterizzare la distribuzione lorentziana, i cui momenti non sono definiti poich\u00e9 le funzioni formula_5 non hanno integrale finito su formula_6. In particolare, non essendo definita la deviazione standard formula_7, occorre far ricorso alla HWHM per stimare la dispersione di tale distribuzione. La distribuzione lorentziana descrive il decadimento di sistemi energeticamente instabili: decadimenti atomici, nucleari, di mesoni e barioni.\nUn'altra funzione importante, legata ai solitoni in ottica, \u00e8 la secante iperbolica:\nPer un impulso di questa forma si ha:\ndove \"arsech\" \u00e8 la secante iperbolica inversa.\nQuando la funzione considerata \u00e8 una distribuzione normale o gaussiana:\ndove formula_7 \u00e8 la deviazione standard e formula_12 un valore qualsiasi (la larghezza della funzione \u00e8 indipendente da traslazioni), la relazione fra la FWHM e la deviazione standard \u00e8:\nDi conseguenza la \"Half Width at Half Maximum\" (\"HWHM\") ovvero la \"semi-ampiezza a met\u00e0 altezza\"\" risulta\nQueste relazioni sono indipendenti dalla normalizzazione.\nQuindi formula_15. Il motivo si comprende confrontando il valore di formula_16 per formula_17 e per formula_18. &lt;br&gt;\nSi assuma per semplicit\u00e0 formula_19 (gaussiana centrata nell'origine - vedi figura). &lt;br&gt;\nIl rapporto formula_20 risulta per definizione essere\nInvece il rapporto formula_22 \u00e8\nSiccome la gaussiana centrata nell'origine \u00e8 una funzione decrescente per formula_24, essendo\ndeve necessariamente valere\nc.v.d."}
{"id": "1387009", "revid": "1494169", "url": "https://it.wikipedia.org/wiki?curid=1387009", "title": "Belenus", "text": ""}
{"id": "1387012", "revid": "37140", "url": "https://it.wikipedia.org/wiki?curid=1387012", "title": "FWHM", "text": ""}
{"id": "1387016", "revid": "767487", "url": "https://it.wikipedia.org/wiki?curid=1387016", "title": "Sere", "text": "Sere \u00e8 un album di Christian del 1985.\nInciso nel 1985 dalla PolyGram. Produzione Musicale Mario Balducci e Pinuccio Pirazzoli. Direttore d'Orchestra e Arrangiamenti di Pinuccio Pirazzoli.Art Director: Luciano Tallarini."}
{"id": "1387022", "revid": "31092", "url": "https://it.wikipedia.org/wiki?curid=1387022", "title": "Belanus", "text": ""}
{"id": "1387023", "revid": "31092", "url": "https://it.wikipedia.org/wiki?curid=1387023", "title": "Belinus", "text": ""}
{"id": "1387024", "revid": "486946", "url": "https://it.wikipedia.org/wiki?curid=1387024", "title": "Lyonard Duck", "text": ""}
{"id": "1387030", "revid": "767487", "url": "https://it.wikipedia.org/wiki?curid=1387030", "title": "Lacus Bonitatis", "text": "Il Lacus Bonitatis (\"Lago della bont\u00e0\", in latino) \u00e8 un piccolo mare lunare che giace a nordovest del cratere Macrobio; ancora pi\u00f9 a nord del lago vi \u00e8 la catena dei Montes Taurus.\nQuesto mare \u00e8 una regione irregolare di lava basaltica con bordi irregolari. Giace entro un diametro di 92 km ed \u00e8 per lo pi\u00f9 orientato da sudovest verso nordest."}
{"id": "1387033", "revid": "767487", "url": "https://it.wikipedia.org/wiki?curid=1387033", "title": "Quando l'amore...", "text": "Quando l'amore \u00e8 un album di Christian del 1987.\nInciso nel 1987 dalla PolyGram. Produttore Maurizio Fabrizio, Arrangiatori: Aldo De Scalzi e Claudio Guidetti. Art Director: Luciano Tallarini."}
{"id": "1387039", "revid": "1305772", "url": "https://it.wikipedia.org/wiki?curid=1387039", "title": "Walking on the Moon", "text": "Walking on the Moon \u00e8 il secondo singolo estratto da Reggatta de Blanc, il secondo album del gruppo musicale britannico The Police.\nIl disco.\nIl singolo fu il secondo a piazzarsi al n.1 nelle classifiche UK dopo il precedente Message in a Bottle, mentre negli Stati Uniti non riusc\u00ec ad entrare in classifica. A detta di Sting, la canzone parla della sensazione di essere innamorati.\nSting disse che aveva scritto la canzone mentre era ubriaco:\nNella sua autobiografia, Sting allude al fatto che la canzone gli fu parzialmente ispirata da una sua vecchia fiamma:\nIl video della canzone fu girato al Kennedy Space Center il 23 ottobre 1979. Raffigura i membri del gruppo che interpretano la canzone in mezzo a esposizioni di astronavi, inframezzati con filmati della NASA. Sia Sting che Andy Summers suonano la chitarra nel video, mentre Copeland tamburella su un razzo Saturn V."}
{"id": "1387040", "revid": "438678", "url": "https://it.wikipedia.org/wiki?curid=1387040", "title": "Antonello Matarazzo", "text": "Biografia.\nPittore, regista e video artista, esponente del Medialismo, (movimento che postula l'integrazione dei vari media), dal 1990 \u00e8 impegnato nella ricerca nel campo delle arti visive, affiancando o integrando il video alla produzione di opere pittoriche, realizzando workshop, video installazioni e proiezioni in universit\u00e0, gallerie, musei e festival in Italia e all'estero.\nDal 2000, data del suo cortometraggio d'esordio, \"The Fable\" (18\u00ba Bellaria Film Festival) \u2013 prodotto da \"Fuori Orario\" (Raitre) \u2013 ha partecipato a molti tra i pi\u00f9 importanti festival cinematografici nazionali ed internazionali (Mostra internazionale d'arte cinematografica di Venezia, Festival cin\u00e9ma m\u00e9diterran\u00e9en Montpellier, Torino film festival, Festival international du film sur l'art de Montr\u00e9al, Arcipelago - Festival internazionale di cortometraggi e nuove immagini, Festival international de cine de Mar del Plata, Festival internazionale del film di Locarno), ricevendo numerosi premi e riconoscimenti. Nel 2006 la 42\u00aa Mostra internazionale del nuovo cinema di Pesaro dedica una retrospettiva completa al suo lavoro di regista.\nLe sue opere sono andate in onda su Rai Uno, Rai 2, Rai tre, Rai Educational, Coming Soon Television.\nMostre Cinematografiche.\n\"Festival internazionale del film di Locarno\", Locarno (CH) / \"Mostra internazionale d'arte cinematografica di Venezia\" / \"Torino film festival\" / \"Festival de Cine Italiano de Madrid\" / \"InVideo mostra internazionale di video e cinema oltre\", Spazio Oberdan, Milano / \"Festa internazionale di Roma\", Roma / \"Festival cinema africano, d'Asia e America Latina\", Milano / \"Festival internacional de cine de Mar del Plata\", Buenos Aires (RA) / \"Festival d'arte di palazzo Venezia\", Roma / \"Mostra internazionale del nuovo cinema di Pesaro\" (retrospettiva), Pesaro / \"Festival international du film sur l'art\", Montr\u00e9al (CDN) / \"Festival international de film et vid\u00e9o de cr\u00e9ation\", Beirut (RL) / \"Festival international cin\u00e9ma m\u00e9diterran\u00e9en Montpellier\", Montpellier (F) / \"Expresi\u00f3n en Corto\", Guanajuato (MEX) / \"International Film Festival of Fine Art\", Szolnok (H) / \"Arcipelago - Festival internazionale di cortometraggi e Nuove Immagini\", Roma / \"Fano film festival\", Bellocchi di Fano PU / \"Bellaria film festival\", Bellaria RN"}
{"id": "1387045", "revid": "287204", "url": "https://it.wikipedia.org/wiki?curid=1387045", "title": "Guardando il cielo (Christian)", "text": "Guardando il cielo \u00e8 un album di Christian del 1988.\nInciso nel 1988 dalla Dischi Ricordi. Prodotto da Dino Vitola per la Pravo Music. Produttore Artistico Mario Balducci. Direttore d'Orchestra e Arrangiamenti: Pinuccio Pirazzoli."}
{"id": "1387052", "revid": "123867208", "url": "https://it.wikipedia.org/wiki?curid=1387052", "title": "Aurelio Lampredi", "text": "Biografia.\nGli inizi.\nPer volere del padre Aurelio abbandon\u00f2 il sogno giovanile di frequentare il conservatorio per divenire direttore d'orchestra, diplomandosi invece all'Istituto Tecnico Superiore di Friburgo (Svizzera). Inizi\u00f2 la sua carriera lavorativa come disegnatore presso i Cantieri Navali di Livorno, per poi essere assunto all'ufficio progetti della Piaggio di Pontedera, nel 1937, alle dirette dipendenze dell'ing. Corradino D'Ascanio, dove nacque la sua passione per i motori. Lasci\u00f2 la Piaggio per assumere un importante incarico tecnico presso le Fonderie Bassoli e fu poi assunto alle Officine Meccaniche Reggiane-Caproni a Reggio Emilia, lavorando nella progettazione per tutto il periodo della seconda guerra mondiale sotto la guida di validi calcolatori del calibro di Edmondo Del Cupolo e Carlo Ruini, a fianco di Camillo Battisti, figlio del patriota Cesare. Fu proprio Ruini che, nel 1946, segnal\u00f2 Lampredi a Enzo Ferrari, quale promettente ingegnere motorista.\nL'esperienza a Maranello.\nNel settembre del 1946 pass\u00f2 alla Ferrari dove rimase fino al 1947; dopo accesi contrasti con gli allora progettisti senior Giuseppe Busso e Gioachino Colombo, Lampredi decise di provare l'esperienza di un impiego tranquillo alla milanese Isotta Fraschini, assicurando la sua disponibilit\u00e0 a tornare in Ferrari, quando si fossero realizzate le condizioni per lavorare in autonomia. Dopo soli sette anni, richiamato dal Drake, Lampredi rientr\u00f2 a Maranello, dato che Busso era tornato all'Alfa Romeo e Colombo aveva avviato uno studio professionale che forniva consulenza sia all'Alfa che alla Ferrari. \nRimasto solo, Lampredi si dedic\u00f2 allo sviluppo delle evoluzioni del primo motore 12 cilindri. Tale motore, a differenza del motore V12 progettato da Gioachino Colombo, nasceva con cilindrata di 4500cc (cilindrata unitaria 375cc) e venne poi ridotto anche a 3000cc.\nQuesto propulsore aveva diverse peculiarit\u00e0 tecniche, prima fra tutte le canne dei cilindri avvitate nella testa. Tale tipologia di architettura permetteva di non utilizzare guarnizioni di tenuta sulla testata (allora deboli) ed aumentare considerevolmente il rapporto di compressione (8,5:1 sulle prime Ferrari 250 Europa).\nProprio il motore di 4.500cc regal\u00f2 alla Ferrari il primo successo, montato sulla Tipo 375 F1 pilotata a Silverstone da Jos\u00e9 Froil\u00e1n Gonz\u00e1lez. In precedenza Lampredi aveva progettato anche un 3.300cc ed un 4.100cc.\nSi dedic\u00f2 successivamente allo sviluppo del progetto della Tipo 500 F2 che regal\u00f2 alla Ferrari due titoli mondiali, con pilota Alberto Ascari, nel 1952 e nel 1953.\nNel 1955 avvenne il famoso \"scontro silente\" con Enzo Ferrari, durante la prova al banco del nuovo motore a due cilindri; avviato il motore, questo decoll\u00f2 letteralmente verso il tetto della sala prove. In seguito all'episodio, il progettista decise che era giunto il momento di cambiare ed approd\u00f2 alla FIAT, nel 1956.\nLa consacrazione in Fiat ed il \"bialbero\".\nAssunto dalla FIAT, Aurelio Lampredi si dedic\u00f2 allo sviluppo ed all'ideazione di motori per le vetture di grande serie prodotte dalla casa torinese in quegli anni. Si pu\u00f2 dire che fu uno dei pi\u00f9 grandi motoristi che lavorarono alla Casa torinese, in quanto diede vita a generazioni di motori particolarmente apprezzati per le loro caratteristiche di potenza, robustezza e longevit\u00e0.\nIn particolare, fu il motore realizzato per la Fiat 124 che si distinse per la qualit\u00e0 del progetto, in quanto dallo stesso basamento vennero derivate molte serie di motori celebri per la loro brillantezza, elasticit\u00e0 e versatilit\u00e0 di utilizzo, con diverse soluzioni di distribuzione che, per la 124 del 1966, era ad aste e bilancieri con albero a camme laterale.\nSu tale tipologia di motore venne messa in produzione - avveniristica per l'epoca, nel 1966 - la soluzione di comando della distribuzione bialbero a camme in testa, con cinghia dentata in gomma. \nQuesto motore fu identificato con Lampredi sin dall'inizio della sua messa in produzione, tanto da essere poi comunemente conosciuto dagli automobilisti come il \"bialbero Lampredi\". \nIl motore, rimasto pressoch\u00e9 invariato nell'architettura di base (ma ovviamente aggiornato in molti elementi), rimase in produzione dal 1966 al 2000 in svariate cilindrate, equipaggiando moltissimi modelli di vetture FIAT e Lancia, inclusi veicoli commerciali, famose vetture sportive estreme e fuoristrada.\nUn altro motore molto noto, ideato dal brillante progettista, fu il V6 montato sulla 130.\nSuoi furono anche i progetti dei moderni motori con monoalbero a camme in testa, mosso da cinghia dentata, nati per la Fiat 128 ( prima vettura a marchio Fiat dotata di trazione anteriore), che con cilindrate tra 1100 e 1500 furono utilizzati per oltre un trentennio.\n\u00c8 poi da sottolineare la messa a punto, nel 1977, del moderno motore 1050cc, che Lampredi oper\u00f2 in collaborazione con la filiale brasiliana FIAT di Belo Horizonte; questo motore fu montato sulla Fiat 127 seconda serie e su una versione della Ritmo, per la quale progett\u00f2 anche il propulsore diesel.\nAurelio Lampredi rimase in FIAT fino al 1982, quando and\u00f2 in pensione.\nL'Abarth e i rally.\nLampredi, all'apice della carriera in FIAT, divent\u00f2 amministratore unico dell'Abarth nel 1973, contribuendo ai grandi successi della Fiat 124 Abarth Rally e della Fiat 131 Abarth nei mondiali di rally; tali performanti vetture montavano proprio delle versioni corsaiole del famoso bialbero da lui progettato. Ricopr\u00ec la carica di Amministratore Unico fino al 1982."}
{"id": "1387053", "revid": "767487", "url": "https://it.wikipedia.org/wiki?curid=1387053", "title": "The Breed - La razza del male", "text": "The Breed - La razza del male (\"The Breed\") \u00e8 un film del 2006 diretto da Nicholas Mastandrea.\nTrama.\nIl film inizia con una coppia di fidanzati che, dopo essersi persi, trovano attracco su un'isola. La ragazza scende per cercare un bar, ma si trova di fronte ad un ex canile dal quale escono dei cani feroci che la sbranano.\nNon molto tempo dopo due fratelli, Matt e John, insieme ad altri tre amici e compagni universitari, Nicki, la fidanzata di John, Sara e Noah, il \"buffone\" del gruppo si dirigono in quest'isoletta deserta dove, fino alla sua morte, risiedeva un loro lontano zio veterinario e animalista. Lo scopo di questo viaggio \u00e8 quello di trascorrere un fine settimana nel divertimento e senza il pensiero degli studi.\nNel giro di poco tempo i ragazzi sono vittime di numerosi attacchi da parte di un gruppo numeroso di cani che vede con ostilit\u00e0 i nuovi arrivati. Noah viene inseguito dal branco; Sara viene morsa da un cane che le attacca la rabbia o una malattia che le assomiglia. Il giorno dopo i ragazzi si recano ad una battuta di caccia ma all'improvviso dai cespugli spunta fuori l'uomo che si era perso all'inizio del film. Lo sfortunato tenta di avvertirli dei rischi che corrono ma un grosso cane nero gli salta addosso e lo uccide prima che possa completare la frase.\nIl gruppo tenta quindi di rifugiarsi in casa; Nicki per\u00f2 rimane indietro e viene azzannata da un cane che tenta di trascinarla nella boscaglia. John, che \u00e8 un abile arciere, tenta di salvare la ragazza scoccando una freccia; il cane per\u00f2 se ne accorge e riesce a scansarsi e la freccia si conficca nel polpaccio di Nicki. Entrati in casa i ragazzi cominciano a ipotizzare il motivo dello strano comportamento dei cani. Quando lo zio lavorava al canile si diffuse tra i cani un'epidemia di rabbia che costrinse i veterinari a sopprimerli. In un primo momento pensano che i cani che li hanno attaccati siano cani infetti riusciti a scampare alla soppressione ma Matt, anche lui veterinario, lo esclude perch\u00e9 nei cani la rabbia porta alla morte entro poco tempo ed \u00e8 quindi impossibile che degli animali infetti siano sopravvissuti per tutti quegli anni. Deducono quindi che si trovano di fronte ad un'altra malattia; intanto il cane nero sfonda una finestra e salta addosso a Noah. Il ragazzo riesce a divincolarsi quindi John blocca il cane e gli taglia la gola.\nIl gruppo decide quindi all'unanimit\u00e0 di lasciare l'isola a bordo dell'idrovolante con cui erano arrivati ma non appena si avvicinano al molo scoprono che i cani hanno staccato a morsi la corda che lo teneva. John allora si butta in acqua per recuperare la barca; i cani per\u00f2 lo stavano aspettando a bordo e si gettano al suo inseguimento. Il ragazzo riesce a tornare a terra a nuoto e i suoi compagni scacciano i cani a colpi di remi uccidendone uno. Rientrati in casa gettano fuori il cadavere del cane nero per distrarre i suoi compagni che si avventano sul corpo per divorarlo; nel frattempo Matt esce dall'uscita secondaria per prendere una carrucola che gli consentir\u00e0 di arrivare al garage tramite i fili elettrici, di prendere la macchina e di andare a cercare il mezzo con cui era arrivato l'uomo divorato dal branco. Nicki si offre volontaria ma scopre che la macchina \u00e8 troppo vecchia per accendersi.\nQuella sera le belve riescono a penetrare nella casa; i ragazzi si rifugiano in soffitta ma Noah rimane indietro e viene ucciso. La mattina dopo i cani sembrano essere spariti cos\u00ec John e Matt recuperano la macchina, la fanno partire e tornano a casa a recuperare Nicki e Sara. Quest'ultima per\u00f2 non riesce a muoversi; John tenta di aiutarla ma all'improvviso un grosso cane giallo fa irruzione nella stanza e aggredisce Sara che si sacrifica per salvare il ragazzo.\nI tre sopravvissuti si recano all'ex canile dove scoprono che qui non solo si addestravano cani da combattimento, ma si praticavano su di loro esperimenti meschini e modificazioni genetiche che li hanno resi eccezionalmente feroci ed intelligenti. Sconcertati dalla paura tentano di ripristinare la radio e di chiedere aiuto ma riescono solo a provocare un cortocircuito ed un incendio. Intanto sono arrivati i cani che ricominciano ad attaccarli; Nicki riesce a provocare un'esplosione che mette in fuga le belve; a quel punto i tre trovano una barca a vela e scappano da quella terribile isola. Ma nel finale, mentre Matt apre la porta che d\u00e0 alla cabina della barca, un cane nascosto all'interno attacca il gruppo.\nProduzione.\nIl film vede il debutto di Nick Mastandrea come regista. Il film \u00e8 stato girato in gran parte in Sudafrica, e le riprese sono durate sei settimane. Per il film sono stati usati 29 cani. Dieci addestratori hanno impiegato otto settimane per preparare gli animali per le riprese.\nDistribuzione.\nIl film \u00e8 uscito in Italia il 1\u00ba giugno 2006.\nAccoglienza.\nIl film ha ottenuto un elevato numero di recensioni negative. Questo \u00e8 forse dovuto alla bassa qualit\u00e0 del film che presenta una trama male sviluppata e diverse sequenze inverosimili (Nicki si trova nell'edificio quando questo esplode ma ne esce poco dopo completamente illesa, la macchina lasciata davanti al cancello che riappare poco dopo in un'altra locazione).\nSu Rotten Tomatoes il film ha un indice di gradimento del 17%."}
{"id": "1387055", "revid": "1305772", "url": "https://it.wikipedia.org/wiki?curid=1387055", "title": "The Breed", "text": ""}
{"id": "1387059", "revid": "44516", "url": "https://it.wikipedia.org/wiki?curid=1387059", "title": "Camillo Facchinetti", "text": ""}
{"id": "1387062", "revid": "984922", "url": "https://it.wikipedia.org/wiki?curid=1387062", "title": "Tombe rupestri di Quarto Conca", "text": "Le Tombe rupestri di Quarto Conca si trovano nella zona suburbana di Quarto Conca di fronte al fontanile Fonte Conca o Fontana di Quarto Conca, nel comune di Fonte Nuova, in provincia di Roma.\nLe tombe sono del tipo orientalizzante.\nLe tombe risalgono alla protostoria (fine VIII-inizi VII-VI secolo a.C.) epoca in cui vi era nei pressi di un villaggio troppo lontano da Nomentum per essere ascritto ad esso.\nLe tombe sono scavate nel tufo (a tratti nell'interno si possono vedere le picconate per la realizzazione),\nSi tratta di 2 tombe a camera affiancate.\nLa tomba A.\nLa tomba a destra misura 6 m di profondit\u00e0 per 3,40 m di larghezza per 2,50 d'altezza.\nLa volta \u00e8 a botte.\nSulla parete di fondo vi sono dei resti di arcate.\nA destra vi \u00e8 un rialzo di roccia (la vera e propria tomba).\nIl cadavere veniva poggiato sopra questo rialzo di roccia e veniva coperto o con una sottospecie di sudario o con delle pietre o con entrambi.\nOnde evitare che qualcuno profanasse la tomba, veniva probabilmente chiusa con un grosso masso.\nLa tomba B.\nLa tomba di sinistra, simile alla precedente, misura all'ingresso 2,70 m di larghezza, proseguendo fino il fondo si restringe a 2,30 m di larghezza.\nL'altezza e la profondit\u00e0 sono simili alla precedente.\nAnche in questo caso la volta \u00e8 a botte.\nQuesta tomba presenta tracce di affresco a colori non molto vivaci (la tonalit\u00e0 \u00e8 simil-pastello).\nLa tumulazione della salma era la stessa della tomba precedente.\nProbabilmente veniva chiusa anche questa con un grosso masso.\nI dintorni.\nNelle vicinanze, in localit\u00e0 fosso Le Spallette di Santa Margherita (presso il Bosco Le Spallette di Tor Lupara), sono state ritrovate delle suppellettili dell'et\u00e0 del bronzo.\nSempre nella zona adiacente alle tombe, sono state trovate delle suppellettili ora al Museo Pigorini."}
{"id": "1387066", "revid": "767487", "url": "https://it.wikipedia.org/wiki?curid=1387066", "title": "Piccola incosciente", "text": "Piccola incosciente \u00e8 un album di Christian del 1977."}
{"id": "1387067", "revid": "767487", "url": "https://it.wikipedia.org/wiki?curid=1387067", "title": "Lacus Doloris", "text": "Il Lacus Doloris (\"Lago del dolore\", in latino) \u00e8 un piccolo mare lunare situato nella regione della Terra Nivium. Ha un'estensione di circa 110 km."}
{"id": "1387068", "revid": "11618693", "url": "https://it.wikipedia.org/wiki?curid=1387068", "title": "Falerii Veteres", "text": ""}
{"id": "1387069", "revid": "767487", "url": "https://it.wikipedia.org/wiki?curid=1387069", "title": "Se non \u00e8 amore...deve essere amore", "text": "Se non \u00e8 amore...deve essere amore \u00e8 un album di Christian del 1990.\nInciso da Carosello &amp; Tapes e distribuito dalla Dischi Ricordi. Prodotto e arrangiato da Pinuccio Pirazzoli che \u00e8 anche il direttore d'orchestra e artistico."}
{"id": "1387070", "revid": "136053", "url": "https://it.wikipedia.org/wiki?curid=1387070", "title": "Trilemma di M\u00fcnchhausen", "text": ""}
{"id": "1387076", "revid": "44516", "url": "https://it.wikipedia.org/wiki?curid=1387076", "title": "Virna Pieralisi", "text": ""}
{"id": "1387084", "revid": "1372005", "url": "https://it.wikipedia.org/wiki?curid=1387084", "title": "Ellen Auerbach", "text": "Conosciuta a livello internazionale ancora con il suo nome di nascita fino agli anni trenta, grazie alla sua opera realizzata insieme con l'artista Grete Stern, con la quale allest\u00ec a Berlino lo studio fotografico \"ringl + pit\" (dai nomi usati per chiamarle da bambine). Il suo lavoro apport\u00f2 anche significative innovazioni nell'ambito delle fotoritratto e della pubblicit\u00e0. Influenz\u00f2 numerosi fotografi europei ed americani."}
{"id": "1387086", "revid": "287204", "url": "https://it.wikipedia.org/wiki?curid=1387086", "title": "Cr 419", "text": "Cr 419 \u00e8 un ammasso aperto visibile nella costellazione del Cigno.\n\u00c8 uno dei numerosi ammassi visibili nei dintorni della stella ; si individua 50' a NW di questa stella, ed appare dominato da una stella bianca di magnitudine 5,9, la quale, se osservata con un potente telescopio, si presenta composta da una stella di sesta ed una di settima magnitudine. L'ammasso conta appena una decina di componenti e, nelle foto a lunga posa, appare immerso nel grande complesso di nebulose di IC 1318. La sua distanza \u00e8 incerta."}
{"id": "1387088", "revid": "1305772", "url": "https://it.wikipedia.org/wiki?curid=1387088", "title": "Aev", "text": ""}
{"id": "1387096", "revid": "4175", "url": "https://it.wikipedia.org/wiki?curid=1387096", "title": "Celtic Cup", "text": "La Celtic Cup fu un torneo di rugby a 15 disputato tra le squadre della Celtic League. Il format prevedeva incontri a eliminazione diretta.\nSi tennero solo due edizioni della coppa (2003/04 e 2004/05). Nel 2005 si parl\u00f2 di sostituirla con la \"Rainbow Cup\", competizione a cui avrebbero dovuto partecipare i club della Celtic League, quattro squadre italiane e nove team regionali sudafricani, ma il progetto venne abbandonato.\nEdizione 2003-04.\nAlla prima edizione della Celtic Cup parteciparono tutte le 12 squadre della Celtic League.\nLa finale vide contrapposte Ulster ed Edinburgh, con la squadra irlandese vincitrice.\nEdizione 2004-05.\nLa seconda Celtic Cup fu contesa tra le prime otto classificate della Celtic League.\nIn finale il Munster prevalse sui Llanelli Scarlets conquistando cos\u00ec il trofeo."}
{"id": "1387098", "revid": "729019", "url": "https://it.wikipedia.org/wiki?curid=1387098", "title": "Biagio Assereto", "text": "Biografia.\nNativo di Recco, era figlio di Costantino, un agiato fabbro e di una Ghisolfi, una donna cio\u00e8 appartenente a una potente famiglia di mercanti genovesi; il nonno veniva da Rapallo, la sua famiglia era di tendenza filo-milanese. \nAveva svolto i primi studi presso i religiosi e avrebbe dovuto essere orafo. Era di bell'aspetto, aitante nel fisico ed allo stesso tempo intellettuale e abile uomo di mare, e per queste doti lo aveva notato Francesco Spinola, allora signore di Recco, che lo aveva preso presso di s\u00e9 come paggio. Lo aveva fatto studiare, e si era diplomato notaio, mestiere che aveva iniziato a Porto Maurizio nel 1408 per conto del locale podest\u00e0.\nNel 1423 tornava a Genova e si dava all'attivit\u00e0 militare. Patrono di navi, anche in seguito all'acquisizione del patrimonio della moglie, Pometta di Teramo di Moneglia, Biagio Assereto fu cancelliere dell'Ufficio della Guerra e prese parte a spedizioni militari: portava soccorso alla regina Giovanna II di Napoli (1425); al comando di una galea catturava il fiorentino Ferruccio Verro, portandolo prigioniero a Genova (gennaio 1426); respingeva Domenico Campofregoso e i fiorentini (settembre 1427).\nNel 1435 gli viene affidata una piccola ma efficientissima flotta con la quale si port\u00f2 a Gaeta in soccorso di Francesco Spinola assediato da Alfonso V d'Aragona. La battaglia decisiva avvenne al largo di Ponza il 5 agosto e Assereto riport\u00f2 la vittoria. Della flotta aragonese si salv\u00f2 solo una nave e molti furono i prigionieri tra i quali lo stesso re Alfonso. Assereto diede notizia della vittoria a Genova e a Filippo Maria Visconti con una relazione insigne per dignitosa moderazione e modestia. A Genova fu festa grande per tre giorni. Il bottino era di dimensioni mai viste e venne, come promesso, distribuito ai membri degli equipaggi.\nFilippo Maria Visconti dapprima cerc\u00f2 di convincere il Senato e l'Assereto a continuare la guerra occupando la Sicilia; ma l'ammiraglio rifiut\u00f2 perch\u00e9 per un'impresa di terra mancavano uomini e denari. Allora il Duca gli ordin\u00f2 di portare il re ed i prigionieri a Savona e poi a Milano; questa volta l'Assereto, pur privato del meritato trionfo, obbed\u00ec. L'Assereto fu cos\u00ec investito del feudo di Serravalle con il titolo di vicecomes, fu accolto nella famiglia Visconti, di cui aggiunse il nome, i titoli e lo stemma.\nRicevette dal Visconti la carica di governatore di Milano e la contea di Serravalle Scrivia, ricopr\u00ec per lui ancora nel 1437 la carica di commissario ducale di Parma e comandante dell'armata milanese nella guerra contro Venezia. Sconfisse nella Battaglia fluviale di Casalmaggiore l'ammiraglio veneziano Andrea Querini, costringendolo alla ritirata nelle lagune (luglio 1448). \nSempre legato a Milano, pass\u00f2 poi al servizio di Francesco Sforza (1450).\nInfine nel 1452 abbandonava le armi e si ritirava nel suo feudo di Serravalle Scrivia, dedicandosi alle frequentazioni con gli amici e agli studi letterari; in questo campo fu anche amico di Enea Silvio Piccolomini, il futuro papa Pio II.\nMoriva a Serravalle Scrivia il 25 aprile 1456; fu tumulato nella chiesa arcipresbiteriale di Serravalle Scrivia: qui, sulla sua tomba, sta l'iscrizione:\n\u00ab \"Biagio Assereto, generale delle galee della Serenissima Repubblica di Genova, fece prigionieri due re, un Infante, trecento cavalieri. Mori l'anno 1456\" \u00bb.\nDopo la sua morte, gli Assereto Visconti persero il feudo di Serravalle, divisi tra diverse simpatie politiche e discordie personali."}
{"id": "1387103", "revid": "84604", "url": "https://it.wikipedia.org/wiki?curid=1387103", "title": "Camera (edilizia)", "text": ""}
{"id": "1387107", "revid": "767487", "url": "https://it.wikipedia.org/wiki?curid=1387107", "title": "Al di l\u00e0 di tutti i limiti", "text": "Al di l\u00e0 di tutti i limiti (\"Less Than Zero\") \u00e8 un film del 1987 diretto da Marek Kanievska tratto da \"Meno di zero\", primo romanzo di Bret Easton Ellis. Ambientato negli anni ottanta a Los Angeles, racconta la tragica storia di tre ragazzi vittime della societ\u00e0 delle apparenze.\nTrama.\nAmici da una vita, Julian, Clay e Blair il giorno del diploma si salutano promettendosi di rimanere comunque in contatto pur prendendo strade diverse. Sei mesi dopo Clay torna a casa dal college per le vacanze natalizie, Blair \u00e8 una modella, Julian invece ha fallito nelle sue aspettative e dopo essere finito nel tunnel della droga \u00e8 stato cacciato di casa dal padre. Ora Julian ha un debito di 50\u00a0000 dollari con Rip, uno spacciatore che lo costringe a prostituirsi. Durante il suo ritorno Clay reinstaura il suo rapporto con Blair, rapporto che era terminato dopo averla trovata a letto con Julian. Clay cerca di aiutare l'amico ad uscire dai guai. Julian ha intenzione di \"ripulirsi\" e una notte Clay decide di strapparlo da Rip e di portarlo, insieme a Blair, alla sua universit\u00e0. I tre amici fuggono in auto da Los Angeles. All'alba Clay si rende conto che Julian, seduto accanto a lui, \u00e8 morto. Dopo il funerale Clay racconta a Blair della morte della madre di Julian quando lui aveva 5 anni e di quanto questo lo avesse toccato. Clay poi dice che deve tornare a studiare e vuole che Blair venga con lui, lei accetta."}
{"id": "1387108", "revid": "125055290", "url": "https://it.wikipedia.org/wiki?curid=1387108", "title": "Serie C 1972-1973 (pallacanestro maschile)", "text": "Il campionato di Serie C di pallacanestro maschile 1972-1973 \u00e8 stato l'ottavo organizzato in Italia dall'ultima ristrutturazione dei campionati. Rappresenta il terzo livello della pallacanestro italiana. Le 72 squadre sono divise in 6 gironi di 12 ciascuno, in previsione di un allargamento della Serie B a 36 squadre in questa stagione le prime classificate di ogni girone vengono direttamente promosse in Serie B, mentre le seconde partecipano ad un raggruppamento a quattro con le altre seconde degli altri gironi e le ultime classificate dei due gironi della Serie B, le prime due classificate di ogni girone vengono promosse.\nGirone B.\nBasket Brescia 1^ promosso\nGirone C.\nCostone Siena 1^ promosso\nBetti Viareggio 2^ partecipa al girone finale di promozione\nAmatori Carrara 2^ perdenti lo spareggio\nBarcas Livorno 2^ perdenti lo spareggio\naltre squadre:\nMontecatini, Virtus Siena, Pontedera, Dinamo Sassari, Aquila Cagliari, Congr. Mariana Cagliari, Esperia Cagliari, Elettroplaid Firenze\nGirone E.\nMarazzi Bologna 1^ promosso\nDelfino Pesaro 2^ partecipa allo spareggio promozione a quattro\nVerdetti.\n Promosse in serie B \n Retrocesse in serie D "}
{"id": "1387109", "revid": "267046", "url": "https://it.wikipedia.org/wiki?curid=1387109", "title": "Consonanti clic", "text": "Le consonanti clic o click sono consonanti non polmonari prodotte facendo schioccare la lingua contro il palato o contro i denti, con diversi movimenti. Dopo aver chiuso il cavo orale con lingua o labbra, i polmoni aspirano l'aria e alla riapertura subito la rilasciano. Questi suoni insoliti vengono in genere trascritti usando simboli non alfabetici come ad esempio un punto esclamativo.\nSono presenti soprattutto (ma non solo) in lingue africane della famiglia \"khoisan\", dette anche \"lingue clic\", ma anche in lingue dell'Africa meridionale, in diverse lingue bantu (xhosa, zulu, sesotho) e in Kenya nella lingua dahalo. In italiano, per esempio, un'occlusiva dentale clic viene utilizzata per dire \"no\" e la stessa, con labbra protruse in avanti, viene utilizzata per richiamare l'attenzione dei gatti.\nClassificazione.\nI suoni clic sono classificati nel seguente modo nell'alfabeto fonetico internazionale:\nDiacritici.\nUniti ai diacritici si hanno i seguenti suoni:\nSpesso \u27e8\u01c2\u27e9 ecc. \u00e8 usato come abbreviazione di \u27e8k\u0361\u01c2\u27e9 ecc."}
{"id": "1387111", "revid": "80339", "url": "https://it.wikipedia.org/wiki?curid=1387111", "title": "Consonanti click", "text": ""}
{"id": "1387114", "revid": "56818", "url": "https://it.wikipedia.org/wiki?curid=1387114", "title": "Consonante click", "text": ""}
{"id": "1387116", "revid": "44516", "url": "https://it.wikipedia.org/wiki?curid=1387116", "title": "Norma Jeane Mortenson", "text": ""}
{"id": "1387118", "revid": "112378043", "url": "https://it.wikipedia.org/wiki?curid=1387118", "title": "I dieci comandamenti (musical)", "text": "I dieci comandamenti \u00e8 uno spettacolo musicale francese, ma tradotto anche in italiano, per la regia di Elie Chouraqui e con le musiche di Pascal Obispo, ispirato al celebre episodio biblico dell'Esodo.\nPrimo tempo.\nIl faraone Seti I ordina il massacro di tutti i neonati maschi ebrei. Una schiava di nome Yochebed riesce a salvare il proprio bambino, grazie all'aiuto dei figli Aronne e Miriam, e, depostolo su una cesta, lo abbandona alle acque del fiume Nilo. Il piccolo viene trovato dalla sorella del faraone, Bithia, che decide di adottarlo, dandogli il nome di Mos\u00e8. Entra dunque in scena anche Seti che, sotto le preghiere della sorella, benedice il piccino e le permette di adottarlo. \nPassano alcuni anni, Mos\u00e8 cresce nel palazzo reale insieme al figlio legittimo del faraone, Ramses. Entrambi sono innamorati della giovane Nefertari, anche lei di sangue reale, che di certo non disdegna le attenzioni dei due baldi principi. Seti nello stesso momento nomina Ramses suo legittimo erede e Mos\u00e8 capo architetto reale. I due sono felicissimi per questo evento e sognano un futuro vissuto insieme come fratelli. \nIntanto nel cantiere ebraico gli schiavi soffrono sotto le frustate degli aguzzini. Giosu\u00e8 rimpiange la propria libert\u00e0 ma le sue parole vengono interrotte dai colpi di un sorvegliante. Mos\u00e8, che \u00e8 rimasto sconvolto per le parole dell'ebreo, lo salva e uccide il suo carnefice. Scopre cos\u00ec le sue vere origini e decide di seguire la sua gente in mezzo a queste sofferenze. \nLe guardie del faraone lo catturano e lo conducono in presenza di Seti. Due testimoni esprimono di fronte al sovrano ci\u00f2 che hanno visto ma le loro testimonianze sono contrapposte. Uno di essi riesce per\u00f2 a trovare delle prove inconfutabili sulla colpevolezza di Mos\u00e8. Il faraone, bench\u00e9 a malincuore, \u00e8 costretto a esiliare il giovane. Nefertari e Ramses si ribellano al volere di Seti ma ormai \u00e8 troppo tardi. Lo stesso sovrano, affranto dal rimorso, muore per il dolore. \nMos\u00e8, giunto nel paese di Madian, difende le figlie del sacerdote Jetro dagli assalti di alcuni pastori e sposa la maggiore di esse, Zippora. Nello stesso momento, in Egitto. Ramses, divenuto faraone alla morte del padre, sposa Nefertari in una solenne cerimonia.\nSecondo tempo.\nMos\u00e8 riceve la celebre visione del roveto ardente, il Signore gli ordina di tornare in Egitto per liberare il suo popolo. Zippora, Miriam, Jocabel, Bithia e Nefertari, le donne che lo hanno amato, hanno paura per lui. \nIntanto in Egitto, gli schiavi sono maggiormente oppressi, Ramses li sopprime con indicibili gravami. Miriam chiede piet\u00e0 al faraone ma viene malmenata dai soldati. Yochebed si ribella al volere del monarca e chiede di poter essere libera. Come risposta alle sue pretese ecco giungere anche Mos\u00e8, ambasciatore del volere divino. Scoppia una rissa fra i guerrieri egiziani e gli schiavi ebrei. Ramses e Mos\u00e8 si scontrano, nessuno dei due vuole cedere.\nIl profeta scaglia sull'Egitto nove terribili piaghe che costringono all'impotenza gli egiziani: il Nilo diventa rosso sangue, rane piovono dal cielo, le zanzare infestano il regno, mosconi si lanciano sugli esseri umani, una pestilenza decima il bestiame, la grandine e le locuste distruggono i raccolti, bubboni ricoprono la pelle degli egiziani, il buio ricopre la terra del Nilo. Ramses per\u00f2 non cede. Ecco ora un'ultima orribile piaga, la morte dei primogeniti. Il faraone piange sul sarcofago del figlio, e con lui anche Nefertari che esprime tutto il proprio dolore di madre, ribellandosi a un volere secondo lei ingiusto.\nGli ebrei festeggiano cos\u00ec la propria libert\u00e0, Mos\u00e8 osserva triste Ramses e Nefertari che vanno via piangendo. Bithia decide di partire insieme al figlio adottivo. Gli israeliti giungono sulle rive del Mar Rosso ma non sanno come oltrepassarlo. Mos\u00e8 apre le acque e gli ebrei sono salvi. Gli egiziani, che li inseguivano, rimangono cos\u00ec bloccati. Ramses e Mos\u00e8 riscoprono solo adesso il proprio amore fraterno, un amore che riesce a dividere ancora le acque del mare, un amore che per\u00f2 non pu\u00f2 pi\u00f9 continuare, i due devono separarsi per sempre ormai.\nMos\u00e8 e la sua gente giungono ora alle pendici del monte Sinai. Il profeta, accompagnato da Giosu\u00e8, si incammina verso le cime, per ricevere la legge divina. Mentre questi \u00e8 assente, il popolo pecca agli occhi del Signore, adorando un idolo d'oro, il famoso vitello, e abbandonandosi a ogni genere di abominio. Mos\u00e8 torna al campo con in mano i dieci comandamenti e rimprovera gli israeliti. Il vitello d'oro viene distrutto e al suo posto \u00e8 trasportata in scena l'arca dell'alleanza, all'interno della quale vengono poste da Aronne e Giosu\u00e8 le due tavole della Legge.\nCanzoni e intermezzi.\n1- La preghiera del mondo\n2- Il massacro\n3- Ti lascio e ti abbandono\n4- Si chiamer\u00e0 Mos\u00e8\n5- Seti e il suo impero\n6- Il dilemma\n7- Disaccordo\n8- A ciascuno il suo sogno\n9- Il popolo Giudeo\n10- Il mio dolore massimo\n11- In caduta\n12- Non avevo mai pregato prima\n13- Il processo\n14- Senza lui\n15- Oh Mos\u00e8\n16- L'incontro\n17- \u00c8 quello che volevo\n18- Il matrimonio\n19- Colui che va\n20- Ma tu te ne vai\n21- Questa \u00e8 la mia volont\u00e0\n22- Lascia partire il mio popolo\n23- A ciascuno la sua spada\n24- Le dieci piaghe\n25- L'inaccettabile\n26- Libert\u00e0\n27- Davanti al mare\n28- Fratello \n29- Una ragione per sperare\n30- Il vitello d'oro\n31- I dieci comandamenti\n32- La voglia d'amare\n33- Finale"}
{"id": "1387120", "revid": "767487", "url": "https://it.wikipedia.org/wiki?curid=1387120", "title": "George DiCarlo", "text": "Specializzato nello stile libero, ha vinto la medaglia d'oro nei 400\u00a0m sl e l'argento nei 1500\u00a0m sl ai Giochi olimpici di Los Angeles 1984."}
{"id": "1387130", "revid": "100092552", "url": "https://it.wikipedia.org/wiki?curid=1387130", "title": "Justin Lemberg", "text": "Specializzato nello stile libero, ha vinto la medaglia di bronzo nei 400\u00a0m sl alle olimpiadi di Los Angeles 1984."}
{"id": "1387134", "revid": "1296625", "url": "https://it.wikipedia.org/wiki?curid=1387134", "title": "Linea di trasmissione", "text": "In elettronica ed elettrotecnica una linea di trasmissione \u00e8 un cavo o una struttura per trasportare segnali (nel campo dell'elettronica) o energia (nel campo dell'elettrotecnica) su grandi distanze; nel caso di trasmissione di energia elettrica, le linee sono operate in alta tensione.\nPer esempio, le linee di trasmissione sono molto importanti nel campo della microelettronica, in particolare nella progettazione dell'hardware in informatica, e, in generale, tutte le volte in cui ci sono componenti che operano in alta frequenza connessi tra loro e che ricevono energia da un generatore mediante conduttori di dimensioni non trascurabili rispetto alle lunghezze d'onda in gioco. Infatti, in alcuni casi, nello studio di un circuito e nell'analisi di uno schema elettrico si applica l'approssimazione di considerare solo i generatori e i componenti, trascurando completamente i conduttori che ne garantiscono il collegamento, mentre, invece, la presenza di tali conduttori pu\u00f2 avere degli effetti non trascurabili e, in tal caso, tale approssimazione non \u00e8 pi\u00f9 valida.\nDescrizione.\nNel modello pi\u00f9 generale una linea di trasmissione pu\u00f2 essere schematizzata come due conduttori paralleli che connettono un generatore formula_1 ed un carico. In figura \u00e8 mostrato un modello generale della linea di trasmissione: essa \u00e8 un tipico elemento a costanti distribuite, perci\u00f2 si considerano tutti gli elementi per unit\u00e0 di lunghezza, cio\u00e8 considereremo la lunghezza tra i punti formula_2 e i punti formula_3 una lunghezza formula_4. Come si vede dalla figura bisogna tenere in considerazione diversi elementi: intanto i due conduttori paralleli hanno una loro resistenza formula_5 ed formula_6 ed una loro induttanza formula_7 ed formula_8 che sono responsabili di cadute di potenziale sulla linea. Poi bisogna tenere presente della conduttanza formula_9 e della capacit\u00e0 formula_10 tra i due conduttori.\nTutti questi elementi, normalmente, sono forniti per unit\u00e0 di lunghezza, cio\u00e8 ad esempio:\ndove formula_12 \u00e8 la resistenza totale nel tratto formula_13.\nLa linea di trasmissione rappresenta un valido modello teorico di propagazione del segnale elettrico a cui possono essere ricondotte anche alcune strutture di guida d'onda come il cavo coassiale.\nCadute di tensione e di corrente.\nNel modello della linea di trasmissione vi sono cadute di tensione tra formula_2 e tra formula_3, dovute alle resistenze ed alle induttanze, che sono quantificabili sempre nel tratto formula_16 come:\nper cui la variazione di tensione nel tratto formula_19 \u00e8:\nformula_20\nformula_21\ndove formula_22 ed formula_23. In definitiva, differenziando (in formula_4):\nsi nota che la variazione della tensione dovuta al termine resistivo \u00e8 lineare e decrescente, mentre la variazione della tensione per il termine induttivo dipende dal segno della derivata della corrente, quindi pu\u00f2 essere decrescente o crescente.\nPer quanto riguarda le perdite di corrente vediamo che sono attribuibili alla presenza di una conduzione (G, conduttanza elettrica \u00e8 l'inverso della resistenza elettrica) e di una capacit\u00e0 (C) tra i due conduttori della linea. Nel tratto formula_26:\nper cui la variazione di corrente dipende dal segno di formula_29 come si vede in figura: formula_30 quindi la corrente fluisce da formula_31 verso formula_32, viceversa fluisce una corrente opposta da formula_33 a formula_34. Dunque la perdita di corrente, differenziando, \u00e8:\nLe equazioni generali della linea di trasmissione, note come \"equazioni dei telegrafisti\", sono:\ndove, come detto, \"R\", \"G\", \"L\", e \"C\" sono considerate per unit\u00e0 di lunghezza. Imponendo le opportune condizioni al contorno per queste due equazioni si hanno le soluzioni generali.\n \\bigl[ f'(x-vt) - g'(x + vt)\\bigr] \\\\ [6pt] \n= \\sqrt{\\frac{C}{L}} \\bigl[ f'(x-vt) - g'(x + vt)\\bigr]\n= \\frac{1}{R_0} \\bigl[ f'(x-vt) - g'(x + vt)\\bigr] \\\\ [6pt] \n= \\frac{1}{R_0} \\biggl[ \\frac{\\partial f}{\\partial x}(x-vt) - \\frac{\\partial g}{\\partial x}(x + vt)\\biggr] \\\\ [6pt] \n\\end{align}&lt;/math&gt;\nIn sintesi, si ha \nDunque, integrando entrambi i membri rispetto a x, senza considerare termini costanti che possono essere ritenuti non significativi ai fini della propagazione ondosa, si ottieme \nDa notare che le soluzioni sono quelle senza dissipazione e i campi sono di tipo TEM (trasversi elettromagnetici).\nLinea in regime sinusoidale dissipativa.\nVediamo il caso notevole di generatore di onda sinusoidale. In tal caso, anche la tensione e la corrente in un generico punto x della linea hanno andamento sinusoidale e, applicando il metodo simbolico, scriviamo:\ndove \"j\" \u00e8 l'unit\u00e0 immaginaria e formula_44 \u00e8 la frequenza angolare o pulsazione, tenendo presente che \n\u00c8 possibile, allora, provare che dalle equazioni (1) e (2) si ottiene:\ndove\n\u00e8 la cosiddetta costante di propagazione e dove formula_50 ed formula_51 sono, rispettivamente, l'impedenza per unit\u00e0 di lunghezza e l'ammettenza per unit\u00e0 di lunghezza della linea.\n = \\sqrt{(R + j \\omega L)(G + j \\omega C)} \\\\ [6pt] \n= \\sqrt{j^2 \\omega^2 LC + j \\omega(RC + LG) + RG} \\\\ [6pt] \n= \\sqrt{LC} \\sqrt{-\\omega^2 + j \\omega \\left(\\frac{R}{L} + \\frac{G}{C}\\right) + \\frac{RG}{LC}}\\\\ [6pt] \n\\end{align}&lt;/math&gt;\nLa soluzione generale di queste equazioni (15) e (16) \u00e8:\ndove\ne dove\n \\frac{d}{dx} \\mathbf{V}(x) \n= \\mathbf{V_1}\\frac{\\gamma}{\\mathbf{Z}} e^{- \\gamma x} - \\mathbf{V_2}\\frac{\\gamma}{\\mathbf{Z}} e^{ \\gamma x} \\\\ [6pt] \n= \\mathbf{V_1}\\frac{\\sqrt{\\mathbf{ZY}}}{\\mathbf{Z}} e^{- \\gamma x} - \\mathbf{V_2}\\frac{\\sqrt{\\mathbf{ZY}}}{\\mathbf{Z}} e^{ \\gamma x} \n= \\mathbf{V_1}\\sqrt{\\frac{\\mathbf{Y}}{\\mathbf{Z}}} e^{- \\gamma x} - \\mathbf{V_2}\\sqrt{\\frac{\\mathbf{Y}}{\\mathbf{Z}}} e^{ \\gamma x} \\\\ [6pt] \n= \\frac{1}{\\mathbf{Z_0}} [\\mathbf{V_1} e^{- \\gamma x} - \\mathbf{V_2} e^{ \\gamma x}] \\\\ [6pt] \n\\end{align}&lt;/math&gt;\nSupponendo formula_59, formula_60, formula_61 ed esplicitando per avere la soluzione reale, otteniamo:\ne analogamente:\nper l'onda di corrente, dove sussiste anche la fase formula_64 dovuta alla presenza di formula_65. Dalla (22) si vede bene che, nel caso pi\u00f9 generale, coesistono due onde di tensione, una progressiva e una regressiva, la cui ampiezza si attenua esponenzialmente (per le dissipazioni) come formula_57 (analogamente, come si vede dalla (23), coesistono due onde di corrente). La velocit\u00e0 di propagazione \u00e8 la velocit\u00e0 di fase ed \u00e8 data da:\ncon lunghezza d'onda:\nUtilizzando la (24) e la (25), possiamo dare un'altra forma alla (22):\ne, analogamente, alla (23):\nRegime sinusoidale non dissipativo.\nNel caso non dissipativo, cio\u00e8 qualora formula_71, dalla (17), l'espressione del parametro formula_72 si riduce a:\npertanto, in tal caso, formula_74, quindi non vi \u00e8 attenuazione, e formula_75. Allora, per la (24), la velocit\u00e0 di fase diventa:\ne ritroviamo l'espressione (9) della velocit\u00e0 di propagazione in una linea non dissipativa data dalle equazioni delle onde (7) e (8).\nLa (26) diventa in questo caso:\ndove al solito formula_78. Il parametro formula_79 rappresenta il ritardo per unit\u00e0 di lunghezza della linea di trasmissione, che ci dice come le linee di trasmissione propaghino i segnali con ritardo, ma senza attenuazione del segnale.\nUn caso particolare per l'onda di corrente (23) \u00e8 quando si annulla la fase formula_64, la quale \u00e8 l'argomento del numero complesso\ne vale\nCi\u00f2 avviene per:\ncaso generale che affronteremo nel prossimo paragrafo, e in particolare avviene per\nche corrisponde di nuovo alla condizione non dissipativa. In tal caso formula_85 si riduce ad essere reale:\ne quindi si riduce all'impedenza caratteristica, poich\u00e9\ne l'onda di corrente (27) si riduce a:\nCaso non distorcente.\nDalla (17):\nsi vede che nel caso in cui \u00e8 verificata la condizione, nota come \"condizione di Heaviside\":\nsi ha:\nda cui:\ne\nIn tal caso, quindi, formula_57 non dipende pi\u00f9 dalla frequenza e formula_58 \u00e8 linearmente crescente con la frequenza, mentre la velocit\u00e0 di propagazione non dipende dalla frequenza:\ncome nel caso di linea non dissipativa.\nTutto ci\u00f2 ci dice che la condizione (28) \u00e8 la condizione di non distorsione, cio\u00e8 che il segnale che si propaga entro la linea pu\u00f2 essere attenuato ma mantiene la stessa forma originaria.\nPer quanto riguarda l'onda di corrente (23), ragionando allo stesso modo sui parametri formula_57, formula_58 e formula_72, si comprende che la condizione di non distorsione \u00e8 sempre:\ned anche in tal caso la fase formula_64 di formula_85 si annulla:\nformula_85 diviene quindi reale e indipendente dalla frequenza, in quanto:\nAllo stesso risultato si pu\u00f2 arrivare direttamente dalla definizione di formula_85:\nformula_107\nSi noti che si arriva alla stessa espressione ottenuta nel caso della linea di trasmissione non dissipativa. In questo caso per\u00f2 l'attenuazione \u00e8 ancora presente, visto che formula_108 e formula_109 sono in generale differenti da formula_110.\nFattore di velocit\u00e0 e lunghezza elettrica.\nAbbiamo visto, con la (24), che, in regime sinusoidale, fissata la frequenza e quindi la pulsazione, la velocit\u00e0 di propagazione entro una linea \u00e8\ne, in particolare, se la linea \u00e8 non dissipativa, o non distorcente, per la (24') o per la (24\"), si ha:\nIn generale, ad una data frequenza, si definisce fattore di velocit\u00e0 in una linea di trasmissione, spesso indicato con formula_113 (dall'inglese \"velocity factor\") il rapporto tra la velocit\u00e0 di propagazione entro la linea e la velocit\u00e0 di propagazione c dei segnali elettromagnetici nel vuoto:\nEvidentemente, nel caso di una linea non dissipativa o non distorcente, esso non dipende dalla frequenza e si ha:\nEssendo, in base alla teoria della relativit\u00e0 ristretta, c la massima velocit\u00e0 possibile, necessariamente si ha:\nCome mostra la (10), la velocit\u00e0 di propagazione entro una linea \u00e8 correlata al dielettrico in essa impiegato, cio\u00e8 al materiale isolante che separa i due conduttori con cui \u00e8 realizzata la linea. \nPer esempio, ecco una tabella che mostra il fattore di velocit\u00e0 per alcuni cavi coassiali presenti in commercio, il quale pu\u00f2 essere approssimato come costante nell'approssimazione di trattare tali cavi come linee non dissipative:\nDalla (25) si pu\u00f2 vedere che un'applicazione del fattore di velocit\u00e0 \u00e8 quella di calcolare, a parit\u00e0 di frequenza, di quanto diminuisce la lunghezza d'onda entro la linea rispetto a quella che si avrebbe nel vuoto, o in una linea avente il vuoto come dielettrico. Infatti, fissata la frequenza, \u00e8 facile mostrare che la lunghezza d'onda formula_117 che si ha entro la linea \u00e8 ridotta rispetto a quella nel vuoto formula_118 di un fattore pari proprio al fattore di velocit\u00e0, cio\u00e8:\n = 15 \\ m&lt;/math&gt;\nDalla tabella precedente, sappiamo che per il cavo coassiale RG 213/U il fattore di velocit\u00e0 \u00e8 formula_120. Pertanto, entro la linea si ha:\nda cui:\nLa (25') pu\u00f2 essere generalizzata per una lunghezza generica che non sia necessariamente la lunghezza d'onda, osservando che, a parit\u00e0 di tempo di propagazione di un segnale, la lunghezza formula_123 percorsa dal segnale entro la linea diminuisce, rispetto alla lunghezza formula_124 che sarebbe percorsa nel vuoto, o in una linea avente il vuoto come dielettrico, di un fattore pari proprio al fattore di velocit\u00e0, cio\u00e8:\nSe come lunghezza formula_123 si considera proprio la lunghezza geometrica di un tratto di linea di trasmissione, la corrispondente lunghezza formula_124 che sarebbe percorsa nel vuoto prende il nome di lunghezza elettrica dello stesso tratto di linea e risulta maggiore della lunghezza geometrica.\nImpedenza d'ingresso e coefficiente di riflessione lungo la linea.\nImpedenza d'ingresso in un punto della linea.\nSi definisce impedenza d'ingresso in un generico punto di una linea di trasmissione il rapporto tra la tensione ai capi di un generatore e la corrente erogata dallo stesso generatore connesso in quel punto della linea. In regime sinusoidale, indicate con formula_45 e formula_46, rispettivamente, la tensione e la corrente in un generico punto x della linea, l'impedenza d'ingresso in tal punto \u00e8 definita come:\nAnche se il generatore \u00e8 connesso a inizio linea, ossia nel punto formula_131, anche in un altro punto x della linea l'impedenza d'ingresso \u00e8 comunque espressa dalla (29).\nAssodato ci\u00f2, riscriviamo la (20) e la (21) nel seguente modo:\navendo indicato con formula_134 e formula_135, rispettivamente, l'onda progressiva e l'onda regressiva di tensione.\nSostituendo nell'espressione dell'impedenza d'ingresso in un generico punto, otteniamo:\nInoltre, notiamo che, prima dalla (20') insieme alla (29), poi dalla (21'), si ha:\nil che evidenzia la diversit\u00e0 tra impedenza d'ingresso in un punto della linea e impedenza caratteristica.\nCoefficiente di riflessione.\nSi definisce, invece, coefficiente di riflessione in un generico punto di una linea di trasmissione il rapporto tra l'onda di tensione regressiva e quella progressiva. Se l'onda regressiva \u00e8 generata da una riflessione che avviene per la presenza di un carico a fine linea, si dice anche che il coefficiente di riflessione \u00e8 definito come il rapporto tra l'onda di tensione riflessa e quella diretta:\nda cui formula_140, formula_141.\nSe la linea di trasmissione \u00e8 dissipativa, al variare della posizione x lungo la linea, la rappresentazione parametrica di formula_142 nel piano complesso formula_143 descrive una curva a spirale, a causa della presenza del termine formula_144.\nSe, invece, la linea \u00e8 non dissipativa, come visto in precedenza, si ha formula_74 e formula_75 e, per la (25), formula_147, pertanto, al variare della posizione x lungo la linea, la rappresentazione parametrica di formula_142 nel piano complesso formula_143, ossia\nvisto che l'esponenziale con esponente immaginario \u00e8 una funzione periodica con modulo unitario, descrive una circonferenza, con modulo costante pari al raggio, percorsa in senso antiorario al crescere della distanza x dal generatore, completando un giro in mezza lunghezza d'onda, ossia formula_151, che \u00e8 il periodo della funzione.\nSupponiamo, ora, che una linea di trasmissione termini con un carico che ha impedenza formula_152. Oltre alla coordinata spaziale x, introduciamo una seconda coordinata spaziale formula_123 che indica la distanza dal carico, pertanto \u00e8 crescente nel senso inverso rispetto alla coordinata x, ossia andando dal carico verso il generatore, e il punto formula_154 corrisponde al carico, dunque, evidentemente, si ha:\nInoltre, procedendo in senso inverso, il coefficiente di riflessione ha il seguente andamento:\ne, se la linea \u00e8 non dissipativa, la rappresentazione parametrica di formula_157 nel piano complesso formula_143, ossia\ndescrive una circonferenza percorsa in senso orario, sempre con periodo formula_151.\n\u00c8 possibile provare una relazione che lega coefficiente di riflessione, impedenza d'ingresso e impedenza caratteristica (o pi\u00f9 precisamente il parametro complesso formula_85 che nel caso di linea non dissipativa si riduce a quest'ultima):\noppure, analogamente:\n(x)}{\\mathbf{Z_0}} \n= \\frac{\\mathbf{V_F}(x) + \\mathbf{V_R}(x)}{\\mathbf{V_F}(x) - \\mathbf{V_R}(x) } \\\\ [6pt] \n= \\frac{\\frac{\\mathbf{V_F}(x) + \\mathbf{V_R}(x)}{\\mathbf{V_F}(x)}}{\\frac{\\mathbf{V_F}(x) - \\mathbf{V_R}(x)}{\\mathbf{V_F}(x)} } \n= \\frac{1+\\frac{\\mathbf{V_R}(x)}{\\mathbf{V_F}(x)}}{1-\\frac{\\mathbf{V_R}(x)}{\\mathbf{V_F}(x)}} \\\\ [6pt] \n= \\frac{1+\\rho(x)}{1-\\rho(x)} \\\\ [6pt] \n\\end{align}&lt;/math&gt;\nInvertendo la (33) si ottiene:\noppure, analogamente:\n(x) - \\mathbf{Z_0}}{\\mathbf{Z_{in}}(x) + \\mathbf{Z_0}} \n= \\frac{\\frac{\\mathbf{Z_{in}}(x)}{\\mathbf{Z_0}} - 1}{\\frac{\\mathbf{Z_{in}}(x)}{\\mathbf{Z_0}} + 1} \n= \\frac{\\frac{1+\\rho(x)}{1-\\rho(x)} - 1}{\n\\frac{1+\\rho(x)}{1-\\rho(x)} + 1} \\\\ [6pt] \n= \\frac{\\frac{1+\\rho(x)-1+\\rho(x)}{1-\\rho(x)}}{\n\\frac{1+\\rho(x)+1-\\rho(x)}{1-\\rho(x)}} \n= \\frac{2\\rho(x)}{2} = \\rho(x) \\\\ [6pt] \n\\end{align}&lt;/math&gt;\nAdesso, osserviamo che se applichiamo la (33') e la (34') a distanza nulla formula_154 dal carico, ricordando la (32), per il coefficiente di riflessione a fine linea si ha:\nDalla (34\") si evince che: \nAndamento dell'impedenza d'ingresso lungo la linea.\nCon la (29) e la (29') abbiamo visto come si pu\u00f2 esprimere l'impedenza d'ingresso in un punto della linea. Tuttavia, spesso, si pone il problema di volere determinare il valore numerico di tale impedenza conoscendone il valore in un altro punto della linea e conoscendo la distanza tra i due punti. In proposito, indicando nuovamente con x la coordinata spaziale crescente andando dal generatore verso il carico, \u00e8 possibile dimostrare la seguente relazione:\noppure, indicando nuovamente con formula_152 l'impedenza del carico a fine linea e con formula_123 la distanza dal carico, la quale \u00e8 crescente andando dal carico verso il generatore, si ha:\n(x)}{\\mathbf{Z_0}} = \\frac{1+\\rho(x)}{1-\\rho(x)} = &lt;/math&gt;\nper la (30)\ndividendo numeratore e denominatore per formula_180\nper la (34)\ne dividendo numeratore e denominatore per formula_185\nda cui, moltiplicando primo e ultimo membro per formula_85, si ottiene la (35).\nPer dimostrare anche la (35'), basta osservare che la (35) resta comunque valida ovunque si collochi l'origine formula_131 della coordinata formula_189. In particolare, nel caso in cui la si ponga a fine linea, quindi in corrispondenza del carico, in modo che coincida esattamente con l'origine formula_154 della coordinata formula_123, risulta: \ne per per la (32):\nA questo punto, sostituendo nella stessa (35) e ricordando che la tangente iperbolica \u00e8 una funzione dispari, si ottiene proprio la (35').\nSe la linea \u00e8 non dissipativa, ricordiamo di nuovo che formula_85 diviene un numero reale e si riduce all'impedenza caratteristica formula_55 e che si ha formula_74, formula_197, dunque formula_198. Sostitundo questa espressione nella (35) e nella (35') e ricordando che, in generale,\notteniamo:\noppure:\nDalle propriet\u00e0 della funzione tangente comprendiamo che, nel caso di una linea non dissipativa, come il coefficiente di riflessione, anche l'impedenza d'ingresso, al variare della posizione lungo la linea, presenta un andamento periodico con periodo pari a mezza lunghezza d'onda, ossia formula_151.\n \\left(l=\\frac{\\lambda}{4}\\right) = \\lim_{l \\to \\frac{\\lambda}{4}} R_0 \\frac{R_L + j R_0 \\tan(\\frac{2\\pi}{\\lambda} l)}{R_0 + j R_L \\tan(\\frac{2\\pi}{\\lambda} l)} = \\frac{R_0^2}{R_L} = 12,5 \\ \\Omega&lt;/math&gt;\nPer fare un altro esempio, calcoliamo anche l'impedenza d'ingresso che si ha alla distanza di un ottavo di lunghezza d'onda, ossia formula_203, dal carico, sempre con formula_204 e formula_205.\nIn tal caso, per formula_206 si ha formula_207, da cui:\n(x=0) \\approx 8,3 \\ \\Omega &lt;/math&gt;\nCalcoliamo l'impedenza formula_209 del carico a fine linea, posto a distanza formula_210 dall'inizio della linea.\nIn questo caso, per il calcolo, occorre utilizzare la (36) invece della (36') e si ha:\nInvertitori di impedenza con tratti \u03bb/4 di linea non dissipativa.\nConsideriamo una linea non dissipativa, per cui formula_85 \u00e8 un numero reale che si riduce all'impedenza caratteristica formula_55.\nIn tal caso, come mostrano anche gli esempi precedenti, applicando la (36'), a distanza formula_215 da un carico con impedenza formula_152 posto a fine linea, l'impedenza di ingresso \u00e8 data da:\nda cui:\nIn pratica, con una linea non dissipativa accade che l'impedenza di ingresso, che si ha a un quarto di lunghezza d'onda dal carico, risulta inverasmente proporzionale all'impedenza del carico. Per tale motivo, si dice che un tratto formula_219 di linea non dissipativa si comporta da invertitore di impedenza.\nIn particolare, \nNaturalmente, quando si realizza un invertitore di impedenza, per calcolare la lunghezza del tratto di linea formula_219, si deve tenere conto del fattore di velocit\u00e0 (formula_225).\nSe una linea presenta delle perdite, ossia non \u00e8 perfettamente non dissipativa, allora la (36') non si pu\u00f2 applicare e il funzionamento da invertitore di impedenza di un tratto formula_219 diviene solo approssimato.\nRapporto di onda stazionaria.\nIn generale, come mostra la (20'), la tensione in un punto della linea \u00e8 data dalla somma dei contributi dell'onda progressiva e di quella regressiva:\nSe l'onda regressiva \u00e8 generata da una riflessione che avviene per la presenza di un carico formula_152 a fine linea, allora si pu\u00f2 dire che si tratta della somma tra onda diretta e quella riflessa.\nCome \u00e8 noto, la somma tra un'onda progressiva e un'onda regressiva che abbiano stessa frequenza, stessa velocit\u00e0 di propagazione e stessa ampiezza d\u00e0 luogo ad un'onda stazionaria. In regime sinusoidale, ad una data frequenza, nel caso di una linea non dissipativa, per la quale non c'\u00e8 attenuazione e il modulo formula_229 del coefficiente di riflessione \u00e8 costante lungo la linea, se tale modulo vale 1, cosa che, come mostra la (34\"), accade se la linea alla fine \u00e8 cortocircuitata o aperta, allora onda diretta e onda riflessa hanno la stessa ampiezza e si ottiene soltanto un'onda stazionaria. Se formula_229 vale 0, non c'\u00e8 onda riflessa, cosa che accade in caso di adattamento tra carico e linea, e si ha soltanto l'onda progressiva. Negli altri casi, si ha una situazione intermedia tra queste due.\nPer descrivere ci\u00f2, si definisce ROS (Rapporto di Onda Stazionaria) o anche, in inglese, VSWR (Voltage Standing Wave Ratio), o semplicemente SWR (Standing Wave Ratio), il rapporto tra il valore massimo e il valore minimo del modulo della tensione formula_45 lungo la linea:\nda cui si ottiene:\nin accordo con la disuguaglianza (40).\nLo strumento per la misura del rapporto di onda stazionaria \u00e8 il rosmetro.\nIntroduzione alla carta di Smith.\nNei precedenti paragrafi abbiamo visto che \u00e8 possibile descrivere matematicamente come varia l'impedenza d'ingresso lungo una linea di trasmissione. In particolare, nel caso di una linea non dissipativa, il suo andamento \u00e8 espresso dalla (36) o dalla (36'). Esiste, tuttavia, una particolare rappresentazione che, una volta compresone appieno l'impiego pratico, consente di ottenere gli stessi risultati in modo pi\u00f9 semplice, senza ricorrere ad alcuna formula matematica complessa, ma ricorrendo semplicemente a particolari strumenti grafici, quali righello e compasso. Si tratta della carta di Smith, il cui utilizzo non si limita affatto alla descrizione dell'andamento dell'impedenza d'ingresso, ma si applica anche ad altre grandezze fisiche e a calcoli di vario tipo.\nLa carta di Shmith \u00e8 un nomogramma, in pratica una particolare rappresentazione grafica, che consente di risolvere in modo immediato numerosi problemi, che per via analitica potrebbero risultare difficili da affrontare. Tale rappresentazione grafica viene realizzata nel piano complesso in cui le coordinate cartesiane\nsono la parte reale e la parte immaginaria del coefficiente di riflessione formula_235 in una generica posizione lungo una linea di trasmissione e consiste nel rappresentare in tale piano due famiglie di curve, in modo che dall'intersezione di tali curve si ottenga un particolare valore di una grandezza fisica complessa, come un'impedenza o un'ammettenza. Una delle due famiglie di curve descrive la parte reale della grandezza fisica considerata, nel senso che ciascuna curva della prima famiglia \u00e8 il luogo dei punti del piano in cui la parte reale della grandezza considerata assume un valore costante, mentre l'altra famiglia descrive la parte immaginaria, nel senso che ciascuna curva della seconda famiglia \u00e8 il luogo dei punti del piano in cui la parte immaginaria assume un valore costante. In un generico punto del piano, quindi, si intersecano una curva di una famiglia e una curva dell'altra, ottenendo i valori della parte reale e della parte immaginaria della grandezza fisica considerata, ossia, in definitiva, il valore complesso della stessa grandezza fisica.\nTipicamete, la grandezza fisica considerata \u00e8 l'impedenza di ingresso normalizzata in una generica posizione lungo la linea, cio\u00e8 l'impedenza di ingresso divisa per l'impedenza caratteristica, oppure l'ammettenza normalizzata che ne \u00e8 il reciproco.\nLe due famiglie di curve costituiscono, a tutti gli effetti, un secondo sistema di coordinate che si affianca al sistema di coordinate cartesiane e, se in un dato punto del piano complesso le coordinate cartesiane danno il valore del coefficiente di riflessione formula_235 in una certa posizione lungo la linea di trasmissione, allora nello stesso punto del piano le coordinate associate alle particolare coppia di curve che si intersecano in esso danno il valore della grandezza fisica considerata nella stessa posizione lungo la linea.\nVantaggio delle coordinate cartesiane adottate nel caso di una linea non dissipativa.\nConsideriamo una linea di trasmissione non dissipativa, ancora in regime sinusoidale, avendo fissato la frequenza e quindi la pulsazione. In tal caso, come abbiamo visto nel paragrafo dedicato al coefficiente di riflessione, per la (31), accade che, al variare della posizione lungo la linea, al crescere della coordinata spaziale x andando dal generatore verso il carico, la rappresentazione parametrica del coefficiente di riflessione formula_142 nel piano complesso formula_143 descrive una circonferenza, con modulo costante pari al raggio, percorsa in senso antiorario, completando un giro in mezza lunghezza d'onda, ossia formula_151, che \u00e8 il periodo della funzione. Invece, per la (31'), al crescere della coordinata spaziale formula_123 andando dal carico verso il generatore, la rappresentazione parametrica del coefficiente di riflessione formula_157 descrive una circonferenza percorsa in senso orario, sempre con periodo formula_151.\nIn sintesi, con una linea non dissipativa, nel piano complesso formula_143, diventa immediato descrivere come varia la grandezza fisica considerata lungo la linea poich\u00e9 \u00e8 sufficiente spostarsi lungo le corconferenze centrate nell'origine, il cui raggio corrisponde al modulo del coefficiente di riflessione.\nPoich\u00e9, come mostra la (38), con una linea non dissipativa il modulo formula_229 del coefficiente di riflessione \u00e8 compreso tra 0 e 1, tutte queste circonferenze hanno raggio formula_245, dunque, evidentemente, nel piano complesso formula_143, il dominio della carta di Shmith \u00e8 rappresentato dal cerchio di raggio unitario centrato nell'origine.\nImpedenze normalizzate e carta di Smith delle impedenze.\nSi definisce impedenza d'ingresso normalizzata in una generica posizione x lungo una linea di trasmissione il rapporto:\nAnalogamente, l'impedenza del carico normalizzata \u00e8 definita come il rapporto:\nAlcune delle relazioni viste nei paragrafi precedenti possono essere riscritte in termini di impedenze normalizzate.\nInanzitutto, dividendo membro a membro la (32) per formula_85, si ha:\nInoltre, banalmente, la (33) si pu\u00f2 riscrivere:\noppure, la (33'), analogamente:\nIn particolare, a distanza nulla formula_154 dal carico, ossia a fine linea, ricordando la (45), la (33\") si riscrive:\nInvertendo la (46) si pu\u00f2 riscrivere la (34) nel modo seguente:\nossia:\noppure, analogamente, la (34') si riscrive:\nIn particolare, a distanza nulla formula_154 dal carico, ossia a fine linea, ricordando la (45), la (34\") si riscrive:\ne, ricordando nuovamente che lungo una linea non dissipativa il coefficiente di riflessione ha modulo costante, la (37) si riscrive:\ndunque, nella carta di Smith, il raggio delle circonferenze centrate nell'origine che vengono descritte al variare della posizione lungo una linea non dissipativa \u00e8 correlato all'impedenza normalizzata del carico a fine linea.\nAssodato ci\u00f2, data una linea non dissipativa, vogliamo determinare, nel piano complesso formula_143, le famiglie di curve corrispondenti ai luoghi dei punti in cui la parte reale e la parte immaginaria dell'impedenza d'ingresso normalizzata formula_262, in una generica posizione x lungo la linea di trasmissione, assumono valori costanti.\nA tal scopo, osserviamo che, posto:\ndalla (46) si ha:\n(x) = \\frac{1+\\rho(x)}{1-\\rho(x)} \n= \\frac{1+u+jw}{1-u-jw} \\\\ [6pt] \n= \\frac{(1+u+jw)(1-u+jw)}{(1-u-jw)(1-u+jw)} \n= \\frac{(1+jw)^2-u^2}{(1-u)^2-(jw)^2} \\\\ [6pt] \n= \\frac{1+2jw-w^2-u^2}{(1-u)^2+w^2} \n= \\frac{1-u^2-w^2}{(1-u)^2+w^2} + j \\left(\\frac{2w}{(1-u)^2+w^2}\\right) \\\\ [6pt] \n\\end{align}&lt;/math&gt;\nConsiderando la parte reale, dalla (49) si ha:\nche pu\u00f2 essere riscritta nel modo seguente:\nmentre, considerando la parte immaginaria, dalla (49) si ha:\nche pu\u00f2 essere riscritta nel modo seguente:\n = \\frac{1}{1+r_{in}} &lt;/math&gt;\nMa: \nSostituendo nell'uguaglianza precedente otteniamo:\nda cui, dividemdo membro a membro per formula_274, si ha la (50).\nInvece, partendo dalla relazione ottenuta dalla (49) considerando la parte immaginaria:\nossia:\nda cui la (51).\nDa ci\u00f2 segue che nel piano complesso\nl'equazione del luogo dei punti per cui la parte reale dell'impedenza normalizzata di ingresso \u00e8 costante, ossia formula_280, si scrive:\nche \u00e8 l'equazione di una circonferenza di raggio formula_282 e centro formula_283. Ad esempio, i punti caratterizzati da formula_284 si trovano sulla circonferenza centrata in formula_285 e di raggio 1/2.\nInvece, l'equazione del luogo dei punti per cui la parte immaginaria dell'impedenza normalizzata di ingresso \u00e8 costante, ossia formula_286, si scrive:\nche \u00e8 l'equazione di una circonferenze di raggio formula_288 e centro formula_289. Considerando il limite di queste circonferenze per formula_290, si deduce che i punti a parte immaginaria nulla collassano sull'asse delle ascisse (asse orizzontale delle u) della carta di Smith.\n Nella figura al lato possiamo osservare una carta di Smith con tali circonferenze.\nLe circonferenze corrispondenti ai luoghi dei punti del piano in cui la parte reale dell'impedenza normalizzata \u00e8 costante, ossia formula_280, sono interamente contenute nel dominio della carta di Smith, ossia nel cerchio di raggio unitario centranto nell'origine. Al crescere di formula_292, che pu\u00f2 variare tra 0 e formula_293, diventano sempre pi\u00f9 piccole ed il loro centro si sposta verso destra, passando dalla circonferenza formula_294 che coincide con la circonferenza di raggio unitario centrata nell'origine che delimita il dominio della carta fino al limite per formula_295 in cui queste circonferenze collassano nel punto formula_296.\nInvece, le circonferenze a parte immaginaria costante, ossia formula_286, non sono interamente contenute nel dominio della carta di Smith, quindi nel cerchio di raggio unitario centrato nell'origine sono inclusi solo degli archi di tali circonferenze. Ora, formula_298 pu\u00f2 variare da formula_299 e formula_293. Se formula_301, allora l'arco di circonferenza si trova al di sopra dell'asse delle ascisse (asse delle u), mentre se formula_302, allora si trova al di sotto. Se formula_303, come gi\u00e0 detto poc'anzi, l'arco collassa proprio sull'asse delle ascisse. Dunque, l'asse u delle ascisse divide la carta di Smith in due regioni: quella superiore corrispondente ad impedenze d'ingresso a reattanza induttiva (formula_304) e quella inferiore corrispondente ad impedenze d'ingresso a reattanza capacitiva (formula_305). Passando ai limiti formula_306 anche questi archi di circonferenze collassano nel punto formula_296.\n(x)&lt;/math&gt; in una certa posizione formula_189 lungo la linea di trasmissione, per determinare il coefficiente di riflessione formula_142 nella stessa posizione si pu\u00f2 procedere nel modo seguente: \nIn realt\u00e0, le carte di Smith moderne consentono di leggere anche le coordinate polari nel piano complesso, pertanto un punto del piano sar\u00e0 individuabile anche con tali coordinate.\nCaso 2 - Noto il coefficiente di riflessione formula_142 in una certa posizione formula_189 lungo la linea di trasmissione, per determinare l'impedenza d'ingresso formula_317 nella stessa posizione si pu\u00f2 procedere nel modo seguente:\nCaso 3 - Nota l'impedenza del carico a fine linea formula_324, oppure il coefficiente di riflessione a fine linea formula_325, per determinare l'impedenza d'ingresso formula_326 o il coefficiente di riflessione formula_157 in un'altra posizione della linea posta a distanza formula_123 dal carico, invece di utilizzare la (36'), si pu\u00f2 procedere nel modo seguente:\nCaso 4 - Nota l'impedenza d'ingresso a inizio linea formula_344, oppure il coefficiente di riflessione a inizio linea formula_345, per determinare l'impedenza del carico posto a distanza x a fine linea formula_346 o il coefficiente di riflessione formula_142 presso il carico, invece di utilizzare la (36):\nRapporto di onda stazionaria e carta di Smith.\nConoscendo l'impedenza d'ingresso formula_317, o il coefficiente di riflessione formula_142, in una qualunque posizione lungo una linea non dissipativa, per esempio l'impedenza del carico a fine linea formula_152, o il coefficiente di riflessione a fine linea formula_325, per determinare il rapporto di onda stazionaria lungo una linea non dissipativa si pu\u00f2 procedere nel modo seguente:\nPer provare ci\u00f2, basta osservare che, come sappiamo, al variare della posizione x lungo una linea non dissipativa, nel piano complesso della carta di Smith il coefficiente di riflessione formula_142, che ha modulo costante formula_368, descrive una circonferenza di raggio formula_229 centrata nell'origine. Da ci\u00f2 segue che la quantit\u00e0 complessa formula_370 descrive una circonferenza di raggio formula_229 e centro formula_372. Il modulo formula_373 \u00e8 pari alla lunghezza del segmento che congiunge l'origine con il generico punto di questa circonferenza. Ma tale lunghezza ha il minimo e il massimo nei due punti in cui questa circonferenza interseca l'asse delle ascisse: un minimo nel punto pi\u00f9 vicino all'origine e il massimo nell'altro punto che \u00e8 pi\u00f9 lontano. Da ci\u00f2 si comprende che, se formula_356 e formula_357 sono i due punti in cui la circonferenza, descritta nel piano cartesiano dal coefficiente di riflessione formula_142, interseca l'asse delle ascisse, allora la funzione formula_373 ha il minimo nel punto formula_356 con ascissa negativa e il massimo nel punto formula_357 con ascissa positiva. Ma se ci\u00f2 \u00e8 vero per la funzione formula_373, a maggior ragione \u00e8 vero per la funzione formula_381, visto che la funzione formula_382 ha il minimo e il massimo scambiati e si trova al denominatore. Dunque, ricordando la (46), formula_356 e formula_357 sono, rispettivamente, il punto di minimo e il punto di massimo della funzione formula_385.\nD'altra parte, abbiamo visto che gli archi di circonferenza formula_386 nel limite formula_387 collassano sull'asse u delle ascisse. Duque, per i punti formula_356 e formula_357, che si trovano sull'asse delle ascisse, si ha formula_390, ossia l'impedenza d'ingresso normalizzata formula_391 \u00e8 un numero reale. Ma allora, essendo sempre formula_392, ancora dalla (46) si ha: \ne, dato che in formula_357 il modulo formula_395 ha il massimo, per la (39) si ha: \nAnalogamente, per il punto formula_356 si ha: \ne, dato che in formula_356 il modulo formula_395 ha il minimo, si ha: \nTuttavia, in molte carte di Smith moderne \u00e8 presente una scala in basso graduata in modo tale che, per leggere il valore del formula_358, occorre tracciare con un righello una linea verticale verso il basso dal punto formula_356 invece che dal punto formula_357.\nOsserviamo, infine, che, data una linea di trasmissione non dissipativa, per il fatto che, nel piano complesso della carta di Smith, lungo le circonferenze centrate nell'origine il modulo del coefficiente di riflessione \u00e8 costante, e quindi, per la (39), \u00e8 costante anche il rapporto di onda stazionaria, tali circonferenze sono dette circonferenze a formula_358 costante.\nAmmettenze normalizzate e carta di Smith delle ammettenze.\nL'ammettenza d'ingresso normalizzata in una generica posizione x lungo una linea di trasmissione \u00e8 definita come il reciproco dell'impedenza d'ingresso normalizzata: \nAnalogamente, l'ammettenza del carico nornalizzata \u00e8 definita come: \nAlcune relazioni precedenti possono essere riscritte in termini di ammettenze normalizzate.\nPer esempio, dalla (45) si ha: \nmentre dalla (46): \ncos\u00ec come della (46'): \nIn particolare, a distanza nulla formula_154 dal carico, ossia a fine linea, dalla (46\") si ha:\nPer invertire la (55), osserviamo che dalla (47) si ha:\nossia:\noppure, analogamente:\nIn particolare, a distanza nulla formula_154 dal carico, ossia a fine linea:\nAssodato ci\u00f2, data una linea non dissipativa, la costruzione della carta di Smith delle ammettenze \u00e8 analoga a quella delle impedenze, cio\u00e8 nel piano cartesiano formula_143 si considerano le famiglie di curve corrispondenti ai luoghi dei punti in cui la parte reale e la parte immaginaria dell'ammettenza d'ingresso normalizzata formula_419, in una generica posizione x lungo la linea di trasmissione, assumono valori costanti.\nPer trovare queste due famiglie di curve, osserviamo che, posto:\ncon passaggi analoghi a quelli visti per la carta di Smith delle impedenze, dalla (55) si pu\u00f2 dimostrare che risulta:\nDa ci\u00f2 segue che l'equazione del luogo dei punti per cui la parte reale dell'ammettenza d'ingresso normalizzata \u00e8 costante, ossia formula_423, si scrive:\nche \u00e8 l'equazione di una circonferenza di raggio formula_425 e centro formula_426. Ad esempio, i punti caratterizzati da formula_427 si trovano sulla circonferenza centrata in formula_428 e di raggio 1/2.\nInvece, l'equazione del luogo dei punti per cui la parte immaginaria dell'ammettenza d'ingresso normalizzata \u00e8 costante, ossia formula_429, si scrive:\nche \u00e8 l'equazione di una circonferenze di raggio formula_431 e centro formula_432. Considerando il limite per formula_433, si deduce che, anche per la carta di Smith delle ammettenze, i punti a parte immaginaria nulla si trovano sull'asse u della carta di Smith.\nCome si pu\u00f2 verificare, anche per la carta di Smith delle ammettenze, le circonferenze a parte immaginaria costante, ossia formula_429, non sono interamente contenute nel dominio della carta, quindi nel cerchio di raggio unitario centrato nell'origine sono inclusi solo degli archi di tali circonferenze.\nConfrontando la (50') con la (58) e la (51') con la (59), si comprende che la carta di Smith delle ammettenze \u00e8 identica a quella delle impedenze ma, rispetto a quest'ultima, risulta ruotata di formula_435.\nInfine, anche per la carta di Smith delle ammettenze, l'asse u delle ascisse divide la carta in due regioni: quella superiore corrispondente ad ammettenze d'ingresso a suscettanza induttiva (formula_436) e quella inferiore corrispondente ad ammettenze d'ingresso a suscettanza capacitiva (formula_437).\nCaratteristiche di alcune linee di trasmissione.\nCavo coassiale.\nIl cavo coassiale \u00e8 una linea di trasmissione costituita da un conduttore interno centrale e da un conduttore esterno che funge da schermo. Tra questi due conduttori, disposti in modo da essere concentrici (ovvero, sullo stesso asse), \u00e8 posto un dielettrico, cio\u00e8 un materiale isolante.\nIndicando con formula_438 il raggio del conduttore interno centrale, con formula_439 il raggio interno del conduttore esterno che fa da schermo, con formula_440 e formula_441, rispettivamente, la costante dielettrica e la permeabilit\u00e0 magnetica del dielettrico posto tra i due, si ha:\nformula_442\nformula_443\ne supponendo valida l'ipotesi di linea non dissipativa:\nformula_444\nformula_445\ndove formula_446 e formula_447 sono la costante dielettrica e la permeabilit\u00e0 magnetica nel vuoto e formula_448 e formula_449 (generalmente uguale ad 1) sono i valori di costante dielettrica relativa e permeabilit\u00e0 magnetica relativa nel dielettrico; formula_450 la velocit\u00e0 della luce nel vuoto. Come si pu\u00f2 notare, la velocit\u00e0 di propagazione all'interno del cavo dipende, in sostanza, solo da formula_451 e, poich\u00e9 per i cavi solitamente in commercio formula_452, si ha che formula_453.\nSe nella precedente espressione di formula_55 andiamo a scrivere formula_440 come formula_456 e formula_441 come formula_458 in modo che compaia l'impedenza caratteristica del vuoto formula_459 pari, come \u00e8 noto, a 377 ohm, allora l'impedenza caratteristica formula_55 di un cavo coassiale, espressa in ohm, diventa:\nformula_461\nLinea bifilare (doppino).\nLa linea bilifalare, o piattina bifilare, o doppino, \u00e8 costituita da due fili paralleli, ciascuno di raggio formula_462 e posti a distanza formula_463. Indicando con formula_440 e formula_441, rispettivamente, la costante dielettrica e la permeabilit\u00e0 magnetica del dielettrico, di solito l'aria, in cui i due fili sono immersi, si ha:\nformula_466\nformula_467\ne supponendo valida l'ipotesi di linea non dissipativa:\nformula_468\nformula_469\npoich\u00e9 per l'aria si ha formula_470 ossia formula_471 e formula_472 ossia formula_473.\nDa ci\u00f2, se andiamo a scrivere formula_440 come formula_456 e formula_441 come formula_458 in modo che compaia l'impedenza caratteristica del vuoto, segue che l'impedenza caratteristica della linea bifilare, espressa in ohm, vale:\nformula_478"}
{"id": "1387137", "revid": "124123", "url": "https://it.wikipedia.org/wiki?curid=1387137", "title": "Michael Jon O'Brien", "text": "Specializzato nello stile libero, ha vinto la medaglia d'oro nei 1500\u00a0m sl alle olimpiadi di Los Angeles 1984."}
{"id": "1387138", "revid": "88740", "url": "https://it.wikipedia.org/wiki?curid=1387138", "title": "Warsaw", "text": ""}
{"id": "1387140", "revid": "15756", "url": "https://it.wikipedia.org/wiki?curid=1387140", "title": "Luoghi immaginari di PK", "text": "Elenco delle ambientazioni presenti nelle serie a fumetti di \"PK\" e \"DoubleDuck\" con protagonista Paperinik, pubblicate dalla Disney Italia.\nAltri pianeti.\nCuriosit\u00e0: nella ministoria \"Il giudizio\", su PK - Pikappa, l'eroe mascherato viene costretto a fare da arbitro a un combattimento tra Gorthan e un altro generale"}
{"id": "1387147", "revid": "178920", "url": "https://it.wikipedia.org/wiki?curid=1387147", "title": "Dhasam Bul", "text": ""}
{"id": "1387148", "revid": "178920", "url": "https://it.wikipedia.org/wiki?curid=1387148", "title": "Dhasam-Bul", "text": ""}
{"id": "1387150", "revid": "20973", "url": "https://it.wikipedia.org/wiki?curid=1387150", "title": "Good morning Vietnam", "text": ""}
{"id": "1387154", "revid": "178920", "url": "https://it.wikipedia.org/wiki?curid=1387154", "title": "Dept.51", "text": ""}
{"id": "1387155", "revid": "178920", "url": "https://it.wikipedia.org/wiki?curid=1387155", "title": "Dipartimento 51", "text": ""}
{"id": "1387163", "revid": "11620178", "url": "https://it.wikipedia.org/wiki?curid=1387163", "title": "Felis sylvestris catus", "text": ""}
{"id": "1387173", "revid": "178920", "url": "https://it.wikipedia.org/wiki?curid=1387173", "title": "Century Ltd", "text": ""}
{"id": "1387182", "revid": "123735223", "url": "https://it.wikipedia.org/wiki?curid=1387182", "title": "Randori", "text": "il Randori (in giapponese \u4e71\u53d6\u308a) indica l'esercizio libero nelle arti marziali, contrapposto allo studio delle tecniche strutturate dei kata. Pu\u00f2 quindi essere visto come la messa in pratica di queste ultime.\nQuesta pratica, introdotta nel Judo dal maestro e fondatore Jigor\u014d Kan\u014d, \u00e8 il carattere distintivo di questa arte marziale che permette di praticare le tecniche, in una simulazione di un combattimento reale, con la massima efficacia senza ferire il compagno o dover frenare il colpo.(cosa che invece accade in moltissime altre arti marziali).\nI praticanti, dopo un inchino che rappresenta la consapevolezza dell'inizio dell'incontro, lottano tra loro come in uno scontro reale utilizzando tecniche di proiezione (nage-waza), e solo dopo essere riusciti a far cadere l'avversario, di immobilizzazione al suolo (osae-komi-waza), strangolamenti (shime-waza) e leve articolari (kansetsu-waza), non sono comunque permesse le atemi-waza ed altre tecniche adatte solo a situazioni di reale pericolo.\nNel Judo tradizionale il Randori deve essere praticato in conformit\u00e0 al principio del miglior impiego delle energie, l'esatta misura di forza velocit\u00e0 e precisione, ed \u00e8 fondamentale per consentire il perfezionamento delle tecniche precedentemente studiate e di migliorare il proprio spostamento e postura. Inoltre permette il miglioramento del controllo sulla mente e sul corpo, preparando cos\u00ec il judoka a qualunque tipo di situazione di emergenza o attacco, che esso sia impulsivo o premeditato."}
{"id": "1387184", "revid": "125019", "url": "https://it.wikipedia.org/wiki?curid=1387184", "title": "Osservatorio di Monte Wilson", "text": "L'osservatorio di Monte Wilson (MWO) \u00e8 un osservatorio astronomico nella contea di Los Angeles, in California. Si trova sul Monte Wilson, vicino a Pasadena, a 1742 metri di quota.\nSul monte Wilson l'aria \u00e8 particolarmente secca, inoltre lo strato di inversione termica che intrappola lo smog sopra Los Angeles stabilizza la temperatura e la densit\u00e0 dell'aria rendendolo un luogo ideale per l'astronomia, in particolare per l'interferometria. La crescita della citt\u00e0 di Los Angeles, tuttavia, ha limitato le possibilit\u00e0 di osservazione del telescopio, sebbene esso resti ancora un centro di notevole importanza.\nIl primo direttore fu George Ellery Hale, che costru\u00ec un telescopio da 1 metro all'osservatorio di Yerkes. L'osservatorio solare di Monte Wilson fu finanziato dalla Carnegie Foundation nel 1904, sulle terre di propriet\u00e0 del Mount Wilson Hotel, a condizione che esso restasse aperto al pubblico.\nPrincipali strumenti.\nTelescopio Hale.\n\u00c8 un telescopio riflettore di 60\" di diametro (1,5 metri). Lo specchio principale, pesante 860\u00a0kg, fu costruito in Francia da Saint-Gobain, che impieg\u00f2 due anni (dal 1905 al 1907) per la lavorazione. Divenne operativo nel dicembre 1908, ed era all'epoca il telescopio pi\u00f9 grande del mondo.\nNel 1992 fu dotato di ottiche adattive che, oltre a diminuire l'effetto della luce proveniente da Los Angeles, aumentarono il potere risolutivo da 0,5 - 1 arc sec a 0,07 arc sec.\nTelescopio Hooker.\n\u00c8 un telescopio riflettore di 100\" di diametro (2,5 metri), operativo dal novembre 1917. Rimase il pi\u00f9 grande del mondo fino alla costruzione nel 1948 di un telescopio da 200\" (5 metri) all'Osservatorio di Monte Palomar.\nEdwin Hubble us\u00f2 questo strumento per scoprire che le nebulose erano in realt\u00e0 altre galassie esterne alla nostra. Scopr\u00ec con esso anche lo spostamento verso il rosso, indicante l'espansione dell'universo: legge di Hubble.\nNel 1986 il telescopio fu deattivato a causa della eccessiva quantit\u00e0 di luce proveniente da Los Angeles, ma nel 1992 fu riattivato, dopo averlo dotato di schermi della luce ed ottiche adattive.\nStoria del telescopio Hooker.\nCon il progetto del telescopio da sessanta pollici gi\u00e0 in corso d'opera, Hale procedette contemporaneamente a creare un telescopio pi\u00f9 grande. John D. Hooker devolse la somma di $ 45.000 per l'acquisto e la rettifica dello specchio, mentre Andrew Carnegie forn\u00ec i fondi per completare il telescopio e la cupola. il telescopio Hooker fu completato e vide \"la prima luce\" il 2 novembre 1917. \nNel 1919 il telescopio Hooker fu dotato di un interferometro astronomico ottico di 6 metri sviluppato da Albert Abraham Michelson, molto pi\u00f9 grande di quello che egli aveva usato per misurare i satelliti di Giove. Con tale strumentazione Michelson fu in grado di misurare con precisione il diametro di molte stelle, cosa sino ad allora non possibile. Henry Norris Russell svilupp\u00f2 il suo sistema di classificazione stellare basandosi su osservazioni effettuate col telescopio Hooker.\nNel 1935 il rivestimento argentato usato dal 1917 sullo specchio Hooker fu sostituito con un rivestimento in alluminio pi\u00f9 moderno e duraturo che rifletteva il 50% in pi\u00f9 di luce rispetto al vecchio metodo di rivestimento in argento. Il nuovo metodo di rivestimento per gli specchi del telescopio \u00e8 stato testato per la prima volta sul vecchio specchio da 1,5 metri.\nInterferometro spaziale a infrarossi.\nL'Infrared Spatial Interferometer (ISI) \u00e8 un complesso di tre radiotelescopi interferometrici da 1,65 metri, operanti nel medio-infrarosso. Sono movimentabili fino ad una distanza di 70 metri uno dall'altro, realizzando in tal modo un'altissima risoluzione.\nTorri solari.\nL'osservatorio ospita anche due torri solari per lo studio del Sole: una alta 18 metri, operativa dal 1908, e una alta 46 metri, operativa dal 1912."}
{"id": "1387192", "revid": "37140", "url": "https://it.wikipedia.org/wiki?curid=1387192", "title": "Osservatorio di Mount Wilson", "text": ""}
{"id": "1387196", "revid": "178920", "url": "https://it.wikipedia.org/wiki?curid=1387196", "title": "Century Ltd.", "text": ""}
{"id": "1387202", "revid": "552788", "url": "https://it.wikipedia.org/wiki?curid=1387202", "title": "Computabilit\u00e0", "text": "La teoria della computabilit\u00e0 effettiva si occupa della esistenza o meno di algoritmi risolutivi di problemi. Fra i suoi fondatori vi \u00e8 Alan Turing.\nCaratteristiche di esistenza.\nUna funzione si dice computabile se esiste un algoritmo che la calcola. In termini matematici, si dice che un algoritmo calcola una funzione formula_1 se, per ogni possibile valore formula_2 della variabile indipendente, assegnando questo valore come input dell'algoritmo, l'algoritmo fornisce come risultato formula_3.\nEsempio di una funzione.\nEsempio. La funzione formula_4, per formula_5, \u00e8 computabile. Infatti sono noti vari algoritmi per trovare il doppio di un numero naturale. L'esempio precedente si riferisce all'insieme formula_6 dei numeri naturali, anzich\u00e9 all'insieme formula_7 dei reali. Questo perch\u00e9 i numeri reali, fatte salve alcune eccezioni, non possono essere \"effettivamente dati\". Un numero \u00e8 \"effettivamente dato\" se esiste un algoritmo che consente di trovare qualunque cifra si voglia trovare della sua rappresentazione decimale. Un algoritmo pu\u00f2 essere visto come una Macchina di Turing. Sotto questo aspetto il concetto di algoritmo viene sottratto dall'ambito astratto e identificato con qualcosa di pi\u00f9 concreto.\nCaratteristiche di computabilit\u00e0.\nEsistono molte altre formulazioni di ci\u00f2 che \u00e8 un algoritmo. La nozione di computabilit\u00e0 traduce rigorosamente, tramite la nozione di funzione e la nozione di algoritmo, la possibilit\u00e0 di svolgere un certo tipo di compito ovvero risolvere un certo tipo di problema applicando un procedimento automatico prestabilito. \u00c8 molto importante sapere se un dato lavoro pu\u00f2 essere svolto da una macchina, ovvero da una persona non in grado di prendere decisioni autonome, oppure \u00e8 richiesta la presenza di una persona chiamata a decidere caso per caso, o almeno nei casi pi\u00f9 difficili, correndo anche il rischio di sbagliare. Molti problemi possono essere risolti dalle macchine, ma ne sono noti alcuni non risolubili da nessuna macchina. Il pi\u00f9 classico esempio di problema non risolubile in modo automatico \u00e8 il cosiddetto Problema della fermata."}
{"id": "1387203", "revid": "178920", "url": "https://it.wikipedia.org/wiki?curid=1387203", "title": "Duckmall Center", "text": ""}
{"id": "1387204", "revid": "178920", "url": "https://it.wikipedia.org/wiki?curid=1387204", "title": "Duckmall", "text": ""}
{"id": "1387206", "revid": "124813743", "url": "https://it.wikipedia.org/wiki?curid=1387206", "title": "Aishwarya Rai", "text": "Biografia.\nNativa dello stato del Karnataka, si \u00e8 fatta notare fin da giovane per la sua avvenenza diventando testimonial della bibita Pepsi. Inizialmente Aishwarya aveva in progetto di diventare architetto, ed effettivamente cominci\u00f2 a studiare architettura, ma in seguito abbandon\u00f2 gli studi per proseguire la sua carriera di modella.\nDopo aver vinto il concorso di Miss Mondo 1994, ha intrapreso la carriera cinematografica. Il suo esordio \u00e8 avvenuto con il film in lingua tamil \"Iruvar\" nel 1997. L'anno dopo ha raggiunto il suo primo successo commerciale con \"Jeans\", che l'ha fatta notare dall'industria cinematografica di Bollywood.\nNel 1999 ha recitato nel \"musical\" \"Hum Dil De Chuke Sanam\". Successivamente ha interpretato diverse pellicole ottenendo critiche sempre pi\u00f9 positive e premi cinematografici, fino a diventare una star internazionale.\nNel 2003 \u00e8 stata componente della giuria del 56\u00ba Festival di Cannes. Nel 2008 decide di passare alla produzione con la pellicola \"Bhopal Movie\", che l'ha vista anche come interprete.\nVita privata.\nIl 20 aprile 2007 ha sposato l'attore Abhishek Bachchan, la coppia ha avuto una figlia, Aaradhya, nata il 16 novembre 2011."}
{"id": "1387210", "revid": "155634", "url": "https://it.wikipedia.org/wiki?curid=1387210", "title": "Martignano (Roma)", "text": "Martignano \u00e8 la zona urbanistica 20O del Municipio Roma XV di Roma Capitale. Si estende sulla zona Z. LIX Polline Martignano, exclave del comune capitolino.\nPrende il nome dal lago di Martignano (\"lacus Alsietinus\").\nGeografia fisica.\nTerritorio.\nLa zona confina:"}
{"id": "1387212", "revid": "178920", "url": "https://it.wikipedia.org/wiki?curid=1387212", "title": "Corona (Disney)", "text": ""}
{"id": "1387213", "revid": "92723", "url": "https://it.wikipedia.org/wiki?curid=1387213", "title": "Paolo Ravazzoli", "text": "Biografia.\nInizi\u00f2 a lavorare sin da giovane come meccanico e si iscrisse al Partito Socialista Italiano nella corrente di sinistra guidata da Amadeo Bordiga. Quando, da una costola socialista nacque il Partito Comunista d'Italia, Ravazzoli inizi\u00f2 ad interessarsi di problematiche legate al sindacato entrando a far parte del comitato sindacale del partito.\nCon l'avvento del fascismo al potere, emigr\u00f2 prima in Unione Sovietica e successivamente in Francia, a Billancourt; rientr\u00f2 in Italia nel 1925 e ader\u00ec alle posizioni politiche di Antonio Gramsci entrando a far parte l'anno successivo del Comitato centrale e nel Comitato esecutivo del partito. \nRavazzoli, il cui nome di battaglia in clandestinit\u00e0 era \"Lino Santini\", fu poi condannato in contumacia e, nonostante fosse attivamente ricercato dalle autorit\u00e0, non smise di appoggiare l'attivit\u00e0 sindacale nelle fabbriche e lavor\u00f2 con Pietro Tresso, Camilla Ravera, Alfonso Leonetti, Girolamo Li Causi e Ignazio Silone all'organo della Confederazione Generale del Lavoro, il foglio clandestino \"Battaglie Sindacali\" che iniziava le sue pubblicazioni clandestine nel 1927.\nTrasferitosi in Svizzera, critic\u00f2, soprattutto dopo l'espulsione dal partito di Angelo Tasca, l'impostazione politica che Palmiro Togliatti stava dando al partito di accentuazione del filo-stalinismo. Nel novembre 1929, dette vita all'acceso dibattito riguardo alla \"svolta\" (la tattica del socialfascismo), le sue critiche ebbero l'appoggio di Pietro Tresso, di Alfonso Leonetti, di Teresa Recchia, del Comitato Centrale e Mario Bavassano, tutti espulsi nel giugno 1930. Partecip\u00f2 alla fondazione della Nuova Opposizione Italiana, in contatto con Lev Trotsky, da cui si distacc\u00f2 nel 1934, per rientrare nel Partito Socialista Italiano, con l'intento di favorire un processo di radicalizzazione, nell'ambito della politica unitaria del Fronte popolare. Ma le sue speranze subirono un forte colpo, in seguito al patto tedesco-sovietico. In quegli anni, aveva trovato lavoro presso le officine Renault di Parigi dove, a causa di un infortunio, contrasse un'infezione che ne provoc\u00f2 la morte, il 27 febbraio 1940."}
{"id": "1387214", "revid": "439868", "url": "https://it.wikipedia.org/wiki?curid=1387214", "title": "Il Trentino", "text": "Il Trentino \u00e8 stato il principale quotidiano trentino di ispirazione cattolica degli inizi del Novecento.\nPrima sotto il nome di \"La Voce Cattolica\", si chiamer\u00e0 \"Trentino\" a partire dal 1906 e nel primo dopoguerra \"Il Nuovo Trentino\".\nIl quotidiano fu animato da personalit\u00e0 di spicco del mondo cattolico trentino, tra cui Celestino Endrici, Alcide De Gasperi e Guido De Gentili. Proprio un articolo di Alcide De Gasperi che del giornale fu direttore, in data 17 marzo 1906, spiegava le ragioni del cambiamento di nome da \"La Voce cattolica\" a \"Il Trentino\", richiamando un'esigenza di laicizzazione nelle forme di presenza pubblica dei cattolici."}
{"id": "1387215", "revid": "178920", "url": "https://it.wikipedia.org/wiki?curid=1387215", "title": "Stahlburg", "text": ""}
{"id": "1387216", "revid": "178920", "url": "https://it.wikipedia.org/wiki?curid=1387216", "title": "Principato di Stahlburg", "text": ""}
{"id": "1387217", "revid": "104458", "url": "https://it.wikipedia.org/wiki?curid=1387217", "title": "Lago di Poschiavo", "text": "Il lago di Poschiavo (in lombardo \"Lagh da Pusc'ciaf\", in romancio \"Lai da Puschlav\") \u00e8 un lago nel valle grigionese della val Poschiavo.\nSulle sponde del lago sorgono i paesi di Le Prese e Miralago; i centri dei comuni Poschiavo e Brusio distano rispettivamente 5 e 3 chilometri dalle rive del lago.\nIl lago si \u00e8 formato in seguito al franamento postglaciale del monte Gi\u00fcmelin. Dal 1904 il lago \u00e8 sfruttato per la produzione di energia elettrica. Gran parte dell'acqua scorre attraverso un canale al bacino di accumulo sotterraneo di monte Scala (937\u00a0m s.l.m.), da dove in condotta forzata scende ad alimentare la centrale idroelettrica di Campocologno (520\u00a0m.s.l.m.). Il volume di acqua del bacino \u00e8 di circa 120 milioni di metri cubi, di cui circa 15 milioni di metri cubi sono sfruttati per produrre elettricit\u00e0."}
{"id": "1387218", "revid": "178920", "url": "https://it.wikipedia.org/wiki?curid=1387218", "title": "Repubblica di Belgravia", "text": ""}
{"id": "1387228", "revid": "327773", "url": "https://it.wikipedia.org/wiki?curid=1387228", "title": "ICP-MS", "text": "La spettrometria di massa a plasma accoppiato induttivamente, indicata con ICP-MS dall'inglese inductively coupled plasma-mass spectrometry, \u00e8 una tecnica analitica basata sull'utilizzo della spettrometria di massa abbinata al plasma accoppiato induttivamente. \u00c8 una tecnica molto sensibile e in grado di determinare diverse sostanze inorganiche metalliche e non metalliche presenti in concentrazioni anche di circa una parte per miliardo (ppb). Sfrutta l'utilizzo di una torcia al plasma ICP per produrre la ionizzazione e di uno spettrometro di massa per la separazione e rivelazione degli ioni prodotti. Con la ICP-MS \u00e8 anche possibile effettuare l'analisi isotopica.\nGeneralit\u00e0.\nIl plasma.\nLa torcia al plasma utilizzata nella ICP-MS \u00e8 costituita da tre tubi concentrici, solitamente in quarzo, con l'estremit\u00e0 finale della torcia posta in una bobina di induzione magnetica alimentata da corrente elettrica ad alta radiofrequenza. Il plasma viene prodotto utilizzando un flusso di argon (solitamente di 14-18 litri per minuto); in tal modo vengono prodotti elettroni liberi e ioni Ar+. Gli elettroni interagiscono con il campo magnetico indotto subendo delle accelerazioni in direzione variabile in funzione delle variazioni di frequenza. Questi, collidendo con atomi di argon, sono in grado di produrre ulteriori ioni Ar+ ed elettroni: si raggiunger\u00e0 una situazione di equilibrio dinamico quando la produzione di nuovi elettroni per collisione sar\u00e0 bilanciata dalla combinazione degli elettroni con gli ioni Ar+, processo che porta alla nuova formazione di atomi di argon. Il plasma prodotto in tale modo \u00e8 in grado di raggiungere temperature dell'ordine dei 6.000-10.000 K.\nVengono utilizzati altri due differenti flussi di argon, solitamente di un litro per minuto, uno ausiliario tra i due tubi pi\u00f9 esterni con lo scopo di mantenere il plasma lontano dalle pareti della torcia e un terzo flusso introdotto dal tubo centrale per creare una zona a temperatura minore.\nSpettrometro di massa.\nLo spettrometro di massa sfrutta solitamente un analizzatore di massa a quadrupolo. Gli ioni vengono separati in base al loro rapporto massa/carica e viene prodotto un segnale proporzionale alla concentrazione. La concentrazione pu\u00f2 essere determinata tramite calibrazione con standard o anche tramite diluizione isotopica. \nAltri analizzatori di massa utilizzati nella ICP-MS includono sistemi a doppia focalizzazione, sia con collettori singoli che multipli, e sistemi a tempo di volo con acceleratori assiali o ortogonali.\nEsecuzione dell'analisi.\nIntroduzione del campione.\nIl campione viene introdotto nebulizzato dal tubo centrale della torcia tramite il flusso di argon che funge da carrier. L'analita subisce quindi l'evaporazione della fase liquida a cui segue la vaporizzazione e atomizzazione dei solidi presenti. Gli atomi prodotti subiscono successivamente la perdita dell'elettrone legato con minore forza formando ioni con singola carica positiva (i metalli alcalino-terrosi, a causa del basso potenziale di seconda ionizzazione, possono dare anche ioni doppiamente carichi).\nL'utilizzo ottimale dei nebulizzatori riguarda i campioni liquidi quali le soluzioni, comunque possono essere utilizzati anche nel caso in cui si lavori con materiale pi\u00f9 denso e consistente (semisolido). La nebulizzazione pu\u00f2 essere ottenuta tramite l'utilizzo di diversi dispositivi tra i quali spiccano quelli pneumatici e a ultrasuoni con diverse varianti. L'aerosol prodotto viene spesso trattato in modo da ottenere gocce molto piccole e di dimensione pressoch\u00e9 omogenea facendolo passare in una apposita camera.\nL'ablazione laser \u00e8 un metodo di introduzione del campione utilizzato meno comunemente. In questo metodo un fascio laser viene fatto incidere sul campione creando del materiale ablato che viene introdotto nel plasma. Questo metodo \u00e8 particolarmente utile nel caso di campioni solidi, anche se la calibrazione con standard pu\u00f2 risultare non particolarmente accurata. La tecnica in questo caso si indica con LA-ICP-MS.\nAltri metodi utilizzati nella ICP-MS per l'introduzione del campione sono la vaporizzazione elettrotermica (ETV) e la vaporizzazione in torcia (in torch vaporization, ITV), che utilizzano superfici calde di grafite o metalli per la vaporizzazione dell'analita. In questo modo possono essere utilizzate quantit\u00e0 molto piccole di campione.\nL'introduzione avviene tramite la camera di nebulizzazione (spray chamber) della quale esistono varie forme e modelli. Le camere sono raffreddate mediante l'utilizzo di celle di Peltier, che consentono un raffreddamento intorno ai 5\u00a0\u00b0C che evita la formazione di ossidi e la migliore aspirazione dei componenti organici volatili. \nPassaggio degli ioni nel vuoto.\nLo spettrometro di massa effettua la separazione massa/carica degli ioni in condizioni di vuoto. Tale vuoto viene creato e mantenuto da una serie di pompe. Il primo stadio sfrutta comunemente una pompa rotativa che rimuove la maggior parte del gas e permette di raggiungere pressioni di 133 Pa. Gli stadi successivi sono volti a generare un vuoto ancora pi\u00f9 spinto tramite pompe turbomolecolari.\nIl fascio di ioni viene guidato. I metodi utilizzati a tale scopo variano in funzione della strumentazione utilizzata. Alcuni utilizzano semplici piatti indirizzanti, mentre altri sfruttano metodi pi\u00f9 complessi quali i quadrupoli, esapoli o ottupoli per guidare gli ioni.\nNegli ultimi anni i produttori hanno immesso sul mercato molti strumenti che utilizzano una \"cella di collisione\" o una \"cella di reazione dinamica\" in cui il fascio di ioni viene fatto collidere con dei gas a pressione relativamente bassa. Queste collisioni causano delle reazioni che alterano la natura stessa del fascio ionico, generalmente rimuovendo o attenuando le interferenze che potrebbero influire sull'analisi.\nIl campione passa infine verso l'analizzatore massa/carica e il rivelatore.\nCella di reazione dinamica.\nLa cella di reazione dinamica (DRC, \"Dynamic Reaction Cell\") \u00e8 una camera collocata prima del tradizionale quadrupolo di una strumentazione ICP-MS, con lo scopo di eliminare le interferenze isobare.\nInterfaccia di reazione collisionale.\nLa tecnologia che sfrutta l'interfaccia di reazione collisionale (CRI, \"Collisional Reaction Interface\"), utilizzata dagli strumenti Varian, rappresenta un altro approccio per la distruzione di ioni interferenti. Tali ioni vengono rimossi tramite l'iniezione di un gas collisionale (elio), un gas reattivo (idrogeno), o una miscela dei due, direttamente nel flusso di plasma. In questo modo vengono provocate ulteriori collisioni e reazioni in grado di distruggere gli ioni poliatomici presenti nel plasma.\nTecnologia del campo assiale.\nLa tecnologia del campo assiale (AFT, \"Axial Field Technology\") \u00e8 un brevetto della Perkin-Elmer che rappresenta un miglioramento della cella di reazione dinamica. Consiste di due barre supplementari, pi\u00f9 piccole rispetto alle normali barre del quadrupolo, collocate nella camera DRC al fine di rendere pi\u00f9 veloce l'uscita degli ioni tramite la creazione di un potenziale elettrico supplementare. Il tempo necessario di permanenza del gas nella camera DRC viene minimizzato e la velocit\u00e0 di esecuzione dell'analisi aumenta.\nSistema di reazione a ottapolo.\nIl sistema di reazione a ottapolo (ORS, \"Octopole Reaction System\"), si differenzia dalla cella di reazione dinamica per l'utilizzo di un ottapolo (piuttosto che un quadrupolo) e per il fatto che sfrutta principalmente gas di collisione (elio) e, in alcuni casi, gas moderatamente reattivi come l'idrogeno o l'ammoniaca diluita; il volume della camera ORS \u00e8 minore rispetto a quello della camera DRC e richiede una maggiore manutenzione per rimuovere eventuali impurezze che potrebbero generare nuove interferenze. I piccoli atomi di elio e le piccole molecole di idrogeno collidono con le molecole poliatomiche formatesi nel plasma, con una maggiore frequenza rispetto agli ioni di interesse (singoli atomi). Il maggior numero di collisioni, dovuta alla maggiore sezione di impatto, produce una riduzione dell'energia cinetica per gli ioni poliatomici, che possono essere poi utilmente bloccati all'uscita della camera. Da rimarcare che il sistema ORS \u00e8 basato principalmente sulla Discriminazione di Energia Cinetica in seguito a collisione e non consente una discriminazione basata sulla separazione di massa, come nel caso della DRC.\nUsi.\nLa tecnica ICP-MS pu\u00f2 essere utilizzata in analisi ambientali di campioni di acqua (o di altro tipo) oppure in determinazioni tossicologiche quale la determinazione della concentrazione urinaria di metalli tossici.\n\u00c8 possibile effettuare anche l'analisi elementare, con un intervallo di elementi chimici determinabili compresi tra la massa atomica del litio fino a quella dell'uranio (in teoria tra 7 e 250 unit\u00e0). Si possono rivelare concentrazioni dell'ordine dei ng/L. Diversamente dall'assorbimento atomico, che pu\u00f2 misurare un solo elemento per volta, la ICP-MS consente invece la determinazione simultanea degli elementi con il conseguente vantaggio di velocizzare tale tipo di analisi.\nL'utilizzo di una tecnica cromatografica, quale la cromatografia a permeazione di gel o la cromatografia liquida, associata alla ICP-MS quale metodo separativo, consente anche determinazioni biochimiche quali quelle sulle metalloproteine o altre proteine o biomolecole. Le proteine o i peptidi possono essere determinati dopo marcatura con un metallo (solitamente un lantanide) realizzata con l'utilizzo di un opportuno reagente denominato \"MeCAT\" (Metal Coded Tagging). \u00c8 cos\u00ec possibile, ad esempio, effettuare studi di farmacocinetica o di proteomica."}
{"id": "1387232", "revid": "178920", "url": "https://it.wikipedia.org/wiki?curid=1387232", "title": "Quacktico", "text": ""}
{"id": "1387233", "revid": "29244", "url": "https://it.wikipedia.org/wiki?curid=1387233", "title": "Nematociti", "text": ""}
{"id": "1387234", "revid": "29244", "url": "https://it.wikipedia.org/wiki?curid=1387234", "title": "Cnidocisti", "text": ""}
{"id": "1387235", "revid": "29244", "url": "https://it.wikipedia.org/wiki?curid=1387235", "title": "Cnidociti", "text": ""}
{"id": "1387236", "revid": "29244", "url": "https://it.wikipedia.org/wiki?curid=1387236", "title": "Cnidoblasti", "text": ""}
{"id": "1387237", "revid": "29244", "url": "https://it.wikipedia.org/wiki?curid=1387237", "title": "Spirocisti", "text": ""}
{"id": "1387247", "revid": "767487", "url": "https://it.wikipedia.org/wiki?curid=1387247", "title": "Squadra sequestri", "text": "Squadra sequestri (titoli alternativi italiani: \"Gli acchiappagrane\" o \"Gli acchiappamosche\") \u00e8 un cortometraggio del 1929 diretto da Lewis R. Foster.\nNegli Stati Uniti \u00e8 stato distribuito il 19 ottobre 1929.\nTrama.\nStanlio e Ollio sono incaricati di requisire una radio dal signor Kennedy e di presentargli un avviso di comparizione in tribunale, perch\u00e9 non ne ha pagato le rate dal 1921.\nMa il signor Kennedy si dimostrer\u00e0 pi\u00f9 inavvicinabile del previsto, e la goffaggine della coppia complica ulteriormente il compito.\nProduzione.\nTrentatreesimo muto con la coppia Laurel &amp; Hardy, e 38\u00b0 nella loro filmografia.\nIn Italia il film \u00e8 circolato nel 1986 con gli intertitoli letti da Enzo Garinei (Stanlio) e Giorgio Ariani (Ollio)."}
{"id": "1387249", "revid": "117271", "url": "https://it.wikipedia.org/wiki?curid=1387249", "title": "Abortiporus distortus", "text": ""}
{"id": "1387250", "revid": "117271", "url": "https://it.wikipedia.org/wiki?curid=1387250", "title": "Bjerkandera puberula", "text": ""}
{"id": "1387251", "revid": "117271", "url": "https://it.wikipedia.org/wiki?curid=1387251", "title": "Boletus biennis", "text": ""}
{"id": "1387252", "revid": "117271", "url": "https://it.wikipedia.org/wiki?curid=1387252", "title": "Boletus distortus", "text": ""}
{"id": "1387255", "revid": "117271", "url": "https://it.wikipedia.org/wiki?curid=1387255", "title": "Ceriomyces alveolatus", "text": ""}
{"id": "1387256", "revid": "117271", "url": "https://it.wikipedia.org/wiki?curid=1387256", "title": "Daedalea albida", "text": ""}
{"id": "1387257", "revid": "117271", "url": "https://it.wikipedia.org/wiki?curid=1387257", "title": "Daedalea biennis", "text": ""}
{"id": "1387258", "revid": "117271", "url": "https://it.wikipedia.org/wiki?curid=1387258", "title": "Daedalea bonariensis", "text": ""}
{"id": "1387260", "revid": "117271", "url": "https://it.wikipedia.org/wiki?curid=1387260", "title": "Daedalea capitata", "text": ""}
{"id": "1387261", "revid": "146092", "url": "https://it.wikipedia.org/wiki?curid=1387261", "title": "Chiesa di San Severo alla Sanit\u00e0", "text": ""}
{"id": "1387262", "revid": "117271", "url": "https://it.wikipedia.org/wiki?curid=1387262", "title": "Daedalea distorta", "text": ""}
{"id": "1387263", "revid": "117271", "url": "https://it.wikipedia.org/wiki?curid=1387263", "title": "Daedalea heteropora", "text": ""}
{"id": "1387264", "revid": "117271", "url": "https://it.wikipedia.org/wiki?curid=1387264", "title": "Daedalea pampeana", "text": ""}
{"id": "1387266", "revid": "117271", "url": "https://it.wikipedia.org/wiki?curid=1387266", "title": "Daedalea polymorpha", "text": ""}
{"id": "1387267", "revid": "117271", "url": "https://it.wikipedia.org/wiki?curid=1387267", "title": "Daedalea puberula", "text": ""}
{"id": "1387268", "revid": "117271", "url": "https://it.wikipedia.org/wiki?curid=1387268", "title": "Daedalea rufescens", "text": ""}
{"id": "1387270", "revid": "117271", "url": "https://it.wikipedia.org/wiki?curid=1387270", "title": "Daedalea sericella", "text": ""}
{"id": "1387271", "revid": "120613158", "url": "https://it.wikipedia.org/wiki?curid=1387271", "title": "Marco Basile", "text": "Biografia.\nAttore di teatro, cinema e soprattutto televisione, debutta sul grande schermo nel 1998 con il film \"Donne in bianco\", regia di Tonino Pulci, e nel 1999 in televisione con \"L'ispettore Giusti\", regia di Sergio Martino, miniserie tv in onda su Canale 5.\nNel 2002 \u00e8 protagonista, con il ruolo di \"Andrea Monteleone\", della soap opera trasmessa da Rai 2, \"Cuori rubati\". Nello stesso anno \u00e8 nelle sale cinematografiche con il film \"Ciao America\", diretto da Frank Ciota. Inoltre appare su Rai 1 e poi su Rai Due, per ascolti non soddisfacenti, con la miniserie \"Stiamo bene insieme\", regia di Elisabetta Lodoli e Vittorio Sindoni.\nNel 2005 \u00e8 tra i protagonisti del film \"...e dopo cadde la neve\", regia di Donatella Baglivo, che ricostruisce il Terremoto dell'Irpinia del 1980. Nello stesso anno partecipa al reality show \"La fattoria\", ambientato in Brasile e condotto su Canale 5 da Barbara D'Urso, venendo eliminato nel corso della nona puntata con il 52% dei voti. Inoltre appare su Italia 1 in alcuni episodi della serie tv \"Grandi domani\", regia di Vincenzo Terracciano.\nTra il 2006 e il 2007 interpreta il ruolo del boss \"Vincenzo Matrone\" nella settima ed ottava stagione della serie tv di Rai 3, \"La squadra\". Nel 2008 \u00e8 tra i protagonisti della serie tv di Rai 2, \"Terapia d'urgenza\", dove ha il ruolo del dottore \"Valerio Santamaria\". Nel 2011 diventa uno dei protagonisti della seconda serie della fiction tv di Canale 5 R.I.S. Roma - Delitti imperfetti nel ruolo del leader di una pericolosa banda di criminali."}
{"id": "1387273", "revid": "117271", "url": "https://it.wikipedia.org/wiki?curid=1387273", "title": "Daedalea sowerbei", "text": ""}
{"id": "1387274", "revid": "117271", "url": "https://it.wikipedia.org/wiki?curid=1387274", "title": "Grifola biennis", "text": ""}
{"id": "1387275", "revid": "117271", "url": "https://it.wikipedia.org/wiki?curid=1387275", "title": "Heteroporus biennis", "text": ""}
{"id": "1387277", "revid": "117271", "url": "https://it.wikipedia.org/wiki?curid=1387277", "title": "Heteroporus distortus", "text": ""}
{"id": "1387278", "revid": "117271", "url": "https://it.wikipedia.org/wiki?curid=1387278", "title": "Hydnum bienne", "text": ""}
{"id": "1387279", "revid": "117271", "url": "https://it.wikipedia.org/wiki?curid=1387279", "title": "Irpex hydniformis", "text": ""}
{"id": "1387280", "revid": "117271", "url": "https://it.wikipedia.org/wiki?curid=1387280", "title": "Irpicium ulmicola", "text": ""}
{"id": "1387281", "revid": "117271", "url": "https://it.wikipedia.org/wiki?curid=1387281", "title": "Lentinus bostonensis", "text": ""}
{"id": "1387282", "revid": "117271", "url": "https://it.wikipedia.org/wiki?curid=1387282", "title": "Lentinus hispidosus", "text": ""}
{"id": "1387283", "revid": "117271", "url": "https://it.wikipedia.org/wiki?curid=1387283", "title": "Lentinus lusitanicus", "text": ""}
{"id": "1387284", "revid": "117271", "url": "https://it.wikipedia.org/wiki?curid=1387284", "title": "Merisma heteroporus", "text": ""}
{"id": "1387285", "revid": "1318658", "url": "https://it.wikipedia.org/wiki?curid=1387285", "title": "Guardiani della Galassia (disambigua)", "text": ""}
{"id": "1387286", "revid": "117271", "url": "https://it.wikipedia.org/wiki?curid=1387286", "title": "Phaeolus biennis", "text": ""}
{"id": "1387287", "revid": "117271", "url": "https://it.wikipedia.org/wiki?curid=1387287", "title": "Phylacteria biennis", "text": ""}
{"id": "1387289", "revid": "117271", "url": "https://it.wikipedia.org/wiki?curid=1387289", "title": "Polyporus biennis", "text": ""}
{"id": "1387292", "revid": "117271", "url": "https://it.wikipedia.org/wiki?curid=1387292", "title": "Polyporus distortus", "text": ""}
{"id": "1387293", "revid": "117271", "url": "https://it.wikipedia.org/wiki?curid=1387293", "title": "Polyporus heteroporus", "text": ""}
{"id": "1387294", "revid": "484362", "url": "https://it.wikipedia.org/wiki?curid=1387294", "title": "Driglam namzha", "text": "Il Driglam namzha \u00e8 il codice ufficiale di comportamento, di abbigliamento e di costruzione degli edifici in Bhutan.\nSolitamente viene tradotto in italiano con \"Codice delle Buone Maniere\" e in inglese con \"The Basic Rules for Disciplined Behaviour\".\nLe sue origini risalgono agli insegnamenti di Shabdrung Ngawang Namgyal, il fondatore del Bhutan. Nel 1989 \u00e8 diventato obbligatorio con una legge dello Stato. \nIl Driglam namzha impone tra l'altro l'obbligo di indossare i vestiti tradizionali (il \"gho\" per gli uomini e la \"kira\" per le donne) e prevede una serie di regole architettoniche per la costruzione di qualsiasi nuovo edificio nel Paese.\nIl varo della legge sul Driglam namzha \u00e8 stato tra le cause che hanno portato alla crisi con la minoranza nepalese dei Lotshampa."}
{"id": "1387296", "revid": "117271", "url": "https://it.wikipedia.org/wiki?curid=1387296", "title": "Polyporus occultus", "text": ""}
{"id": "1387298", "revid": "117271", "url": "https://it.wikipedia.org/wiki?curid=1387298", "title": "Polyporus proteiporus", "text": ""}
{"id": "1387299", "revid": "117271", "url": "https://it.wikipedia.org/wiki?curid=1387299", "title": "Polyporus rufescens", "text": ""}
{"id": "1387300", "revid": "117271", "url": "https://it.wikipedia.org/wiki?curid=1387300", "title": "Polyporus sericellus", "text": ""}
{"id": "1387301", "revid": "117271", "url": "https://it.wikipedia.org/wiki?curid=1387301", "title": "Polystictus rufescens", "text": ""}
{"id": "1387302", "revid": "117271", "url": "https://it.wikipedia.org/wiki?curid=1387302", "title": "Ptychogaster alveolatus", "text": ""}
{"id": "1387303", "revid": "117271", "url": "https://it.wikipedia.org/wiki?curid=1387303", "title": "Sistotrema bienne", "text": ""}
{"id": "1387304", "revid": "117271", "url": "https://it.wikipedia.org/wiki?curid=1387304", "title": "Sistotrema lobatum", "text": ""}
{"id": "1387305", "revid": "117271", "url": "https://it.wikipedia.org/wiki?curid=1387305", "title": "Sistotrema rufescens", "text": ""}
{"id": "1387306", "revid": "117271", "url": "https://it.wikipedia.org/wiki?curid=1387306", "title": "Striglia puberula", "text": ""}
{"id": "1387307", "revid": "117271", "url": "https://it.wikipedia.org/wiki?curid=1387307", "title": "Thelephora biennis", "text": ""}
{"id": "1387308", "revid": "298229", "url": "https://it.wikipedia.org/wiki?curid=1387308", "title": "Campionati mondiali giovanili di nuoto 2006", "text": "I primi Campionati mondiali giovanili di nuoto sono svolti a Rio de Janeiro (Brasile) dal 22 al 27 agosto 2006."}
{"id": "1387310", "revid": "117271", "url": "https://it.wikipedia.org/wiki?curid=1387310", "title": "Tomentella biennis", "text": ""}
{"id": "1387311", "revid": "117271", "url": "https://it.wikipedia.org/wiki?curid=1387311", "title": "Trametes rufescen", "text": ""}
{"id": "1387314", "revid": "729019", "url": "https://it.wikipedia.org/wiki?curid=1387314", "title": "Abortiporus biennis", "text": "\"Abortiporus biennis\" (Bull.) Singer, \"Mycologia\" 36(1): 68 (1944), \u00e8 un fungo basidiomicete.\nDescrizione della specie.\nCappello.\nFino a 15-20 cm di diametro, da sessile a stipitato diviso in molti lobi, reniforme, semicircolare o irregolare, a volte zonato, vellutato, quasi spugnoso in superficie, biancastro con macchie color ocra-brunastro. Durante il suo sviluppo tende ad inglobare erba o altri vegetali.\nPori.\nIneguali, lacerati, denticolati, labirintiformi, biancastri, si macchiano di rosa-giallastro al tocco, 1-4 per mm.\nNegli esemplari giovani possono presentare goccioline rossastre per essudazione.\nTubuli.\nLunghi 6 mm.\nGambo.\nSpesso assente o poco definito, quando presente lungo fino a 6 cm, biancastro, vellutato.\nCarne.\nCoriacea, fibrosa, spugnosa nella parte superiore del cappello, da bianca a sfumata di rosa, essuda liquido rosa quando pressata.\nHabitat.\nSaprofita, fruttifica nei boschi di latifoglie, raramente conifere, su residui legnosi o a terra vicino ai tronchi, da primavera ad autunno.\nCommestibilit\u00e0.\nSenza valore."}
{"id": "1387315", "revid": "6923", "url": "https://it.wikipedia.org/wiki?curid=1387315", "title": "Piramide a gradoni", "text": "Il sistema costruttivo a piramide gradonata \u00e8 trasversale a molte culture ed ha prodotto anche in contesti storico-geografici indipendenti risultati molto simili.\nAbbiamo gli esempi pi\u00f9 noti di tali costruzioni in Mesopotamia, nell'Antico Egitto e presso le civilt\u00e0 precolombiane in America.\nQuesto tipo di piramidi, solitamente, ha una base molto ampia su cui sviluppano diversi strati, o gradoni, di pietra.\nUna delle pi\u00f9 famose tra quelle dell'antico Egitto, che risentono dello stretto contatto con le mastabe, \u00e8 la piramide di Djoser, voluta dall'omonimo faraone e progettata dall'architetto Imhotep la quale fu dedicata al faraone Djoser."}
{"id": "1387318", "revid": "767487", "url": "https://it.wikipedia.org/wiki?curid=1387318", "title": "Lacus Gaudii", "text": "Il Lacus Gaudii (\"Lago della gioia\", in latino) \u00e8 un piccolo mare lunare situato nella regione della Terra Nivium. Ha un'estensione di circa 113 km."}
{"id": "1387320", "revid": "1305772", "url": "https://it.wikipedia.org/wiki?curid=1387320", "title": "Poienarii de Arge\u0219", "text": "Poienarii de Arge\u0219 \u00e8 un comune della Romania di 1.140 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: Bonce\u0219ti, Ceaure\u0219ti, Ioanice\u0219ti, Poienarii, Tomule\u0219ti."}
{"id": "1387322", "revid": "767487", "url": "https://it.wikipedia.org/wiki?curid=1387322", "title": "Carl Keenan Seyfert", "text": "\u00c8 noto per la sua pubblicazione del 1943 sulle righe di alta eccitazione dalle regioni centrali di alcune galassie a spirale, poi battezzate in suo onore galassie di Seyfert. Anche il Sestetto di Seyfert porta il suo nome. \nBiografia.\nSeyfert crebbe a Cleveland, e frequent\u00f2 l'Universit\u00e0 di Harvard a partire dal 1929. Nel 1936 ricevette il Ph.D. in astronomia, con una tesi intitolata \"Studies of the External Galaxies\", sotto la supervisione di Harlow Shapley. La tesi si occupava dei colori e delle magnitudini delle galassie. \nNel 1936 entr\u00f2 a far parte dello staff dell'Osservatorio McDonald in Texas, e contribu\u00ec all'avviamento della struttura. Vi rimase fino al 1940, lavorando con Daniel Popper sulle propriet\u00e0 di stelle B deboli, e proseguendo il suo lavoro sui colori delle galassie a spirale. \nNel 1940 si spost\u00f2 all'Osservatorio di Monte Wilson come membro del National Research Council, e vi rimase per due anni, studiando una classe di galassie attive note oggi come \"Galassie di Seyfert\". Nel '42 torn\u00f2 a Cleveland, presso il Case Institute, dove insegn\u00f2 navigazione al personale militare e partecip\u00f2 a ricerche segrete militari. Port\u00f2 avanti anche alcune ricerche astronomiche all'Osservatorio Warner e Swasey del Case Institute. \nNel 1946 entr\u00f2 alla Vanderbilt University di Nashville, nel Tennessee, che all'epoca aveva un programma astronomico molto modesto, ed un piccolissimo telescopio. Seyfert svilupp\u00f2 i programmi di insegnamento e trov\u00f2 fondi per costruire un nuovo osservatorio, chiamato Dyer. \nMor\u00ec in un incidente automobilistico a Nashville, a 49 anni. \nRiconoscimenti.\nUn cratere sulla Luna porta il suo nome, cos\u00ec come l'ex osservatorio Dyer.\nIn sua memoria furono istituiti il Seyfert Prize Fellowship e il Carl Seyfert Memorial Award in Geology."}
{"id": "1387323", "revid": "37140", "url": "https://it.wikipedia.org/wiki?curid=1387323", "title": "Galassie di Seyfert", "text": ""}
{"id": "1387329", "revid": "174925", "url": "https://it.wikipedia.org/wiki?curid=1387329", "title": "Upstream (petrolio)", "text": "Nell'ambito petrolifero, per upstream si intende l'insieme dei processi operativi da cui ha origine l'attivit\u00e0 di produzione di gas naturale, olio combustibile e petrolio.\nQuesto termine di origine americana, indica il corso di un flusso d'acqua che scende dalla sorgente e, in senso traslato, tutte quelle attivit\u00e0 svolte \"a monte\" della vendita di petrolio finalizzate allo scopo di rilevare ed estrarre gli idrocarburi presenti nel sottosuolo.\nFasi dell'upstream.\nIl processo operativo dell'upstream si articola in quattro fasi, ciascuna con i suoi oneri caratteristici:\nL'upstream \u00e8 la pi\u00f9 rischiosa, ma la pi\u00f9 redditizia attivit\u00e0 legata al mondo degli idrocarburi. Il processo esplorativo si inquadra in un pi\u00f9 ampio contesto di ricerca, sviluppo, produzione e commercializzazione dei prodotti petroliferi, a cui fanno seguito l'abbandono e il ripristino ambientale dei siti o delle aree \"offshore\" utilizzate per la coltivazione del giacimento, quando questo sia esaurito.\nI tempi medi del primo periodo di vigenza di un permesso di ricerca sono generalmente dell'ordine di quattro o cinque anni, durante i quali vengono eseguiti i previsti rilievi sismici e di perforazione dei pozzi esplorativi e, in caso di risultato positivo, si realizza la prima scoperta di idrocarburi; ed il pozzo da esplorativo diventa pozzo di scoperta .\nEntro qualche mese dalla scoperta di idrocarburo l'operatore deve sottoporre all'autorit\u00e0 competente un programma di valutazione del giacimento e, in un periodo di tempo concordato, definire se si \u00e8 in presenza di un campo petrolifero commerciale o di un ritrovamento privo di interesse economico. Nel primo caso deve essere preparato un piano di sviluppo che contenga tutte le specifiche tecniche necessarie per mettere in produzione il campo e per gestire l'intero processo (trasporto del prodotto, infrastrutture di coltivazione, protezione ambientale). Prima di iniziare qualsiasi tipo di attivit\u00e0 e di investire sul giacimento scoperto, l'operatore deve richiedere e ottenere una concessione di sviluppo sull'area contenente il giacimento che lo tuteli nei suoi diritti minerari(detta concessione di sfruttamento o \"development lease\").\nNell'economia di un progetto petrolifero \u00e8 di grande importanza il tempo che intercorre tra la scoperta e l'inizio dell'attivit\u00e0 di produzione di un giacimento. Questo arco di tempo incide sul ritorno economico dell'investimento, in quanto la redditivit\u00e0 del progetto \u00e8 maggiore se i tempi di recupero dei costi di sviluppo sono brevi.\nPrima di confermare l'estensione del giacimento tramite un programma di perforazione di pozzi di verifica e conferma , spesso \u00e8 necessario un rilievo sismico di dettaglio per determinare l'ubicazione dei pozzi di delimitazione e di sviluppo del campo . Per rendere pi\u00f9 facile il passaggio tra la fase esplorativa e quella di sviluppo \u00e8 spesso utile, sin dalle prime fasi esplorative, cercare un'integrazione di tutti gli interventi tecnici pertinenti allo studio e al successivo sviluppo del giacimento, con l'obiettivo di ridurre i costi e abbreviare i tempi tra la scoperta e la messa in produzione. Ci\u00f2 \u00e8 particolarmente importante in acque profonde o in situazioni remote per le quali l'entit\u00e0 dei capitali investiti rende assai onerosi eventuali ritardi della produzione."}
{"id": "1387337", "revid": "767487", "url": "https://it.wikipedia.org/wiki?curid=1387337", "title": "Giovanni Lapi (abate)", "text": " \nIstitu\u00ec la cattedra di botanica nello Studio Fiorentino, dove insegn\u00f2 per trentasei anni e fu lettore di Botanica nella Scuola di Medicina e Farmacia. \nProfess\u00f2 la sua scienza nel Giardino dei Semplici, dell'Ospedale di Santa Maria Nuova, dotata di una \"spezieria\", e costantemente forn\u00ec questo giardino di nuove piante officinali.\nGiovanni Lapi lasci\u00f2 molti scritti, fra i quali gli opuscoli: \"Metodo per distruggere i succiameli\"; \"Discorso sull'estremismo del loglio\"; \"Riflessioni sopra le raccolte dei grani rugginosi\".\nNel 1776 dett\u00f2 agli studenti le \"Lezioni di Botanica\" nello \"Spedale di Santa Maria Nuova\"."}
{"id": "1387339", "revid": "767487", "url": "https://it.wikipedia.org/wiki?curid=1387339", "title": "Poienarii de Muscel", "text": "Poienarii de Muscel \u00e8 un comune della Romania di 3.574 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: Gro\u0219ani, Jugur, Poienari, \u0218erb\u0103ne\u0219ti, Valea \u00cend\u0103r\u0103t."}
{"id": "1387341", "revid": "2205721", "url": "https://it.wikipedia.org/wiki?curid=1387341", "title": "Egwene al'Vere", "text": "Egwene al'Vere \u00e8 una delle protagoniste della saga fantasy \"La Ruota del Tempo\" dello scrittore statunitense Robert Jordan. Egwene \u00e8 una ragazza minuta e dalla bellezza notevole, con dei grandi occhi scuri, molto belli e dolci secondo Rand al'Thor. \u00c8 la figlia del sindaco e principale locandiere di Emond's Field.\nStoria.\nAll'inizio della saga Egwene ha circa diciotto anni, \u00e8 fidanzata di Rand al'Thor, colui che \u00e8 destinato ad essere il Drago Rinato, e vorrebbe intraprendere la carriera di Sapiente del villaggio sotto la guida di Nynaeve al'Meara. L'arrivo di Moiraine Sedai e l'attacco dei Trolloc sconvolgono la vita tranquilla del villaggio di Egwene, di Rand e degli altri loro amici (Matrim Cauthon e Perrin Aybara) e perci\u00f2 la ragazza decide di aggregarsi al loro gruppo in fuga. Nel corso del primo volume Egwene scopre cos\u00ec di poter incanalare la parte femminile dell'Unico Potere ed accompagna Rand e gli altri fino all'Occhio del Mondo.\nNei libri successivi la ragazza decide di recarsi alla Torre Bianca di Tar Valon per essere addestrata come Aes Sedai. Egwene capisce anche di non essere pi\u00f9 innamorata di Rand, perci\u00f2 i due si lasciano, pur rimanendo amici fraterni. In seguito, a causa degli inganni di Liandrin Sedai dell'Ajah Rossa (in realt\u00e0 dell'Ajah Nera) Egwene viene schiavizzata come damane dai Seanchan, sbarcati nella localit\u00e0 di Falme: verr\u00e0 perci\u00f2 forzata nell'uso dell'Unico Potere ma alla fine verr\u00e0 liberata grazie all'aiuto di Nynaeve e di altre amiche (Min Farshaw ed Elayne Trakand). Torna quindi alla Torre Bianca accompagnata da Verin Sedai. \nDopo aver superato il test come Ammessa tra le Aes Sedai, ed essere scampata ad un attentato di uno degli Uomini Grigi, Egwene viene mandata dall'Amyrlin Seat Siuan Sanche, alla caccia di alcune componenti accertate dell'Ajah Nera. In questa ricerca verr\u00e0 accompagnata da Elayne e Nynaeve. Prima di partire per\u00f2 Verin le consegna un ter'angreal ad anello che le permette di entrare in \"Tel'Aran'Rhiod\" e quindi potersi esercitare con il suo talento di Camminatrice dei Sogni.\nDopo tutta una serie di eventi lungo la strada (tra cui l'incontro con alcune Fanciulle della Lancia, tra le quali Aviendha) tutte e tre le giovani donne si ritroveranno imprigionate dall'Ajah Nera e da Be'lal nella Pietra di Tear, ma vengono liberate da Matrim Cauthon proprio nel momento in cui Rand sar\u00e0 finalmente riconosciuto come il Drago Rinato (conclusione del terzo libro). In seguito Egwene sceglier\u00e0 di separarsi dalle sue due amiche e di recarsi nella Desolazione Aiel assieme a Rand e Moiraine. Infatti dopo avere scoperto di possedere il talento rarissimo di \u201cCamminare nei Sogni\u201d vale a dire la capacit\u00e0 di entrare e manovrare \"Tel'Aran'Rhiod\", il Mondo dei Sogni, capisce che le uniche donne che potrebbero istruirla in questo campo, sono proprio alcune delle Sapienti Aiel, come Amys, che la invitano a raggiungerle al pi\u00f9 presto. \nTra gli Aiel Egwene, oltre ad imparare a padroneggiare il suo talento di Sognatrice, apprender\u00e0 anche le loro strette regole etiche del \"jih\" e \"toh\", guadagnandosi un rispetto che raramente le Aes Sedai possono vantare presso questo popolo. Dalla desolazione Aiel, Egwene segue Rand nel suo ritorno a Cairhien e lo aiuta assieme ad Aviendha, utilizzando \"Saidar\" per liberare la citt\u00e0 dall'assedio degli Shaido. Subito dopo ha modo di incontrare per caso anche Gawyn, il fratello di Elayne, che \u00e8 giunto in citt\u00e0 per fare da scorta alle Aes Sedai ambasciatrici della Torre. Tra Gawyn ed Egwene sboccia un amore clandestino, ma i due presto sono costretti a separarsi perch\u00e9 Egwene viene invitata dalle Aes Sedai ribelli a raggiungerle al pi\u00f9 presto.\nInfatti, dopo il colpo di Stato che ha portato alla deposizione di Siuan Sanche e all'elezione di Elaida dell'Ajah Rossa, Egwene viene scelta a sorpresa dalle Aes Sedai ribelli di Salidar, per essere eletta come la loro nuova Amyrlin Seat in opposizione all'usurpatrice. Le sorelle hanno scelto la giovanissima ed inesperta Egwene, non solo per la sua grande potenza e per la sua amicizia con il Drago Rinato, ma soprattutto perch\u00e9 sono convinte di poterla manovrare facilmente. Egwene tuttavia sar\u00e0 capace di mostrarsi tutt'altro che un fantoccio nelle mani delle Aes Sedai pi\u00f9 anziane; infatti grazie ai preziosi consigli di Siuan, riuscir\u00e0 a tenere a bada le fazioni guidate da Sheriam, Lelaine e Romanda ed infine ad assicurarsi, con uno stratagemma, i pieni poteri per dichiarare guerra ad Elaida ed assediare Tar Valon e la Torre Bianca. Alla conclusione di questi eventi Egwene, per evitare un inutile spargimento di sangue, escogita un piano per bloccare i porti di Tar Valon e quindi un modo per bloccare i rifornimenti e far cadere la citt\u00e0 senza combattimenti. Il piano ha successo per\u00f2 Egwene viene tradita e catturata dalle Aes Sedai assediate (fine libro X).\nNel corso del libro XI, dalla prigionia Egwene ordina alle sue seguaci di non tentare di liberarla. Infatti intende sfruttare a suo favore gli attriti che si sono formati tra le Ajah nella Torre e minare dall'interno la coesione del gruppo di Aes Sedai che seguono Elaida. Nonostante le molte divisioni interne della Torre Bianca, questo compito si rivela arduo per la ragazza: viene retrocessa al rango di semplice Novizia, deve bere di continuo la radice biforcuta cos\u00ec da poter incanalare solo un refolo di \"Saidar\" e infine deve continuamente subire fustigazioni come ribelle. L'etica imparata dagli Aiel di \u201caccettare il dolore\u201d consentir\u00e0 per\u00f2 ad Egwene di sopportare le percosse e le privazioni e di perseguire lentamente il suo fine di seminare il dissenso all'interno della Torre, tanto che alla fine riuscir\u00e0 a guadagnarsi il riconoscimento delle Novizie e delle Ammesse e persino il rispetto di alcune importanti Aes Sedai seguaci di Elaida.\nNel corso del libro XII, Egwene continua a seminare con successo i suoi dubbi tra la sorelle rimaste nella Torre Bianca. Perci\u00f2, durante il suo primo incontro con Elaida, Egwene decide di rimanere in silenzio, perch\u00e9 un suo confronto diretto con la donna la porterebbe al confinamento e quindi le toglierebbe quella libert\u00e0 di manovra che le permette di girare nella Torre a compiere la sua opera. Inoltre, pur continuando a subire le pesanti punizioni di Silviana, la Maestra delle Novizie, alla fine Egwene comprende totalmente l'etica del dolore Aiel e la maniera per accettarlo: il dolore fisico non \u00e8 nulla, rispetto a quello interiore che prova nel vedere la Torre ridotta in queste condizioni, perci\u00f2 il male fisico provato pu\u00f2 essere accettato se \u00e8 il prezzo da pagare per guarire le Aes Sedai dalla divisione. Il suo comportamento ammirevole inoltre le fa guadagnare il rispetto della stessa Silviana. In questo periodo Egwene si guadagna l'aiuto di Meidani ed inoltre il rispetto di Ferane e Suana sedai (rispettivamente i capi dell'Ajah Bianca e Gialla) ed infine quello delle Adunanti cacciatrici segrete dell'Ajah Nera: Saerin, Yukiri, Seaine e Doesine.\nEgwene viene chiamata a servire nel corso di una cena in cui sono presenti Elaida ed alcune Adunanti. Elaida si comporta in maniera riprovevole con loro e perci\u00f2 Egwene non riesce pi\u00f9 a trattenersi e ridicolizza totalmente la donna. Di conseguenza Elaida, proprio di fronte alle Adunanti, fustiga severamente la giovane donna con il Potere (un atto totalmente illegale) e quindi la confina in una cella, accusandola di essere un Amico delle Tenebre. L'inconsistenza delle accuse ed il trattamento inflitto ad Egwene, provocano la reazione di Silviana, che prende le difese della giovane donna di fronte all'intero Consiglio; Elaida di conseguenza rimuove e fa imprigionare anche Silviana, nominando Katerine come nuova Maestra delle Novizie. Tutto questo alla fine provoca una spaccatura all'interno della stessa Ajah Rossa (tra coloro che sostengono Elaida e quelle che sostengono Silviana) ed induce inoltre le Adunanti ad intervenire: fanno liberare Egwene ed impongono ad Elaida una punizione trimestrale. \nLo stesso giorno in cui viene liberata, Egwene riceve nella sua stanzetta da novizia, l'inaspettata visita di Verin Sedai che le spiega di appartenere all'Ajah Nera, ma che in realt\u00e0 in cuor suo \u00e8 sempre rimasta affiliata alla Luce. Per aggirare i suoi giuramenti al Tenebroso, Verin beve un veleno a lenta azione e nell'ultima ora di vita, rivela ad Egwene tutti i segreti che ha raccolto sull'Ajah Nera negli ultimi settanta anni, compreso un elenco quasi completo di tutti i suoi membri. Quella notte stessa la Torre Bianca viene attaccata dai Seanchan, un evento che Egwene aveva predetto nei suoi sogni, ma non era stata creduta. Mentre la Torre precipita nel panico e nel caos totale, sotto i colpi del raid nemico, Egwene prende l'iniziativa, si lega in circolo ad un gruppo di Novizie ed insegna ad altre a fare altrettanto, quindi Viaggia nella stanza degli \"angreal\" per armarsi.\nCon in mano il potentissimo \"sa'angreal\" di Vora, Egwene respinge quasi da sola l'attacco Seanchan, causando agli assalitori moltissime perdite (non riesce per\u00f2 ad impedire la cattura di 25 sorelle, tra cui la stessa Elaida). Al termine della lotta per\u00f2, Egwene cade a terra svenuta, completamente stremata per lo sforzo; perci\u00f2 non riesce ad opporsi a Gawyn Trakand, Siuan Sanche e Gareth Bryne, che venuti a soccorrerla, la riportano nel campo delle ribelli. La mattina seguente, infuriata con Siuan e Gawyn perch\u00e9 l'hanno portata via dalla Torre nel momento del suo maggiore successo e perch\u00e9 hanno disobbedito ai suoi ordini di non venire a liberarla, Egwene procede dunque a colpire l'Ajah Nera tra le ribelli: con uno stratagemma smaschera Sheriam davanti al Consiglio e quindi ordina una procedura con la Verga dei Giuramenti per catturare le sorelle nere (pi\u00f9 di cinquanta vengono prese e giustiziate).\nEgwene quindi si vede costretta ad ordinare l'assalto del suo esercito a Tar Valon, per approfittare del momento di debolezza e disordine in cui versa la Torre Bianca. Fortunatamente per\u00f2 i Capi delle Ajah dentro alla Torre (ad esclusione dell'Ajah Rossa), di fronte a tutti i disastri a cui hanno portato i loro maneggi, si accordano per far eleggere Egwene e le inviano una delegazione di Adunanti. Egwene dunque viene rieletta Amyrlin Seat anche dal Consiglio dentro la Torre. Dopo una severa reprimenda alle undici Adunanti presenti, che non hanno impedito ad Elaida di compiere i suoi disastri e che l'hanno eletta escludendo l'Ajah Rossa, Egwene fa chiamare Silviana, che era ancora rinchiusa in cella e la nomina sua nuova Custode degli Annali, perch\u00e9 \u00e8 forse stata una delle poche sorelle dentro alla Torre ad aver compiuto fino in fondo il suo dovere e l'unica ad essersi opposta apertamente alla tirannia di Elaida. Quindi dopo aver riaccolto a Tar Valon le ribelli, Egwene incita tutte le sorelle a ricostruire la Torre Bianca per affrontare unite l'imminente Ultima Battaglia.\nAll'inizio del XIII Libro Egwene riceve a Tar Valon la visita inaspettata del Drago Rinato, che le preannuncia la sua intenzione di voler infrangere gli ultimi tre, dei Sette Sigilli di \"cuendillar\" che imprigionano Shai'tan. Egwene rimane molto turbata da questa intenzione, perci\u00f2 si impegna a radunare nella Piana di Merrilor tutti coloro che secondo lei possono indurre il Drago a cambiare idea. Poi, con l'appoggio di alcune Adunanti, Egwene indaga sulla presenza di Mesaana nella Torre (confermata anche da alcuni sogni profetici) ed induce il Consiglio a rivedere le norme di convocazione, cos\u00ec da eliminare la pratica deleteria delle sedute segrete. Quindi fa tornare Nynaeve alla Torre, perch\u00e9 diventi a tutti gli effetti Aes Sedai, compiendo il test richiesto.\nIntanto i rapporti tra Egwene e Gawyn non sono affatto buoni, perch\u00e9 lui ancora non riesce ad accettare i rispettivi ruoli e le disobbedisce, anche se a fin di bene. Perci\u00f2 Gawyn esasperato, decide di tornare a Caemlyn da Elayne. Egwene quindi decide di esporsi in \"Tel'Aran'Rhiod\" come esca, per attirare Mesaana in trappola. Di conseguenza Egwene incontra nel \"Mondo dei sogni\" le esponenti delle Cercavento e delle Sapienti Aiel, per stabilire un rapporto di reciproco aiuto ed alleanza contro i nemici comuni. Come si era aspettata, mentre la giovane Amyrlin \u00e8 impegnata nelle trattative, l'Ajah Nera e la Reietta vengono allo scoperto, ma non per spiare, bens\u00ec per attaccare, perci\u00f2 restano uccise due Aes Sedai; immediatamente Egwene e le sue alleate contrattaccano con successo, ed Egwene elimina di persona ben cinque Sorelle Nere (tra le quali Katerine Alruddin); Mesaana per\u00f2, con un trucco, riesce a sorprendere ed a imprigionare Egwene con un \"a'dam\". Quest'ultima, grazie alla sua straordinaria forza di volont\u00e0, riesce alla fine per\u00f2 a dominare meglio della Reietta il \"Tel'Aran'Rhiod\" e cos\u00ec riesce a liberarsi e a distruggere la mente dell'avversaria.\nMentre Egwene \u00e8 impegnata nella sua battaglia nel \"Mondo dei sogni\", Gawyn ritorna precipitosamente alla Torre, perch\u00e9 ha scoperto che i misteriosi assassini che operano nella Torre sono i Pugnali insanguinati dei seanchan. Gawyn quindi interviene giusto in tempo per salvare Egwene che viene assalita mentre sogna inerme nel mondo reale; ma Gawyn resta mortalmente ferito, perci\u00f2 la giovane Amyrlin una volta sveglia, per salvarlo a sua volta, lo lega come suo Gaidin.E gli promette che dopo Tarmon'gai'don si sposeranno, coronando cos\u00ec il loro sogno d'amore. Alla fine del libro Ewgene si reca dunque alla Piana di Merrilor, dove si radunano quasi tutti i protagonisti della saga, con i rispettivi eserciti.\nPoteri e abilit\u00e0.\nEgwene \u00e8 una delle pi\u00f9 potenti incanalatrici in \"saidar\", la parte femminile dell'Unico Potere, in questo \u00e8 superata unicamente dalle Reiette, da Nynaeve e da ben poche altre donne. In particolare \u00e8 molto forte in \"terra\", evento raro tra le donne, e questo le ha consentito di riscoprire la tecnica femminile per riprodurre l'infrangibile \"cuendillar\", la Pietra dell'Anima. Egwene inoltre ha riscoperto la tecnica per \"viaggiare\" (che permette di aprire portali di viaggio da un luogo all'altro) utilizzando tessiture di \"Saidar\".\nUn altro rarissimo talento di Egwene, che per\u00f2 non ha nessuna relazione con l'Unico Potere, \u00e8 quello di essere una fortissima \"Camminatrice dei Sogni\" ha cio\u00e8 la capacit\u00e0 di porsi in uno stato di veglia e di entrare volontariamente in \"Tel'Aran'Rhiod\" (il Mondo dei Sogni) e di saperlo inoltre modellare a suo completo piacimento; in questo talento Egwene \u00e8 cos\u00ec forte da riuscire a sconfiggere persino Moghedien, la Reietta pi\u00f9 potente a manipolare \"Tel'Aran'Rhiod\". L'essere una \"Camminatrice dei Sogni\" permette ad Egwene di avere anche dei sogni profetici, che le indicano i probabili sviluppi di molti avvenimenti.\nRelazioni.\nDopo la relazione adolescenziale con Rand, Egwene si \u00e8 innamorata di Gawyn Trakand, il fratello della sua amica Elayne, che contraccambia il suo amore. Egwene avrebbe l'intenzione di farlo diventare suo Custode, ma gli eventi della Ruota hanno portato i due amanti a rimanere separati per lungo tempo; addirittura i due si sono trovati inconsapevolmente su fronti opposti, infatti Gawyn era, suo malgrado, agli ordini dell'Amyrlin Elaida; inoltre il giovane uomo odia profondamente Rand al'Thor, ritenendolo responsabile della presunta morte di sua madre Morgase.\nFinalmente nel corso dei Libri XIII e XIV, Egwene e Gawyn riescono brevemente a coronare il loro amore, sposandosi."}
{"id": "1387342", "revid": "1442080", "url": "https://it.wikipedia.org/wiki?curid=1387342", "title": "Eudendrium racemosum", "text": "Eudendrium racemosum (Gmelin, 1791) \u00e8 un idrozoo della famiglia Eudendriidae.\nHabitat e distribuzione.\nStrettamente bentonico cresce su fondali duri. Molto comune nel Mar Mediterraneo, dove costituisce la preda tipica di molte specie di Nudibranchia (ad esempio \"Flabellina iodinea\", \"Flabellina affinis\", \"Cratena peregrina\", ecc).\nDescrizione.\nForma colonie arborescenti alte fino a 10-15 centimetri. I polipi sono di colore arancio."}
{"id": "1387346", "revid": "46291", "url": "https://it.wikipedia.org/wiki?curid=1387346", "title": "Antennaria dioica", "text": "Il Sempiterno di montagna (Antennaria dioica ) \u00e8 una piccola pianta cespitosa, perenne, appartenente alla famiglia delle Asteraceae di altezza massima 20\u00a0cm (minima 5\u00a0cm), con capolini dal delicato aspetto quasi piumoso. Viene considerata una specie sempreverde delle zone circumboreali (abitatrice delle zone fredde e temperato - fredde dell'Europa, Asia e Nordamerica). \u00c8 una pianta dioica, quindi pu\u00f2 trovarsi in gruppi con tutti i fiori di sesso maschile oppure di sesso femminile; ma si pu\u00f2 trovare anche in colonie miste, e si pu\u00f2 riprodurre anche senza fecondazione.\nEtimologia.\nIl nome del genere (\"Antennaria\") deriva da \"antenna\" a causa dell'aspetto a piumetto setaceo dei peli del pappo, molto simili alle antenne di alcune farfalle.\nIl nome della specie (\"dioica\") deriva dalla particolarit\u00e0 di avere solo stami sui fiori maschili e solo pistilli sui fiori femminili.\nIl nome comune \"Sempiterni di montagna\" deriva dal fatto che \u00e8 una specie sempreverde che vive a quote tipiche montane.\nL'altro nome comune \"Piede di gatto\", deriva dai capolini che si presentano morbidi come i cuscinetti delle dita dei gatti.\nMorfologia.\nLa forma biologica di questa pianta viene definita camefita reptante (Ch rept): pianta perenne a base legnosa con gemme poste all'altezza del suolo (camefita), con organi aderenti al suolo quasi striscianti (reptante) a forma di crescita suffruticosa.\nRadici.\nLa nostra pianta possiede (in confronto agli esili fusti ipogei) un robusto rizoma legnoso ad andamento obliquo con degli stoloni epigei striscianti (orizzontali) e ben radicati (dimensioni stoloni: 2 \u2013 10\u00a0cm) da cui nascono diversi fusti eretti e scapiformi (da qui il carattere cespitoso tipico della pianta).\nFusto.\nIl fusto (parte epigea) \u00e8 semplice ed eretto (5 \u2013 10\u00a0cm) ma tomentoso. A volte pu\u00f2 presentare delle minime angolosit\u00e0 e in genere \u00e8 foglioso (subcaule).\nInfiorescenza.\nI fiori sono riuniti in densi fascetti corimbosi irregolari e unisessuali in numero di 2 - 10 posti in una ombrella terminale.\nFiori.\nI fiori sono tutti tubulosi e attinomorfi.\nQuesta pianta (appunto dioica) presenta un certo dimorfismo sessuale: il capolino campanulato dei fiori maschili \u00e8 largo 5\u20136\u00a0mm e l'involucro bratteale \u00e8 di colore bianco o giallastro; mentre, corrispondentemente, quello dei fiori femminili \u00e8 largo 10\u201312\u00a0mm e di colore rosso o roseo.\nFioritura: maggio - agosto\nL'impollinazione \u00e8 anemogama.\nFrutti.\nIl frutto \u00e8 un achenio di circa 1\u00a0mm. In cima presenta un pappo di colore biancastro o rosato (a seconda del sesso del fiore), piumato per consentire la dispersione anemofila.\nDistribuzione e habitat.\nQuesta pianta \u00e8 distribuita nelle zone temperato-fredde dell'Europa, dell'Asia e dell'America del nord (tipo corologico: Circumbor). In Italia si trova nelle Alpi e un po' meno nell'Appennino. Assente al Sud e nelle isole. \nI suoi habitat preferiti sono i pascoli, luoghi erbosi (ma anche sassosi e asciutti) e con substrato lievemente acido (o siliceo). Pu\u00f2 essere rinvenuta anche nei boschi di conifere (peccete, abetine, pinete e faggete) e di latifoglie.\nAltitudini preferite: 100\u00a0\u2013 2300\u00a0m s.l.m. (secondo altri autori 1500\u00a0\u2013 3000\u00a0m s.l.m.)\nUsi.\nFarmacia.\nL\"'Antennaria dioica\" ha buone propriet\u00e0 medicamentose contro i disturbi del fegato e della cistifellea; pu\u00f2 essere valida anche per le epatiti e la diarrea. Nella medicina popolare viene usata anche come gargarismo nelle tonsilliti per le sue propriet\u00e0 anti-infiammatorie ed emollienti. In genere si usano solamente i fiori femminili."}
{"id": "1387347", "revid": "287204", "url": "https://it.wikipedia.org/wiki?curid=1387347", "title": "Missorio di Teodosio", "text": "Il missorio di Teodosio, anche detto pi\u00f9 propriamente disco di Teodosio, \u00e8 un grosso \"clipeus\" (\"disco\", in lingua latina) in argento, tradizionalmente identificato con un missorio (piatto decorato) ma pi\u00f9 probabilmente un piatto di largizione, conservato alla Real Academia de la Historia di Madrid. Fu prodotto probabilmente a Costantinopoli nel 388 o nel 393, in occasione dei \"decennalia\" (decimo anniversario di regno) o, rispettivamente, dei \"quindecennalia\" (quindici anni di regno) dell'imperatore Teodosio I, il quale \u00e8 raffigurato mentre consegna un codice a un alto funzionario, affiancato dai suoi due co-imperatori, identificati con Valentiniano II (od Onorio) e Arcadio.\nSi tratta di un esempio caratteristico dello stile classicheggiante dell'et\u00e0 teodosiana ed \u00e8 considerato uno dei capolavori dell'oreficeria tardo-imperiale romana.\nPiatto commemorativo.\nQuesto disco proviene da un tesoro di oggetti di argento, che comprendeva tre pezzi, trovati nel 1847 ad Almendralejo, 29\u00a0km a sud di M\u00e9rida, nella provincia spagnola di Badajoz. \u00c8 considerato il pi\u00f9 bell'esempio di piatto di \"largitio\" (\u00ablargizione\u00bb) in argento, cio\u00e8 di quella categoria di oggetti di lusso realizzati in vista delle celebrazioni imperiali (ascensione al trono e anniversario di regno in particolare) e poi offerti in tali occasioni dall'imperatore ai pi\u00f9 importanti dignitari dell'impero: si trattava principalmente di piatti e coppe d'argento.\nPochi esemplari di tale argenteria si sono conservati: solo 19 pezzi sono sopravvissuti, tutti datati al IV secolo e prodotti sotto sei imperatori. In questo ambito, il disco di Teodosio si distingue per essere il pi\u00f9 recente (anche se la pratica di produrre e donare questi oggetti prosegu\u00ec probabilmente per altri due secoli) e per avere la decorazione pi\u00f9 elaborata: gli unici altri esempi di missorii conservati altrettanto bene sono il piatto di Ker\u010d', conservato al Museo dell'Ermitage e raffigurante Costanzo II a cavallo, e quello di Valentiniano I (o Valentiniano II) a Ginevra.\nDescrizione.\nIl piatto di Madrid \u00e8 d'argento, con tracce di doratura sulle lettere. Le sue dimensioni sono ragguardevoli, in rapporto agli altri piatti d'argento contemporanei noti: misura infatti 0,74\u00a0m di diametro, con uno spessore che varia tra i 4 e gli 8\u00a0mm. Il piatto si appoggia su di un anello di 0,26\u00a0m di diametro e uno spessore di 0,30\u00a0mm saldato sul retro, che reca una scritta in greco che indica il peso ufficiale dell'oggetto: \"\u03c0\u03bfc \u2191\u039d \u039c\u03b5\u03a4\", cio\u00e8 \"\u03c0\u03bf\u03c3\u03cc\u03c4\u03b7\u03c2 \u03bb\u03b9\u03c4\u03c1\u1ff6\u03bd 50 \u03bc\u03b5\u03c4\u03ac\u03bb\u03bb\u03bf\u03c5\" \u00ab50 libbre di metallo\u00bb. Cinquanta libbre romane equivalgono a 16,13\u00a0kg di argento, mentre il piatto pesa 15,35\u00a0kg: la differenza potrebbe essere dovuta al fatto che il peso indicato \u00e8 quello del piatto senza decorazioni, le quali, realizzate per cesellatura, avrebbero rimosso parte del metallo.\nIl motivo decorativo principale \u00e8 la raffigurazione dell'imperatore regnante e dei due co-imperatori. L'imperatore viene raffigurato al centro di una serliana, una figura architettonica simbolo del potere imperiale almeno dall'epoca di Diocleziano, quando l'imperatore romano si presentava nelle cerimonie pubbliche al centro proprio della serliana del cortile del suo palazzo di Spalato.\nUn'iscrizione lungo il bordo permette di identificare i personaggi raffigurati e l'occasione della produzione del piatto: \nL'iscrizione indica dunque che il piatto fu prodotto in occasione dei \"decennalia\" dell'elevazione al trono di un imperatore di nome Teodosio; la presenza di due co-imperatori nella decorazione permette di scartare Teodosio II, che aveva un solo co-imperatore (lo zio Onorio) il giorno del suo decennale di regno (421), e permette di identificare \u00ab\u00bb con Teodosio I e il giorno con il 19 gennaio 388, mentre l'imperatore era a Tessalonica. Spesso si ritiene il piatto di fabbricazione tessalonicese, ma considerando i tempi potrebbe essere stato commissionato a un orafo di Costantinopoli, prima che la corte fosse partita per Tessalonica.\nUna lettura alternativa dell'iscrizione vede una piccola 'V' sopra la 'X' e quindi propone la lettura , \"nel giorno felicissimo del quindicesimo (anno di regno)\"; questa lettura sposta l'occasione per la creazione del manufatto al 19 gennaio 393.\nQuando venne scoperto, il disco era piegato in due esattamente in mezzo, a conferma del fatto che era stato conservato per il valore del metallo prezioso, e quindi forse destinato alla fusione, invece che per la sua qualit\u00e0 artistica o per il suo valore storico. Questa era una pratica corrente, come testimonia il missorio del tesoro di Gro\u00df Bodungen, ritrovato in pezzi. Il piatto era stato piegato con la faccia decorata rivolta all'interno, e paradossalmente questo ha permesso che la decorazione si conservasse meglio che se fosse stato interrato non piegato. Lo scopritore, nello spianare il piatto, pratic\u00f2 un'incisione lungo la piega, rompendo in due parti il piatto e distruggendo una parte della decorazione, compresa la testa dell'imperatore a sinistra e quella del funzionario davanti all'imperatore.\nJutta Meischner trasferisce il Missorio di Teodosio al V secolo, all'anno 421. Ella sostiene che l'imperatore \u00e8 Teodosio II, affiancato da Onorio a destra e Valentiniano III a sinistra. Meischner costituisce questa interpretazione descrivendo il Missorio come un'opera di stile distintivo, qualit\u00e0 di esecuzione e di lavorazione visto negli esempi esemplari di Impero Romano d'Occidente. Lei sostiene che caratteristiche come queste non sono coerenti con l'epoca di Teodosio I. Arne Effenberger ha contraddetto questa interpretazione, affermando che Teodosio II divenne autocrate nell'anno 408, quindi il decimo anniversario del suo regno avrebbe avuto luogo nel 418 e non nel 421. Egli ritiene che \u00e8 quindi improbabile che l'anniversario specificato nell'iscrizione potesse risalire al regno di Teodosio II. Tuttavia, Meischner basa la sua argomentazione sulla iscrizione che cita un decimo anniversario imperiale che aveva lo scopo di celebrare la prosecuzione della dinastia dieci anni dopo la salita al potere di Teodosio II nel 418, dopo la morte di suo padre Arcadio nel 408. Sulla base di questa evidenza, come discusso da Alicia Canto, Meischner crede che sia stato probabilmente commissionato da Galla Placidia a Ravenna e prodotto intorno al 421 come un dono a suo nipote Teodosio II. Concede la lettura da Alicia Canto dei numeri romani incisi sul missorio nel suo studio dettagliato (che \u00e8 stato presentato nella stessa conferenza di Madrid), come \"quindecennalia\", il quindicesimo anniversario imperiale, invece della lettura comune di \"decennalia\".\nDecorazione.\nI tre imperatori, che sono i protagonisti della scena decorativa, sono raffigurati in trono, dinanzi a una facciata tetrastila, con un podio, quattro colonne corinzie che reggono un architrave con un arco centrale, sormontata da un frontone. Sulla facciata del frontone sono due putti, ai lati dell'arco, che recano delle offerte (cesti di frutta). I tre imperatori sono affiancati da due gruppi di guardie, mentre un funzionario \u00e8 davanti all'imperatore centrale, Teodosio I. La parte inferiore del piatto, l'esergo, \u00e8 occupato da una figura femminile accompagnata da tre putti.\nLe figure imperiali sono identificabili sia per la loro disposizione che per i loro attributi, incluso i capi di vestiario. Tutti e tre gli imperatori sono vestiti in maniera simile: una tunica con maniche lunghe riccamente decorata sulle spalle e sulle maniche, una clamide ricamata fissato alla spalla con una grande fibula a forma di disco, i \"campagi\" (le scarpe porpora imperiali). La fibula \u00e8 un gioiello con montatura decorata con perle e tre pendenti ingioiellati: \u00e8 identico alla fibula dell'imperatore Giustiniano I raffigurata nel mosaico parietale della basilica di San Vitale a Ravenna, e si ritrova identica in alcune monete, come il grande \u00abmedaglione\u00bb da 36 solidi di questo stesso imperatore.\nLe teste degli imperatori sono cinte da diademi, delle larghe bande con due file di perle, interrotte sulla parte frontale dalla montatura tonda e ornata di perle di una pietra preziosa. Si trattava, sin dall'epoca di Costantino I che per primo l'aveva adottato, del simbolo imperiale per eccellenza, raffigurato su tutti i ritratti imperiali, sulle monete e sulle statue. Le teste degli imperatori sono poi incorniciate da aureole, attributo comune in questa epoca e presente su monete e dittici imperiali o consolari (come nella raffigurazione di Onorio nel di Probo del 406): il nimbo era un attributo ereditato dall'alto impero e indicante la divinit\u00e0, senza collegamento all'iconografia cristiana.\nGli imperatori si distinguono l'uno dagli altri per gli accessori. I due imperatori laterali reggono con la mano sinistra un semplice orbe, su cui \u00e8 incisa una croce di sant'Andrea; ma il loro orbe non \u00e8 sormontato da una croce o da una statua. L'imperatore seduto a sinistra tiene inoltre con la destra alzata un lungo scettro, la cui estremit\u00e0 poggia su ginocchio destro, mentre l'imperatore a destra alza la mano destra vuota in segno di benedizione. L'imperatore seduto al centro, Teodosio, tiene la mano sinistra nascosta sotto la clamide, mentre con la destra regge un dittico codicillare (invece che un \"volumen\" codicillare, in quanto l'oggetto \u00e8 chiaramente rettangolare) che consegna al dignitario davanti a s\u00e9 e contenente la nomina dello stesso.\nL'ultimo attributo imperiale che distingue le tre figure sedute \u00e8 proprio la sedia: si tratta di un modello senza braccioli n\u00e9 schienale, coperto da uno spesso cuscino con una ricca decorazione ricamata e con le gambe modellate e decorate, con davanti un poggiapiedi. Questo tipo di sedia, che si distingueva nettamente da un trono classico, era il sedile imperiale derivato dalla \"sella curulis\", la sedia curule riservata agli alti magistrati, come il console, sin dalla Repubblica romana. Durante l'impero romano, questa sedia era divenuta un simbolo dell'autorit\u00e0 imperiale come il diadema, il globo, lo scettro e la fibula elaborata della clamide, anche se rimaneva un attributo dei consoli, come mostrato dalle raffigurazioni dei dittici consolari.\nIl dignitario in piedi davanti all'imperatore centrale \u00e8 vestito con una tunica corta, una clamide chiusa da una fibula a balestra e i \"campagi\". Sebbene anche questi siano decorati, i suoi vestiti sono naturalmente meno sontuosi di quelli degli imperatori.\nLe quattro guardie imperiali sono dei giovani soldati, con capelli lunghi che sembrano degli elmetti. Sono vestiti con tuniche corte e indossano dei \"torques\", collari ornamentali, che ne indicano l'origine germanica. Sono armati con delle lance lunghe e reggono degli scudi rotondi, ornati da motivi il cui scopo era quello di distinguere le varie unit\u00e0 e che sono simili a quelli raffigurati nella \"Notitia dignitatum\" e sui bassorilievi della colonna di Arcadio. Il loro aspetto \u00e8 in generale molto simile a quello dei soldati raffigurati sulla base dell'obelisco di Teodosio, in particolare sulla faccia sud-ovest.\nL'esergo \u00e8 separato dal capo principale dai gradini del podio della facciata. Pi\u00f9 elementi decorativi sono disposti attorno alla figura centrale di una donna semi sdraiata, appoggiata sul braccio destro mentre contempla tre giovani figure maschili nude, dei putti, in tutto e per tutto simili a quelli del registro superiore, che sono girati verso la parte superiore della decorazione, e precisamente verso l'imperatore centrale, cui offrono fiori e frutti. La testa cinta da una corona di foglie, l\"'himation\" lunga con frange ricamate drappeggiata attorno ai fianchi e retta con il braccio sinistro, la cornucopia in mano: tutti questi elementi permettono di identificare la figura femminile come la personificazione di Gea/Tellus, simbolo della prosperit\u00e0 dell'impero e del suo respiro universale. Una raffigurazione simile di Tellus si trova nella parte inferiore della statua di Augusto di Prima Porta, sul bassorilievo della \"Maest\u00e0 degli Augusti\" sull'Arco di Galerio e sull'avorio Barberini; anche la presenza dei putti assieme a Tellus \u00e8 attestata, come sul \"lanx\" (piatto d'argento) di Parabiago, in un contesto molto differente, come quello del culto di Cibele e Attis. Il decoro dell'esergo \u00e8 completato da numerose piante disposte intorno ai personaggi, forse a suggerire un campo di grano.\nInterpretazione della scena.\nI tre augusti.\nSebbene l'identificazione della figura imperiale principale con l'imperatore Teodosio I non ponga alcuna difficolt\u00e0, quella dei due co-imperatori \u00e8 stata ulteriormente dibattuta: i primi commentatori avevano infatti considerato il trio di figure imperiali come una rappresentazione della famiglia di Teodosio, con l'imperatore affiancato dai due figli e successori, il maggiore Arcadio, a sinistra, e il minore Onorio, a destra. Questa interpretazione tralascia per\u00f2 il fatto che tutte e tre le figure indossino il diadema, a indicare il fatto che tutti e tre hanno il titolo di \"augusto\" e che Onorio, che nel 388 aveva solo quattro anni e fu nominato augusto solo nel 393, non avrebbe potuto essere rappresentato con il diadema in quanto all'epoca dei \"decennalia\" del padre ancora solo \"cesare\": a dimostrazione di ci\u00f2 si consideri il bassorilievo dell'obelisco di Teodosio che raffigura la famiglia imperiale nel 390/392 in cui Onorio non porta il diadema, mentre lo indossa Arcadio, di sette anni pi\u00f9 anziano e augusto dall'agosto 383.\nDi conseguenza il terzo augusto non pu\u00f2 che essere Valentiniano II, augusto dal 375, che nel 387 aveva diciassette anni e regnava sulla parte occidentale dell'impero, e che in tale veste \u00e8 raffigurato sulla base dell'obelisco di Teodosio cos\u00ec come sul missorio. Dunque \u00e8 lui il sovrano raffigurato alla sinistra di Teodosio, e lo scettro che regge nella mano destra lo distingue da Arcadio, successore designato del proprio padre ma ancora troppo giovane per regnare. La gerarchia tra gli augusti \u00e8 sottolineata anche dalla dimensione delle figure, la cui taglia \u00e8 proporzionale all'importanza: se Teodosio \u00e8 il pi\u00f9 imponente, Arcadio \u00e8 il pi\u00f9 piccolo, sebbene sia raffigurato come un adulto e non quale il ragazzino che era, anche se \u00e8 sempre pi\u00f9 grande dei soldati e del funzionario. Lo stesso principio \u00e8 applicato alla base dell'obelisco.\nUn'altra ipotesi di identificazione, radicalmente differente, mette in discussione l'attribuzione del missorio al regno di Teodosio I e lo sposta temporalmente a quella di suo nipote Teodosio II (408-450): per riconciliare questa datazione con le tre figure dei sovrani \u00e8 necessario supporre che si tratti di Teodosio II, Onorio e Valentiniano III. Il piatto sarebbe quindi stato realizzato nel 421 per volere di Flavio Costanzo e di sua moglie Galla Placidia, allo scopo di celebrare il riconoscimento di loro figlio Valentiniano come augusto ed erede di Onorio da parte di Teodosio II, che quest'ultimo rifiut\u00f2. Tale tentativo fu di corta durata, in quanto Costanzo, brevemente imperatore, mor\u00ec sempre nel 421. Questa ipotesi tortuosa deve essere scartata in favore di quella di Teodosio I e del 387.\nLa terza ipotesi si avvale della lettura dell'epigrafe che inserisce una piccola 'V' sopra la 'X' dell'anniversario da celebrare e riporta la scena al 19 gennaio 393, quindicesimo anno di regno (\"quindecennalia\") di Teodosio. Essendo Valentiniano II morto l'anno precedente (mor\u00ec infatti il 15 maggio 392 in circostanze misteriose), Teodosio elesse il proprio figlio minore Onorio augusto: l'incoronazione avvenne il 23 gennaio 393, quindi appena quattro giorni dopo i \"quindecennalia\"; in tal caso non era aliena la raffigurazione di Onorio col diadema imperiale.\nIl funzionario.\nUn po' pi\u00f9 complicata, di contro, \u00e8 la questione dell'identit\u00e0 del personaggio che \u00e8 raffigurato in piedi davanti a Teodosio e che riceve da questi il codicillo con la nomina. La stessa presenza di questo figura rappresenta un problema, in quanto rompe la simmetria del decoro e appare fuori luogo in una scena che vuole innanzitutto rappresentare gli imperatori nella loro maest\u00e0 e all'interno del contesto, esplicitamente indicato nella legenda, del decimo anniversario di regno. Nessuna testimonianza afferma che gli imperatori erano usi a nominare degli alti funzionari in occasione dell'anniversario del loro regno, n\u00e9 alcun altro pezzo di argenteria prodotta come dono imperiale presenta tale motivo ornamentale.\nChiaramente si tratta di un personaggio di alto rango, come testimoniato dal fatto che riceva la propria investitura direttamente dall'imperatore; inoltre il fatto che il codicillo di nomina sia un dittico e non un \"codex\" sembra escludere il fatto che si tratti di un console, sebbene questa interpretazione non sia universalmente accettata. Gli storici hanno sovente cercato di associare questo personaggio al luogo di scoperta del missorio, suggerendo che si tratti della raffigurazione di un alto funzionario della Hispania, forse il \"vicarius Hispaniarum\". Ma l'ipotesi pi\u00f9 interessante \u00e8 che si tratti del potente prefetto del pretorio d'Oriente: dal 18 gennaio 384 al 14 marzo 388 (data della sua morte), a ricoprire questa carica fu Materno Cinegio, un fervente cristiano come Teodosio e, come lui, originario della Spagna.\nSupponendo che l'alto funzionario raffigurato mentre riceve il codicillo con la propria nomina fosse anche il destinatario del donativo imperiale costituito dal piatto, la sua identificazione con Cinegio permette di spiegare anche perch\u00e9 il piatto sia stato ritrovato in Spagna. I legami accertati tra l'imperatore e Cinegio spiegano anche l'alto onore concesso al funzionario con la sua nomina avvenuta in concomitanza con i \"decennalia\" imperiali. Questa interpretazione implica la necessit\u00e0 di rimuovere la pretesa di contemporaneit\u00e0 della nomina con i \"decennalia\", che avvennero in un periodo differente.\nNaturalmente l'identificazione con Materno sarebbe errata nel caso il disco sia stato prodotto per celebrare i \"quindecennalia\", dato che nel 393 Materno era morto da cinque anni. Ma, in realt\u00e0, l'identificazione precisa del funzionario \u00e8 una questione minore, in quanto questi non occupa che un posto secondario nella decorazione del missorio, quasi tanto poco significativo come quello delle guardie, e perci\u00f2 non reca alcun dettaglio in grado di aiutarne l'identificazione. Probabilmente questo \u00e8 un effetto voluto dal committente dell'oggetto: invece di rappresentare una persona precisa, si vuole indicare la funzione che svolge e il fatto che il suo carattere \"sacro\" deriva direttamente dall'imperatore.\n\u00c8 stata proposta anche un'interpretazione radicalmente differente della eccezionale presenza di questo magistrato sul missorio, caratterizzata dalla constatazione che la pratica delle donazioni in occasione delle celebrazioni importanti non era esclusivamente imperiale, ma veniva seguita anche dagli alti magistrati, come dimostrato dai numerosi dittici consolari che si sono conservati. In alcuni di questi dittici la figura principale \u00e8 costituita dall'imperatore, invece che dal console, come nel dittico di Flavio Anicio Petronio Probo del 406, in cui \u00e8 raffigurato l'imperatore Onorio: questa scelta \u00e8 stata interpretata come una testimonianza della lealt\u00e0 del magistrato all'imperatore e come una forma di omaggio al sovrano. Inoltre, le donazioni dei consoli non si limitavano ai dittici eburnei, ma includevano anche piatti in argento, come il missorio di Aspare del 434, simili in tutto e per tutto ai donativi imperiali. \u00c8 stata dunque avanzata l'ipotesi che il disco di Teodosio sia stato commissionato piuttosto dal magistrato, che intendeva cos\u00ec celebrare allo stesso tempo la propria nomina e l'anniversario di regno dell'imperatore. Questa ipotesi, che ha il vantaggio di spiegare una scena decorativa come quella dell'investitura, \u00e8 tuttavia una congettura difficile da comprovare.\nInterpretazione politica e simbolica del disco.\nIl disco si iscrive nella lunga serie di immagini della propaganda imperiale, che prosegue nella tarda antichit\u00e0 la tradizione del culto imperiale ereditata dal Principato; gli stessi \"decennalia\" erano infatti una creazione di Augusto. La distribuzione di oggetti di lusso come questo disco per celebrare solennemente questo anniversario rientra nel programma di rafforzamento della sovranit\u00e0 di Teodosio I, la legittimit\u00e0 del suo potere e della sua dinastia.\nInnanzitutto \u00e8 la maest\u00e0 della persona imperiale che \u00e8 esaltata, come motivo principale: il lusso dell'abbigliamento, la ieraticit\u00e0 della posa e, soprattutto, la taglia imponente e l'aureola intorno alla testa dell'imperatore, persino l'arco del frontone che incornicia la scena, tutti gli elementi concorrono a imporre allo spettatore una vera epifania del sovrano, in cui meri mortali diventano quasi dei super-umani. I simboli dell'arco e del nimbo sono perci\u00f2 specialmente potenti, in quanto fanno riferimento alla volta cosmica e dunque al carattere semi-divino del personaggio che sovrasta, mentre il secondo evoca la luce divina che se ne effonde.\nLa prosperit\u00e0 e l'universalit\u00e0 del regno dell'imperatore sono evocati con la rappresentazione di Tellus, la cui cornucopia rimanda all'abbondanza di quella \"et\u00e0 dell'oro\" che fu il primo decennio di regno di Teodosio I. Questo messaggio \u00e8 forse rafforzato, in maniera discreta, dai putti, il cui ruolo non \u00e8 solo quello di rappresentare il \"gaudium publicum\", la felicit\u00e0 del popolo, legato alla celebrazione dell'anniversario di regno. Approfittando dell'importanza del ruolo svolto dai numeri nell'arte della tarda antichit\u00e0, diversi studiosi hanno attribuito un significato simbolico al fatto che i putti siano in numero di cinque. Una prima interpretazione \u00e8 di tipo simbolico, un registro particolarmente adatto alla celebrazione di un anniversario di regno: ciascun putto rappresenterebbe un lasso di cinque anni, con i due putti sul frontone a rappresentare i \"decennalia\" trascorsi e i tre nell'esergo a indicare l'augurio di ulteriori tre \"quinquennalia\" futuri. Pi\u00f9 interessante potrebbe essere l'interpretazione che vuole i cinque putti a rappresentanza delle cinque diocesi che formavano la \"pars Orientis\" dell'impero, sotto diretta giurisdizione di Teodosio: la diocesi d'Oriente, la diocesi Asiana e quelle Pontica, dell'Egitto e della Tracia; questa interpretazione andrebbe anche a rinforzare l'identificazione dell'alto funzionario con il prefetto del pretorio Cinegio. Questa interpretazione implica, per\u00f2, che il missorio sia stato commissionato, se non proprio prodotto, prima del settembre 387, implicando una bottega costantinopolitana: a partire da quella data, infatti, la prefettura dell'Illirico entr\u00f2 a far parte \"de iure\" della giurisdizione di Teodosio, dopo essere stata parte, a partire probabilmente dal 380, della parte occidentale dell'Impero; dopo il passaggio della prefettura all'oriente, le diocesi governate da Teodosio sarebbe quindi divenute sei, senza pi\u00f9 un riscontro col numero dei putti.\nIl terzo messaggio convogliato dall'iconografia della decorazione, e di certo non il meno importante, \u00e8 l'unit\u00e0 della famiglia imperiale e dunque l'unit\u00e0 dell'impero, sia che il terzo augusto vada identificato con Onorio sia che questi sia Valentiniano II. Teodosio, fondatore di una nuova dinastia, si fece infatti rappresentare con i propri colleghi di regno; il proprio figlio e successore designato, Arcadio, ma anche con l'augusto d'Occidente, Valentiniano II, o, alternativamente, con l'altro figlio e successore Onorio.\nNel caso il disco celebri i \"decennalia\", la presenza di Valentiniano nella decorazione \u00e8 cruciale: da una parte servirebbe a proclamare l'unit\u00e0 dell'impero al di l\u00e0 delle divisioni amministrative, dall'altra riaffermerebbe la legittimit\u00e0 del potere di Teodosio tramite l'associazione dell'augusto d'Occidente, il quale era legato alla precedente dinastia e poi indietro fino al quel rifondatore dell'impero che era stato Costantino I. I collegamenti con la dinastia valentiniana non erano solamente simbolici, ma anche matrimoniali, in quanto proprio nel 387 Teodosio spos\u00f2 in seconde nozze Galla, figlia di Valentiniano I e sorella di Valentiniano II: questo matrimonio ebbe quindi anche il significato di legare la dinastia teodosiana a quella valentiniana e quindi fornire alla prima un'affiliazione, seppure indiretta, alla dinastia costantiniana. Si evidenzia in questi atti la presenza in Teodosio del desiderio, comune a tutti i fondatori di dinastie imperiali romane, di legittimare la propria ascensione al trono stabilendo un legame con i propri predecessori.\nQuesto \u00e8 lo stesso tema dinastico che compare sulla faccia nord-occidentale e sud-orientale della base dell'obelisco di Teodosio, eretto nel 390 nell'ippodromo di Costantinopoli, in cui l'iconografia imperiale viene completata con l'introduzione del secondo figlio di Teodosio, nonch\u00e9 successore al trono d'Occidente di Valentiniano II, Onorio. In entrambi i casi \u2014 nella base dell'obelisco e nel disco \u2014 le figure imperiali sono attentamente gerarchizzate e Valentiniano II compare distintamente come il secondo augusto, subordinato alla sola figura, centrale, di Teodosio. Si tratta dunque di un messaggio radicalmente differente da quello di eguaglianza degli Augusti diffuso dalla propaganda di Valentiniano, ad esempio attraverso il solido coniato a Treviri in quello stesso periodo: qui il tema della \"victoria augustorum\" (\"vittoria degli Augusti\"), molto frequente nel IV secolo, viene interpretato raffigurando Valentiniano II e Teodosio I in trono, fianco a fianco e della stessa taglia, incoronati dalla Vittoria e reggenti uno stesso orbe, simbolo di dominazione universale.\nRispetto al missorio di Costanzo II o a quello di Valentiniano I/II, ciascuno recante una raffigurazione molto pi\u00f9 semplice e classica dell'imperatore trionfante, il programma iconografico del disco di Teodosio si distingue per la sua ricca polisemia, ma anche per l'assenza di qualunque riferimento cristiano. Nel missorio di Ker\u010d, per esempio, il \"chi-ro\" dipinto sullo scudo del fante a fianco di Costanzo II \u00e8 un riferimento diretto al nuovo contesto cristiano del trionfo imperiale, introdotto dalla conversione di suo padre, Costantino I. Questa tipologia di scudo \u00e8 presente anche sui rilievi della colonna di Arcadio e nel mosaico di Giustiniano I nella basilica di San Vitale. Qualche decennio pi\u00f9 tardi, sul piatto di Ginevra, l'imperatore regge nella mano sinistra il labaro costantiniano, mentre \u00e8 la sua aureola che contiene il \"chi-ro\", segno ulteriore della cristianizzazione del potere imperiale. La ragione di questa assenza potrebbe essere il carattere civile dell'immagine raffigurata sul disco, in quanto l'associazione tra simboli cristiani e l'iconografia imperiale \u00e8 ancora riservata principalmente alle raffigurazioni del trionfo militare, un tipo al quale appartengono indubbiamente i due missori precedenti, in cui l'imperatore \u00e8 raffigurato come un generale vittorioso; malgrado ci\u00f2, va notata l'esistenza di un \"chi-ro\" in una (e una sola) faccia della base dell'obelisco di Teodosio.\nA ben vedere, sebbene sia un esempio della produzione della propaganda imperiale di questo periodo, il disco di Teodosio I resta un'opera unica, la cui interpretazione dettagliata resta altamente congetturale. Non si tratta, ad ogni modo, di un vero e proprio piatto da portata, come talvolta proposto, ma di una vera e propria icona dell'imperatore, esposta orgogliosamente dal possessore nella propria casa. Questo notevole dono conserv\u00f2 e aument\u00f2 cos\u00ec la lealt\u00e0 e il rispetto dell'alto funzionario che la ricevette verso l'imperatore."}
{"id": "1387353", "revid": "138365", "url": "https://it.wikipedia.org/wiki?curid=1387353", "title": "Tempo di Massacro", "text": ""}
{"id": "1387355", "revid": "287204", "url": "https://it.wikipedia.org/wiki?curid=1387355", "title": "Eudendrium", "text": "Eudendrium \u00e8 un genere della famiglia Eudendriidae."}
{"id": "1387358", "revid": "729019", "url": "https://it.wikipedia.org/wiki?curid=1387358", "title": "Eudendriidae", "text": "Eudendriidae \u00e8 una famiglia di Hydrozoa, inserita nel sottordine Filifera ."}
{"id": "1387359", "revid": "115533", "url": "https://it.wikipedia.org/wiki?curid=1387359", "title": "Giovanni Lapi", "text": "Il nome Giovanni Lapi pu\u00f2 riferirsi a due diverse persone:"}
{"id": "1387361", "revid": "767487", "url": "https://it.wikipedia.org/wiki?curid=1387361", "title": "Lacus Hiemalis", "text": "Il Lacus Hiemalis (\"Lago invernale\", in latino) \u00e8 un piccolo mare lunare situato nella regione della Terra Nivium. Ha un'estensione di circa 50 km."}
{"id": "1387379", "revid": "2075278", "url": "https://it.wikipedia.org/wiki?curid=1387379", "title": "OVS", "text": "OVS (in precedenza Oviesse) \u00e8 una societ\u00e0 di abbigliamento per uomo, donna e bambino. Il nome deriva dall'acronimo di \"Organizzazione Vendite Speciali\".\nLa societ\u00e0 \u00e8 quotata presso la Borsa valori di Milano nell'indice FTSE Italia Small Cap.\nStoria.\nNel 1968 viene creata una catena di magazzini chiamata le \"Coinette\", pensata per sopperire alla mancanza dei negozi Coin in determinate zone cittadine o nei piccoli-medi centri.\nOviesse nasce a Padova nel 1972, con l'apertura del primo negozio, per poi diffondersi in buona parte d'Italia.\nAcquisizione della Standa.\nNel 1998, vengono acquisiti per 2,7 miliardi di lire 167 negozi del ramo di azienda non alimentare della Standa, gravati da forti debiti. In seguito l'azienda si dedica solo all'abbigliamento. Nel 2004 arriva a 250 punti vendita e l'anno successivo inizia una ristrutturazione dei punti vendita con un piano di sviluppo basato sulla formula del franchising.\nDopo una precedente esperienza di sviluppo in Germania (Kaufhalle) e in Svizzera (Globus), che non ha dato i risultati sperati, arrivando alla vendita di queste attivit\u00e0, nel 2006 Oviesse apre negozi in Russia e in Serbia a cui si aggiungono altre aperture all'estero nel 2007 che portano i punti vendita esteri a quota diciassette.\nNel 2006 all'insegna storica Oviesse si affianca il nuovo marchio \"OVS industry\", che andr\u00e0 a sostituire totalmente il marchio storico nel 2009. Nel 2012 il marchio diventa \"OVS\".\nIl nodo Birmania.\nNel 2007 un dossier della CISL ha elencato l'Oviesse tra le aziende che fanno affari con la giunta militare della Birmania. Successivamente, l'azienda ha annunciato che sospender\u00e0 i rapporti commerciali fino al ristabilimento dei diritti civili, anche in seguito alle proteste dei bonzi del Paese.\nNuove acquisizioni.\nNell'ottobre 2008 il Gruppo Coin annuncia l'acquisizione del 100% del capitale sociale di \"Tre.bi Spa\", societ\u00e0 proprietaria della catena di negozi di abbigliamento \"Melablu\". L'operazione coinvolge i 60 punti di vendita diretti a insegna Melablu, che hanno una dimensione media di 1.000 m\u00b2 perlopi\u00f9 localizzati in Lombardia, Piemonte e alcuni centri commerciali del Veneto e del sud Italia, e un giro d'affari per l'anno 2007 di circa 100 milioni di euro. Quest'acquisizione fa arrivare l'insegna ad essere presente con oltre 400 punti di vendita.\nNel 2009 la presenza in Veneto \u00e8 ulteriormente rafforzata grazie all'acquisizione dei grandi magazzini \"DEM\", insegna veronese che conta una ventina di punti vendita tra Veneto, Friuli-Venezia Giulia e Lombardia orientale.\nNel dicembre 2009 il Gruppo Coin acquisisce la UPIM dalla concorrente La Rinascente e la maggioranza della rete di vendita con la sua insegna passa gradualmente con quella OVS.\nL'8 settembre 2010 viene inaugurato il cinquecentesimo negozio a Milano in via Torino, al posto di un ex negozio UPIM.\nNel dicembre 2011, l'offerta di OVS si completa con l'acquisizione di IANA S.p.A., marchio specializzato nell'abbigliamento per bambino. Nasce cos\u00ec OVS Kids.\nAd agosto 2012 il Gruppo Coin acquisisce 104 negozi del gruppo Bernardi, di questi 43 vengono convertiti in OVS e UPIM con l'assorbimento del personale dei punti vendita.\nIl 1\u00ba agosto 2014 il ramo d'azienda OVS-UPIM viene scorporato dal Gruppo Coin conferendo le attivit\u00e0 alla nuova societ\u00e0 OVS S.p.A, alle quali nel 2016 si aggiunge la COSI \u2013 Concept of Style Italy \u2013 S.p.A..\nDal 2 marzo 2015 la nuova societ\u00e0 per azioni \u00e8 quotata alla Borsa di Milano con una capitalizzazione iniziale di 930,7 milioni di euro corrispondente ai 4,10 euro per azione del prezzo dell'IPO con un flottante iniziale del 48,8%.\nExpo 2015.\nNel 2015 OVS congiuntamente a Coin Excelsior partecipa come sponsor ufficiale di Expo 2015 ed \u00e8 presente nell'area espositiva con un proprio padiglione disegnato da Zito+Pedron Architetti. Il padiglione di OVS e quello di Coin Excelsior sono recuperati alla fine della manifestazione per essere convertiti nell'asilo nido aziendale del quartier generale di Venezia-Mestre.\nNel 2016 acquisisce una quota del 35% di Sempione Retail, societ\u00e0 svizzera (azionista di maggioranza relativa Retail Investment con il 44,6%, un altro 20,5% \u00e8 in mano ad Aspen Trust) con una catena di 600 negozi che da allora hanno le insegne Ovs. Nell'estate 2018 la catena chiude e 1200 dipendenti restano a casa.\nNel marzo 2018, con 1600 negozi per donna, uomo e bambino, viene lanciata un collezione firmata da Kendall e Kylie Jenner, un\"'influencer\". Nel settembre 2018 Massimo Piombo, famoso per la perfezione artigianale del prodotto, diventa stilista di tutte le linee Ovs. Saranno aperti i primi due negozi (a Milano e Treviso) e altri 15 nel 2019 con Piombo nei panni anche di socio (a lui il 30%, a Ovs il 70%).\nNel marzo 2021 finalizza l'acquisizione di Stefanel con i suoi 23 punti-vendita per un valore di 3,2 milioni di euro."}
{"id": "1387383", "revid": "729019", "url": "https://it.wikipedia.org/wiki?curid=1387383", "title": "Cabina aspiratoner", "text": "La cabina aspiratoner \u00e8 un macchinario professionale impiegato nel processo di rigenerazione di una cartuccia per stampante laser (toner), composto di un piano di lavoro e di una cabina aspiranti permette all'operatore di non inalare le polveri liberate nell'aria all'atto del disassemblaggio o della ricarica.\nTale macchinario \u00e8 da considerarsi presidio a tutela della salute del lavoratore, esposto ai rischi derivanti dalla vicinanza con pulviscolo di toner. Questa sostanza chimica, le cui particelle hanno dimensioni nell'ordine degli 0,2-0,3 micron, deve necessariamente essere captata e fermata attraverso l'utilizzo di speciali filtri.\nLa filtrazione avviene normalmente in due stadi:\nAlcuni modelli pi\u00f9 avanzati di questa tecnologia filtrante prevedono anche un terzo stadio filtrante in grado di trattenere i cosiddetti COV (Composti Organici Volatili)."}
{"id": "1387384", "revid": "599013", "url": "https://it.wikipedia.org/wiki?curid=1387384", "title": "Pope\u0219ti", "text": "Il toponimo Pope\u0219ti pu\u00f2 riferirsi a diverse localit\u00e0 della Romania:"}
{"id": "1387403", "revid": "767487", "url": "https://it.wikipedia.org/wiki?curid=1387403", "title": "Pope\u0219ti (Arge\u0219)", "text": "Pope\u0219ti \u00e8 un comune della Romania di 2.326 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 4 villaggi: Palanga, Pope\u0219ti, Purc\u0103reni, Slobozia."}
{"id": "1387404", "revid": "14691", "url": "https://it.wikipedia.org/wiki?curid=1387404", "title": "Cappa aspiratoner", "text": ""}
{"id": "1387411", "revid": "110157", "url": "https://it.wikipedia.org/wiki?curid=1387411", "title": "Priboieni", "text": "Priboieni \u00e8 un comune della Romania di 3.502 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 3 villaggi: Paraschive\u0219ti, Priboieni, Valea Neni."}
{"id": "1387418", "revid": "81103", "url": "https://it.wikipedia.org/wiki?curid=1387418", "title": "Caccia al cervo (matematica)", "text": "La caccia al cervo, nella teoria dei giochi, \u00e8 un gioco, proposto per la prima volta da Jean-Jacques Rousseau, il cui scenario presenta due uomini che possono scegliere in una battuta di caccia se tentare la cattura di un cervo o di una lepre. La loro decisione dovr\u00e0 avvenire senza sapere la decisione altrui, e tenendo conto che per catturare un cervo occorre che entrambi decidano di scegliere quest'ultimo come obiettivo, mentre per la lepre \u00e8 sufficiente l'impegno di un solo uomo. Il gioco specifica inoltre che la lepre costituisce un premio meno soddisfacente rispetto al cervo, che costituisce un pasto migliore, anche se questo verr\u00e0 diviso tra i due cacciatori che hanno cooperato.\nPoich\u00e9 ogni cacciatore ignora quale sar\u00e0 la decisione dell'altro, si tratta di un gioco non cooperativo.\nUtilizzando strategie pure, l'unica soluzione di Equilibrio di Nash si trova sparando alla lepre. In tal modo, si evita il rischio di non ottenere nulla, che sarebbe il risultato nel caso si spari al cervo e l'altro giocatore alla lepre. Con un approccio a strategie miste, l'Equilibro di Nash consiste nello sparare al cervo con una probabilit\u00e0 del 75%, e alla lepre del 25%."}
{"id": "1387426", "revid": "393899", "url": "https://it.wikipedia.org/wiki?curid=1387426", "title": "Restore", "text": "Il restore (\"recupero\") in ambito informatico indica l'operazione di ripristino di uno stato di sistema, solitamente a seguito di un malfunzionamento dovuto a errore umano, installazioni software o hardware non andate a buon fine, corruzioni di sistema per interruzioni elettriche. Con tale termine si indica anche il riottenimento di dati archiviati solitamente in formato compresso."}
{"id": "1387429", "revid": "22356", "url": "https://it.wikipedia.org/wiki?curid=1387429", "title": "Mesonychia", "text": ""}
{"id": "1387439", "revid": "1935652", "url": "https://it.wikipedia.org/wiki?curid=1387439", "title": "Felice Cece", "text": "Biografia.\nNacque a Cimitile, in provincia di Napoli e diocesi di Nola, il 26 marzo 1936 da Giuseppe e Maria Domenica Pacchiano.\nEra nipote del vescovo Antonio Cece.\nFormazione e ministero sacerdotale.\nFrequent\u00f2 il seminario diocesano di Nola, l'ex seminario regionale Pio XI e il Pontificio Seminario Campano e segu\u00ec i corsi di teologia presso la Pontificia Facolt\u00e0 di Posillipo e quelli filosofici presso l'Universit\u00e0 degli Studi di Napoli Federico II.\nIl 5 luglio 1959 fu ordinato presbitero, nella cattedrale di Nola, dal vescovo Adolfo Binni per la diocesi di Nola.\nNel tempo svolse in diocesi diversi incarichi fa cui quelli di docente di teologia dogmatica presso il seminario regionale di Benevento, direttore della scuola teologica diocesana, * direttore dell'Ufficio catechistico diocesano e infine di vicario episcopale.\nMinistero episcopale.\nIl 17 agosto 1984 papa Giovanni Paolo II lo nomin\u00f2 vescovo di Calvi e Teano; succedette a Matteo Guido Sperandeo, dimessosi per raggiunti limiti di et\u00e0. Il 20 ottobre successivo ricevette l'ordinazione episcopale, nella cattedrale di Nola, dal cardinale Bernardin Gantin, decano del collegio cardinalizio e prefetto della Congregazione per i vescovi, coconsacranti Giuseppe Costanzo, vescovo di Nola e Matteo Guido Sperandeo, vescovo emerito di Calvi e Teano. A seguito dell'unificazione delle diocesi di Calvi e Teano, disposta dalla Congregazione per i vescovi il 30 settembre 1986, divenne primo vescovo della diocesi di Teano-Calvi.\nGi\u00e0 amministratore apostolico dell'arcidiocesi di Sorrento-Castellammare di Stabia dal 12 luglio 1988, l'8 febbraio 1989 ne divenne arcivescovo; succedette ad Antonio Zama, deceduto il 7 luglio 1988. L'8 aprile successivo prese possesso dell'arcidiocesi.\nNel 1991, all'inizio dell'anno pastorale present\u00f2 le linee guida del suo episcopato, basate sull'ascolto della Parola e sul suo annuncio, rivolgendo la propria attenzione anche a tematiche sociali attraverso diverse iniziative, come la visita pastorale del 1996, che si concluse nel 1999. Il 24 novembre 2000, in occasione della solennit\u00e0 di Cristo Re, annunzi\u00f2 l'indizione del primo sinodo dell'arcidiocesi di Sorrento-Castellammare di Stabia e il 7 gennaio 2005 inizi\u00f2 la sua seconda visita pastorale alla comunit\u00e0 diocesana.\nIl 10 marzo 2012 papa Benedetto XVI accolse la sua rinuncia al governo pastorale dell'arcidiocesi di Sorrento-Castellammare di Stabia, presentata per raggiunti limiti d'et\u00e0; gli succedette Francesco Alfano, fino ad allora arcivescovo di Sant'Angelo dei Lombardi-Conza-Nusco-Bisaccia. Rimase amministratore apostolico dell'arcidiocesi fino all'ingresso del successore, avvenuto il 28 aprile seguente.\nMor\u00ec il 12 maggio 2020 a Castellammare di Stabia, all'et\u00e0 di 84 anni.\nGenealogia episcopale.\nLa genealogia episcopale \u00e8:"}
{"id": "1387447", "revid": "767487", "url": "https://it.wikipedia.org/wiki?curid=1387447", "title": "R\u00e2ca", "text": "R\u00e2ca \u00e8 un comune della Romania di 1.425 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 3 villaggi: Aduna\u021b, Bucov e R\u00e2ca."}
{"id": "1387449", "revid": "767487", "url": "https://it.wikipedia.org/wiki?curid=1387449", "title": "Lacus Excellentiae", "text": "Il Lacus Excellentiae (\"Lago dell'Eccellenza\", in latino) \u00e8 un relativamente piccolo mare lunare giacente alle latitudini meridionali, in mezzo ai terreni rocciosi a sud del pi\u00f9 grande Mare Humorum. La caratteristica pi\u00f9 rilevante all'interno di questo bacino \u00e8 il piccolo cratere Clausius.\nIl nome di questo lago \u00e8 un'aggiunta recente alla nomenclatura lunare, essendo stato ufficialmente approvato nel 1976 dall'Unione Astronomica Internazionale.\nIl \"Lacus Excellentiae\" \u00e8 stato il luogo d'impatto della sonda spaziale SMART-1. Questa sonda ha colpito la superficie lunare il 3 settembre 2006 ed \u00e8 stata osservata dagli astronomi per determinare le propriet\u00e0 dei materiali espulsi."}
{"id": "1387457", "revid": "767487", "url": "https://it.wikipedia.org/wiki?curid=1387457", "title": "R\u0103te\u0219ti", "text": "R\u0103te\u0219ti \u00e8 un comune della Romania di 3.345 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione 7 di villaggi: Ciupa-Manciulescu, Furdue\u0219ti, Mavrodolu, Nejlovelu, Patuleni, R\u0103te\u0219ti, Tigveni."}
{"id": "1387458", "revid": "287204", "url": "https://it.wikipedia.org/wiki?curid=1387458", "title": "Ratesti", "text": ""}
{"id": "1387466", "revid": "121638206", "url": "https://it.wikipedia.org/wiki?curid=1387466", "title": "Guido Caroselli", "text": "Biografia.\nCapitano dell'Aeronautica Militare in congedo , si specializza in meteorologia, e entrato successivamente in RAI, vince il concorso indetto dall'azienda televisiva di Stato per sostituire il generale Edmondo Bernacca alla conduzione di \"Che tempo fa?\", trasmissione televisiva di meteorologia in onda sul primo canale.\nDella rubrica meteorologica - che andava in onda su Rai 1 intorno alle 17:10 (in passato intorno alle 19:30) e la notte in replica ad orario variabile - \u00e8 stato il curatore e il conduttore dal 1980 al 30 giugno 2011.\nIl 30 giugno 2011 si accomiat\u00f2 dal pubblico, nell'ultima edizione del programma, rimanendo attivo nel web con un suo sito web e blog. \u00c8 stato fondatore e presidente della ONLUS \"Amici dell'Atmosfera\" - ora sciolta - nonch\u00e9 consigliere nazionale e membro del comitato scientifico di Legambiente.\nLibri.\nHa scritto i seguenti libri di argomento meteorologico:\nHa collaborato, come giornalista divulgatore, con \"Il Giornale\", \"Il Messaggero\", \"L'Eco di Bergamo\", \"Nuova Ecologia\", \"Il Messaggero di Sant'Antonio\", \"Avvenire\". Ha collaborato con il \"Corriere della Sera\" e con altri quotidiani e periodici."}
{"id": "1387474", "revid": "177641", "url": "https://it.wikipedia.org/wiki?curid=1387474", "title": "Mark Alan Dacascos", "text": ""}
{"id": "1387477", "revid": "57342", "url": "https://it.wikipedia.org/wiki?curid=1387477", "title": "Mario Lizzero", "text": "Antifascismo.\nNel 1933, giovane dirigente del PCdI, fu arrestato e condannato dal Tribunale Speciale Fascista a sei anni di prigione. Scont\u00f2 solo quattro anni di prigione perch\u00e9 nel 1937 usufru\u00ec di una amnistia.\nAttivit\u00e0 militari.\nContro il parere dei dirigenti del suo partito, il PCI, oper\u00f2 per la costituzione di reparti armati contro il nazifascismo gi\u00e0 alla fine del 1942: prese contatti con i partigiani sloveni e nel marzo del 1943, all'epoca dei grandi scioperi nelle fabbriche del nord Italia, costitu\u00ec la prima formazione partigiana, un distaccamento militare italiano nella parte orientale del Friuli. Nel settembre 1943 partecip\u00f2 alla formazione del battaglione che divent\u00f2 la Brigata Garibaldi Friuli, la prima in assoluto tra tutte, della quale divenne il commissario politico con il nome di \"Andrea\".\nCon lui la brigata Garibaldi Friuli super\u00f2 i rastrellamenti nazisti dell'inverno 1943-1944 spostandosi tra la Carnia e le Prealpi Carniche. Sotto il comando di Lino Zocchi, triestino, gi\u00e0 combattente nelle brigate internazionali nella guerra di Spagna, la brigata divent\u00f2 la divisione Garibaldi Friuli con tre brigate operative, oltre alle due zone originarie anche una nel Medio Friuli.\nLizzero partecip\u00f2 attivamente tra il 26 settembre e il 10 ottobre 1944 alla Repubblica libera della Carnia.\nIdeologia partigiana.\nLizzero fu tra i pochi dirigenti del PCI del Friuli che si schier\u00f2:\nAttivit\u00e0 nel dopoguerra.\nNel dopoguerra fu un dirigente politico del PCI: segretario della federazione di Venezia; membro del Comitato Centrale; segretario per la Regione Friuli-Venezia Giulia; deputato nella IV, V e VI legislatura della Repubblica Italiana.\nFu anche tra i fondatori dell'Associazione Lavoratori Friulani Emigranti e dell'Istituto friulano per la storia del movimento di liberazione.\nRiconoscimenti.\nIl Comune di Udine ha onorato la figura di Lizzero intitolandogli una strada, laterale del Viale Forze Armate."}
{"id": "1387479", "revid": "37401", "url": "https://it.wikipedia.org/wiki?curid=1387479", "title": "Madonna (madre di Ges\u00f9)", "text": ""}
{"id": "1387484", "revid": "599013", "url": "https://it.wikipedia.org/wiki?curid=1387484", "title": "Recea", "text": ""}
{"id": "1387488", "revid": "74801", "url": "https://it.wikipedia.org/wiki?curid=1387488", "title": "Arthur Guinness", "text": "Biografia.\nI suoi genitori erano entrambi figli di fittavoli di Dublino e Kildare. La famiglia di Richard ha rivendicato la discesa dal clan gaelico Magennis della contea di Down. Le recenti prove del DNA suggeriscono tuttavia la discesa dai McCartan, un altro clan della contea di Down, la cui parrocchia di Kinelarty includeva il paese di \"Guinness\" vicino a Ballynahinch, nella contea di Down.\nIl posto e la data di nascita di Guinness sono oggetto di speculazioni. La sua lapide a Oughterard, nella contea di Kildare, afferma chiaramente che mor\u00ec il 23 gennaio 1803, \"all'et\u00e0 di 78 anni\", indicando che era nato nel 1724 o molto presto nel 1725. Non ci sono prove della data del 28 settembre 1725 scelta dal Compagnia della Guinness nel 1991, apparentemente per porre fine alla speculazione sulla sua data di nascita. Il luogo di nascita era forse la casa di sua madre a Ardclough. Nel 2009 \u00e8 stato affermato che era nato nella vicina Celbridge, dove i suoi genitori vivevano nel 1725 e dove suo padre lavorava come amministratore per Arthur Price e potrebbe aver prodotto birra per i lavoratori della tenuta. Nel suo testamento, l'arcivescovo lasci\u00f2 in eredit\u00e0 100 sterline ad ogni membro della famiglia Guinness.\nFond\u00f2 il suo primo birrificio a Leixlip, stipulando un lungo contratto di locazione da George Bryan nel 1756, che \u00e8 stato sviluppato come investimento immobiliare.\nCinque anni dopo, lasci\u00f2 suo fratello minore a dirigere quell'impresa e si spost\u00f2 a Dublino, al St. James's Gate Brewery, alla fine del 1759. Tale sito era abbandonato e fu affittato per 45 sterline all'anno per un contratto lungo anni dai discendenti di Sir Mark Rainsford.\nGi\u00e0 nel 1767 era a capo della Corporazione dei Mastri Birrai di Dublino.\nIn realt\u00e0, dal libro delle tasse, appare che Arthur vendette per la prima volta la sua birra \"porter\" solo nel 1778, e sembra che altri birrai di Dublino avessero provato a produrre questo tipo di birra a partire dagli anni 60.\nLa sua maggiore impresa fu l'espansione del suo birrificio nel triennio 1797-99. In seguito si dedic\u00f2 esclusivamente alla birra scura e assunse alcuni membri della famiglia Purser, che avevano prodotto \"porter\" a Londra fin dagli anni 70; questi, in seguito, furono consoci del birrificio per diversi anni.\nLe idee politiche.\nGuinness, negli anni 80 e 90 del XVIII secolo, fu un sostenitore di Henry Grattan, se non altro perch\u00e9 questi voleva ridurre le tasse sulla birra.\nFu un rappresentante dei birrai nella Dublin Corporation a partire dagli anni 60 fino alla sua morte.\nCome Grattan, Guinness era apertamente a favore dell'emancipazione dei cattolici a partire dal 1793, ma tuttavia non appoggi\u00f2 gli Irlandesi Uniti durante la ribellione del 1798.\nArthur Guinness Fund.\nPer onorare ulteriormente l'eredit\u00e0 di Arthur Guinness, nel 2009 la Guinness &amp; Co. ha fondato l'Arthur Guinness Fund (AGF). Un fondo interno istituito dalla Societ\u00e0, il cui scopo \u00e8 quello di consentire e responsabilizzare le persone con competenze e opportunit\u00e0 per offrire un beneficio misurato alle loro comunit\u00e0. Guinness ha donato oltre 7 milioni di euro al fondo sin dal suo inizio.\nArthur \u00e8 una delle poche persone irlandesi commemorato due volte su francobolli, nel 1959 e nel 2009.\nNell'ottobre 2013 \u00e8 stata eretta una sua statua a Celbridge. \nNel 2014 una serie di percorsi sono stati creati accanto a luoghi della sua vita nota collettivamente come \"Arthur's Way\".\nMatrimonio.\nNel 1761 Arthur Guinness spos\u00f2 Olivia Whitmore nella St. Mary's Church, a Dublino. Il padre di Olivia era William Whitmore, un droghiere in Essex Street, e sua madre era Mary Grattan di Drummin House, nella contea di Kildare. Olivia port\u00f2 anche una dote di .\nEbbero 21 figli, 10 dei quali sopravvissero fino all'et\u00e0 adulta:\nDal 1764 vissero nella Beaumont House, attualmente parte del Beaumont Hospital, nei sobborghi nord della capitale irlandese. Dal marzo 1798 visse a Mountjoy Square a Dublino.\nMorte.\nMor\u00ec il 23 gennaio 1803 a Dublino. Fu sepolto nel gennaio 1803 nella tomba di famiglia della madre, a Oughter Ard nella contea di Kildare.\nAlla sua morte, nel 1803, la produzione annuale era di oltre botti."}
{"id": "1387496", "revid": "253269", "url": "https://it.wikipedia.org/wiki?curid=1387496", "title": "Hazel Court", "text": "Biografia.\nFiglia di G.W. Court, famoso giocatore di cricket, all'et\u00e0 di quattordici anni Hazel Court inizi\u00f2 a studiare recitazione al Birmingham Repertory Theatre e all'Alexander Theatre, anch'esso a Birmingham. All'et\u00e0 di sedici anni incontr\u00f2 a Londra il regista Anthony Asquith, che le fece avere una piccola parte nel film \"Champagne Charlie\" (1944). Vinse il premio della critica inglese per l'interpretazione di una ragazza disabile nel film \"Carnevale\" (1946).\nPartecip\u00f2 poi ai film \"Holiday Camp\" (1947) e \"Vigilia di nozze\" (1948), mentre il suo primo ruolo in un film fantastico fu in \"Ghost Ship\" (1952). Da ricordare anche la sua partecipazione in film camp come \"Devil Girl from Mars\" (1954) e \"La bara del Dottor Sangue\" (1961). Cambiando temporaneamente registro in favore del genere commedia, dal 1957 al 1958 lavor\u00f2 nella serie TV \"Dick and the Duchess\", anche se continu\u00f2 a recitare in film horror. Nel 1957 fu protagonista in \"La maschera di Frankenstein\", da cui guadagn\u00f2 lo status di \"sirena cult\". Viaggi\u00f2 poi tra Hollywood e l'Inghilterra, apparendo in quattro episodi della serie TV \"Alfred Hitchcock presenta\".\nTra gli altri film a cui partecip\u00f2, sono da ricordare \"A Woman of Mystery\" (1958) e \"L'uomo che ingann\u00f2 la morte\" (1959). Verso l'inizio degli anni sessanta si trasfer\u00ec definitivamente negli Stati Uniti. Prese parte ai film horror tratti da Edgar Allan Poe \"Sepolto vivo\" (1962), con Ray Milland, \"I maghi del terrore\" (1963) e \"La maschera della morte rossa\" (1964), gli ultimi due con Vincent Price.\nDal 1949 fino al 1963 fu sposata con l'attore irlandese Dermot Walsh, dal quale ebbe una figlia, Sally Walsh, che prese parte con lei al film \"La maschera di Frankenstein\". Durante le riprese di un episodio della serie televisiva di Alfred Hitchcock, incontr\u00f2 l'attore americano Don Taylor. I due si sposarono nel 1964, ebbero un figlio e rimasero uniti fino alla morte di Taylor avvenuta nel 1998.\nDopo il secondo matrimonio, la Court si ritir\u00f2 progressivamente dalle scene per dedicarsi esclusivamente alla famiglia. Nel 1981 torn\u00f2 sugli schermi con un piccolo ruolo nel terzo film della serie \"Omen\", \"Conflitto finale\", anche se non venne accreditata. Sono da ricordare altre sue partecipazioni ad alcune serie TV, tra cui \"Missione Impossibile\", \"Il dottor Kildare\", \"Twelve O'Clock High\", e \"Ai confini della realt\u00e0\". Oltre che attrice, Hazel Court fu anche pittrice e scultrice. Nel 2007 pubblic\u00f2 un'autobiografia intitolata \"Hazel Court Horror Queen\" (\"Hazel Court la regina del Horror\")."}
{"id": "1387501", "revid": "767487", "url": "https://it.wikipedia.org/wiki?curid=1387501", "title": "Recea (Arge\u0219)", "text": "Recea \u00e8 un comune della Romania di 3.086 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: Deagu de Jos, Deagu de Sus, Goleasca, Orodel, Recea."}
{"id": "1387504", "revid": "767487", "url": "https://it.wikipedia.org/wiki?curid=1387504", "title": "Lacus Veris", "text": "Il Lacus Veris (\"Lago della primavera\", in latino) \u00e8 un mare lunare. Ha un'estensione di circa 396 km."}
{"id": "1387505", "revid": "547034", "url": "https://it.wikipedia.org/wiki?curid=1387505", "title": "As the Palaces Burn", "text": "As the Palaces Burn \u00e8 il terzo album del gruppo musicale statunitense Lamb of God pubblicato nel 2003 dalla Prosthetic Records.\nIl disco.\nCon questo album la band comincia a riscontrare un aumento di popolarit\u00e0, tanto da estrarne tre singoli: \"Ruin\", \"11th Hour\" e la title track \"As the Palaces Burn\".\nLo stile \u00e8 indirizzato molto verso il Metalcore con, per la prima volta, influssi forti del Groove metal. Le tematiche trattate esprimono rabbia indescrivibile verso il capitalismo, il presidente degli Stati Uniti George W. Bush e gli avvenimenti terroristici post-11 settembre 2001.\nL'album \u00e8 stato prodotto da Chris Adler, Mark Morton, Shaun Thingvold e Devin Townsend."}
{"id": "1387515", "revid": "466539", "url": "https://it.wikipedia.org/wiki?curid=1387515", "title": "Paratunka", "text": "Paratunka (in lingua russa \u041f\u0430\u0440\u0430\u0442\u0443\u043d\u043a\u0430) \u00e8 una citt\u00e0 di 1.767 abitanti situata nel Territorio della Kam\u010datka, in Russia."}
{"id": "1387517", "revid": "116780622", "url": "https://it.wikipedia.org/wiki?curid=1387517", "title": "Eugenio Michitelli", "text": "Biografia.\nEugenio Michitelli, figlio di Giovan Nicola e di Francesca Salvatori, appartenente a una delle pi\u00f9 antiche famiglie teramane che fu tra le 48 che governarono la citt\u00e0 al tempo dell'oligarchia.\nInizi\u00f2 presto gli studi del disegno e delle belle arti e frequent\u00f2 diciassettenne il circolo culturale di idee illuministe. \nSi trasfer\u00ec a Napoli nel 1791, per frequentare gli studi di architettura che gi\u00e0 nel 1794 aveva completato. \nTorna a Teramo per iniziare l'attivit\u00e0 professionale. \nTra i suoi primi incarichi si occupa del Gran Sasso, sia per un'indagine geologica che per la sua misurazione e rappresentazione. \nFu infatti al seguito di Orazio Delfico durante la salita alla vetta del Corno Grande compiuta dal nobile teramano; sono sue le tavole disegnate a corredo del volumetto che Delfico pubblic\u00f2 per dare conto della sua impresa.\nNel settembre 1799 \u00e8 costretto a fuggire nella limitrofa regione della Marca, oltre il confine del Regno Borbonico perch\u00e9 accusato di essersi schierato, insieme ai fratelli Biagio e Gaetano, a favore dei francesi che stavano per occupare il Regno. \nQuando i francesi occupano Teramo, Michitelli pu\u00f2 rientrare nella propria citt\u00e0 natale. \nCon il rientro al potere dei Borboni, pur se deciso era stato il suo appoggio ai francesi, il suo nome non viene inserito nella lista dei colpevoli per reati contro lo Stato.\nNel 1802 ottiene la qualifica di \"Regio Architetto ed Ingegnere\". \nQuando, nel 1806 i francesi rientrano in Italia, ottiene l'impiego nella nuova amministrazione con la nomina di Regio Ingegnere aggiunto nel dipartimento del Nord, prima Ispezione, sul territorio che comprendeva i tre Abruzzi, per il nuovo \"Servizio di Ponti e Strade\" appena istituito da Giuseppe Bonaparte con Regio Decreto del 31 marzo 1806. \nAnche il concittadino, l'ing. Carlo Forti venne inserito nel dipartimento del Nord e prima Ispezione della neonata struttura tecnica.\nGi\u00e0 l'anno successivo, nel 1807, in previsione di una visita ai territori abruzzesi di Giuseppe Bonaparte furono iniziati gli urgenti e necessari lavori di sistemazione delle infrastrutture. \nIn Italia e particolarmente nel Regno di Napoli ai primi dell'800 la viabilit\u00e0 era quasi inesistente e risalente addirittura all'epoca dei Romani. \nIl Re Giuseppe Bonaparte, giunto a Teramo il 21 maggio 1807 manifesta soddisfazione per lo stato trovato nelle strade. \nL'incoraggiamento e la promessa di tornare presto a far visita ai territori incoraggi\u00f2 i Comuni a procedere nel miglioramento della viabilit\u00e0. \nMichitelli e il Forti furono in prima linea nell'impegno tecnico di rendere rotabili le strade. Michitelli ebbe l'incarico di progettare e dirigere i lavori per la nuova strada Chieti-Popoli, viabilit\u00e0 necessaria per favorire il collegamento con Napoli, affiancando l\u00e0 dove possibile il vecchio tracciato consolare romano. \nL'incarico prevedeva anche il collegamento di questa arteria con Teramo per mezzo di una opportuna strada. \nCon Regio Decreto del 18 novembre 1808, il nuovo re Gioacchino Murat fonda il \"Corpo Reale degli Ingegneri di Ponti e Strade\" e Michitelli, con il titolo di \"Ingegnere aggiunto\", far\u00e0 parte anche di questa nuova struttura tecnica dove l'ingegnere Carlo Forti, pi\u00f9 anziano del Michitelli, viene nominato \"Ingegnere Capo\". \nSpesso i ruoli del Forti e del Michitelli non sono ben distinti; entrambi dirigono lavori anche distintamente. \nPer provvedere alla formazione dei nuovi ingegneri viene istituito il Decreto del 4 marzo 1811 a firma del Murat, la nuova \"Scuola di Applicazione di Ponti e Strade\". \nLe materie insegnate sono Chimica, Scienze fisiche, Costruzioni, Scienza delle Costruzioni, Meccanica applicata, Geometria descrittiva, Architettura civile, Disegno, Geodesia, Agronomia, Mineralogia, Botanica ed alcune altre. \nMichitelli non deve frequentare la nuova scuola in quanto gi\u00e0 conosce le materie. \nNei primi anni di attivit\u00e0 dell'istituito \"Corpo degli Ingegneri di Ponti e Strade\" le figure dell'Architetto e dell'Ingegnere si confondono.\nA Chieti Michitelli progetta il Teatro comunale, l'attuale Marrucino, ricostruito sulla vecchia Chiesa sconsacrata dei Gesuiti dedicata a Sant'Ignazio e inaugurato nel 1818; a Lanciano progetta la facciata della cattedrale e del camposanto. \nIl 21 giugno 1811 ottiene la promozione a Ingegnere ordinario di 1\u00aa classe (sempre sotto le direttive di Carlo Forti) e gli viene assegnato provvisoriamente il Dipartimento dell'Abruzzo Citeriore. Deve occuparsi di tutte le opere pubbliche direttamente o per mezzo degli ingegneri alle proprie dipendenze. \nRaggiunge la carica di \"Ingegnere Capo\" (la massima per un ingegnere che esercita la professione) a seguito del Regio del 22 ottobre 1881 che uniforma le figure dell\"'Ingegnere Ordinario di 1\u00aa Classe dipartimentale\".\nNon pu\u00f2 per\u00f2 accettare incarichi fuori dei confini territoriali del proprio dipartimento senza preventiva autorizzazione del Ministro. Michitelli ha alle sue dipendenze anche altri ingegneri. \nCon la crisi economica e le carestie seguite alla Restaurazione borbonica, si cerca di ridurre le spese. \nViene abolito il Corpo di Ponti e Strade e la Scuola di applicazione. \nViene istituita la Direzione Generale di Ponti e Strade e Michitelli ne far\u00e0 parte come Ingegnere di 1\u00aa classe, con l'incarico di direttore delle opere pubbliche provinciali per l'Abruzzo Citeriore. \nNon ha colleghi alle sue dipendenze per lo svolgimento del servizio. \nPu\u00f2 per\u00f2 accettare altri incarichi esterni. Riprende l'attivit\u00e0 di architetto nella citt\u00e0 di Lanciano. \nNel febbraio 1823 ha la nomina di ingegnere nella commissione nella Provincia dell'Abruzzo Citeriore. \nNel 1824, ottenuta una promozione, si trasferisce a Napoli per svolgere l'incarico di ingegnere nella Commissione delle opere di conto regio della Direzione di Ponti e Strade. \nMuore nel 1826, all'et\u00e0 di 55 anni. \nTra le opere di Eugenio Michitelli che maggiormente hanno messo in luce qualit\u00e0 di architetto non facili da esprimere in quel difficile periodo, sono da annoverare la cattedrale di Santa Maria del Ponte di Lanciano e il Teatro Comunale di Chieti.\nCronologia attivit\u00e0 professionale.\nIl talento di Eugenio Michitelli come architetto si rivela fin dai primi progetti eseguiti a Teramo all'inizio della carriera. \nSotto Carlo Forti ha modo di perfezionare le conoscenze di ingegneria. "}
{"id": "1387519", "revid": "984922", "url": "https://it.wikipedia.org/wiki?curid=1387519", "title": "Nikolaevka (Territorio della Kam\u010datka)", "text": "Nikolaevka (in lingua russa \u041d\u0438\u043a\u043e\u043b\u0430\u0435\u0432\u043a\u0430) \u00e8 una citt\u00e0 di 1.912 abitanti situata nel Territorio della Kam\u010datka, in Russia."}
{"id": "1387521", "revid": "767487", "url": "https://it.wikipedia.org/wiki?curid=1387521", "title": "Un cielo in pi\u00f9 ed altri successi", "text": "Un cielo in pi\u00f9 \u00e8 un album di Christian del 1992.\n\u00c8 una raccolta di successi incisa da Christian prodotta e distribuita dalla PolyGram. Un cielo in pi\u00f9 \u00e8 la sigla della telenovela \"Ines una segretaria d'amare\"."}
{"id": "1387523", "revid": "46291", "url": "https://it.wikipedia.org/wiki?curid=1387523", "title": "Northia (botanica)", "text": "Northia \u00e8 un genere di piante appartenente alla famiglia delle Sapotaceae."}
{"id": "1387525", "revid": "1305772", "url": "https://it.wikipedia.org/wiki?curid=1387525", "title": "Bengal", "text": ""}
{"id": "1387526", "revid": "273054", "url": "https://it.wikipedia.org/wiki?curid=1387526", "title": "Oktjabr'skij (Kraj di Kam\u010datka)", "text": "Oktjabr'skij' (in lingua russa \u041e\u043a\u0442\u044f\u0431\u0440\u044c\u0441\u043a\u0438\u0439) \u00e8 una citt\u00e0 della Russia di 2.331 abitanti situata nel Territorio della Kam\u010datka."}
{"id": "1387528", "revid": "124863426", "url": "https://it.wikipedia.org/wiki?curid=1387528", "title": "Murgese", "text": "Il Murgese \u00e8 una razza equina italiana. \u00c8 originario delle Murge, una regione geografica della Puglia e Basilicata, da cui deriva il nome. Si tratta di un territorio inospitale, che ha trasmesso a questa razza una grande rusticit\u00e0 e frugalit\u00e0. L'abitudine a percorrere sentieri ripidi e rocciosi ha fatto s\u00ec che nel tempo questo animale sviluppasse arti robusti e zoccoli molto solidi, adatti per muoversi velocemente e con grande sicurezza nonostante la corporatura massiccia.\nLa tranquillit\u00e0, unita alla fierezza e alla resistenza fisica, sono alcune caratteristiche che contraddistinguono i cavalli di razza murgese, oltre al caratteristico mantello morello che, se esposto al sole, appare lucido ed uniforme.\nStoria.\nLe origini del Murgese risalgono all'epoca della dominazione spagnola nell'Italia meridionale. Stalloni arabi, berberi e andalusi contribuirono in modo determinante alla sua formazione. Molti stalloni miglioratori furono importati, intorno al 1500, da Andrea Matteo Acquaviva, Conte di Conversano, che aveva una predilezione per questi cavalli.\nTratti caratteristici.\nLa stella bianca sulla fronte non \u00e8 assolutamente tollerata, come nessun altro segno bianco, poich\u00e9 il mantello morello corvino zaino (cio\u00e8 uniforme) \u00e8 il risultato di secoli di selezione che hanno portato a constatare che gli zoccoli scurissimi (sovrastati da gambe prive di balzane) erano i pi\u00f9 adatti a calpestare il pietroso terreno delle Murge. Inoltre il mantello morello era l'unico presente sino agli anni cinquanta, quando uno stallone lipizzano (Neapolitano steaka), utilizzato per rinsanguare una razza di cui il lipizzano stesso \u00e8 parente, trasmise in linea femminile il mantello grigio con estremit\u00e0 ed arti scurissimi (e per questo tollerato dagli allevatori), che non intaccava la funzionalit\u00e0 del cavallo ma che aggiungeva ulteriore fascino ad una razza pura e millenaria\nUtilizzi.\nGrazie alle attente selezioni e agli sforzi compiuti dagli allevatori per mantenere pura la razza, con il passare degli anni questo cavallo ha dimostrato di avere delle ottime attitudini, tanto che oggi l'allevamento di questa razza \u00e8 in forte espansione.\nDel resto, gli esemplari di razza murgese sono cavalli docilissimi che si abituano facilmente a essere adoperati per la monta inglese. Proprio per questo, sono molto adatti al turismo equestre e all'equitazione di campagna. Inoltre il loro portamento fiero ed esuberante, unito ad una veloce capacit\u00e0 di apprendimento, li rendono particolarmente spettacolari se utilizzati in caroselli e manifestazioni di arte equestre. Nonostante la sua nobilt\u00e0, (era la cavalcatura dei nobilotti pugliesi del XVI secolo), \u00e8 un cavallo di poche pretese, molto robusto e resistente, \u00e8 un gran lavoratore per natura ed \u00e8 ideale anche per gli attacchi.\nAlcune linee di sangue sono ideali per gli attacchi, altre risultano molto apprezzate nel dressage e nell'Alta Scuola. Alcuni soggetti sono quasi fossili viventi poich\u00e9 soddisfano in pieno i requisiti richiesti al cavallo gi\u00e0 durante il periodo Barocco.\nAltre linee di sangue invece hanno un aspetto pi\u00f9 \"moderno\" e conservano un carattere pi\u00f9 caldo ma altrettanto propenso al lavoro ed all'apprendimento ed hanno un aspetto incredibilmente nobile e fiero. Attualmente la razza \"non\" \u00e8 ancora ben rappresentata ai massimi livelli dello sport, anche se sempre pi\u00f9 cavalieri professionisti scelgono un murgese per le competizioni di monta da lavoro, attacchi e dressage. Il Murgese infatti, pur essendo nato nei luoghi che furono la culla dell'arte equestre (Regno di Napoli), in epoca moderna ha pagato la mancanza di cultura sportiva equestre e di tecnici competenti nel Sud Italia. Oggi la priorit\u00e0 individuata dagli operatori del settore, \u00e8 quella di formare tecnici che sappiano utilizzare questi meravigliosi soggetti, non solo sfruttandone la naturale spettacolarit\u00e0, ma che sappiano anche ricondurre il murgese ad un utilizzo corretto sotto l'aspetto tecnico nelle rispettive discipline. Solo cos\u00ec il Murgese, quale razza italiana, potr\u00e0 competere con razze estere pi\u00f9 apprezzate dal mercato, ma non per questo pi\u00f9 nobili o qualitative (come il Lusitano, l'Andaluso o il Lipizzano).\nDa gennaio 2017, tra i cavalli della Guardia d'Onore del Reggimento Corazzieri, di rappresentanza del Presidente della Repubblica, sono stati inseriti, per la prima volta, tre Murgesi. Naturalmente, considerata l'importanza di tale compito, sono stati scelti tra quelli pi\u00f9 slanciati e di indole migliore.\nIl cavallo murgese si presta bene anche per la produzione di latte, infatti da prove effettuate nel 2001 presso il Dipartimento di produzione animale della Facolt\u00e0 di Agraria di Bari su un campione di giumente pluripare (4\u00aa - 7\u00aa lattazione) allevate in aziende della Murgia Barese, \u00e8 stata riscontrata una produzione media giornaliera di latte, alla fine del primo mese, di 13\u00a0kg/capo, produzione scesa a 9 alla fine del terzo mese e di 7,03 alla fine del sesto mese. Dal punto di vista qualitativo il latte della giumenta Murgese a 30 giorni dal parto annovera un tenore di 16,4% di residuo secco, 2,38% di proteine, 1,04% di grasso e di 6,94% di lattosio.\nSede ufficiale e manifestazioni.\nL'IRIIP (Istituto regionale incremento ippico per la Puglia) ha la sua sede a Foggia in Via Romolo Caggese. Gli allevatori ogni anno nei primi giorni di dicembre, nelle rassegne di Martina Franca (organizzata dall'ANAMF) e di Noci (organizzata dall'ARCM), si riuniscono per partecipare e mostrare i loro soggetti migliori (maschi e femmine).\nI murgesi sono anche tra i protagonisti di Fieracavalli, la pi\u00f9 grande manifestazione equestre in Italia, che si tiene ogni anno a Verona ad inizio novembre."}
{"id": "1387529", "revid": "121111534", "url": "https://it.wikipedia.org/wiki?curid=1387529", "title": "Alessandro Piccinini", "text": "Biografia.\nNato a Bologna, Piccinini apprese l'arte di suonare il liuto da suo padre Leonardo Maria Piccinini, riuscendo poi a farsi apprezzare come liutista presso la corte estense di Alfonso II d'Este di Ferrara fino al 1597 e dal Cardinale Pietro Aldobrandini.\nPiccinini \u00e8 conosciuto principalmente per i suoi due volumi di musica per liuto: \"Intavolatura di Liuto et di Chitarrone, libro primo \"(Bologna, 1623) e \"Intavolatura di Liuto et di Chitarrone, libro secondo\" (Bologna, 1639), pubblicato postumo dal figlio Leonardo Maria Piccinini.\nUn importante contributo di Piccinini nella storia della musica \u00e8 la sua invenzione di due nuovi strumenti, la tiorba (o chitarrone) e l'arciliuto, avvenuta nel 1595 a Bologna."}
{"id": "1387530", "revid": "35813", "url": "https://it.wikipedia.org/wiki?curid=1387530", "title": "Fabrizio Dionigi Ruffo", "text": ""}
{"id": "1387535", "revid": "2166047", "url": "https://it.wikipedia.org/wiki?curid=1387535", "title": "Klju\u010di", "text": "Klju\u010di (in lingua russa \u041a\u043b\u044e\u0447\u0438) \u00e8 un villaggio della Russia di 5726 abitanti situato nel Territorio della Kam\u010datka."}
{"id": "1387536", "revid": "22356", "url": "https://it.wikipedia.org/wiki?curid=1387536", "title": "Ilocero", "text": ""}
{"id": "1387537", "revid": "709565", "url": "https://it.wikipedia.org/wiki?curid=1387537", "title": "Yang Liwei", "text": ""}
{"id": "1387538", "revid": "246700", "url": "https://it.wikipedia.org/wiki?curid=1387538", "title": "Narciso Soldan", "text": "Dal 1\u00ba maggio 2006 lo Stadio Comunale di Conegliano \u00e8 intitolato alla sua memoria\nCarriera.\nGiocatore.\nClub.\nSoldan cominci\u00f2 a giocare a pallone a 19 anni, e fu scoperto dal Vittorio Veneto di Enrico Colombari, negli anni in cui la prima squadra vittoriese militava in Serie C.\nNella prima stagione viene girato in prestito per un anno alla squadra del paese natio, il FC Nervesa.\nDopo due stagioni col Vittorio Veneto (una in Serie C e l'altra in Promozione Interregionale IV livello), Colombari lo port\u00f2 a Milano in visione a Giulio Cappelli, allenatore dell'Inter.\nGioc\u00f2 quindi due stagioni a Milano nelle file dell'Inter, in Serie A, per poi passare al Catania in Serie B, disputando nel secondo anno di permanenza uno spareggio per la promozione (\u2013Catania 4-1).\nSi ripresent\u00f2 nuovamente in Serie A con le maglie di Torino e .\nNella stagione 1956-1957 torn\u00f2 per tre stagioni a Milano, sulla sponda rossonera. Con la maglia del Milan conquist\u00f2 due scudetti (1956-1957 e 1958-1959) ed una finale contro il nella Coppa dei Campioni 1957-1958, persa 3-2 ai tempi supplementari. Selezionato per una rappresentativa mista di giocatori italiani, gioc\u00f2 e vinse per la prima volta la Coppa dell'Amicizia italo-francese 1959. Nel 1957 partecip\u00f2 al torneo della Coppa Latina col Milan.\nNella stagione 1959-1960 conquist\u00f2 una promozione in Serie A con il Torino, vincendo ancora la Coppa dell'Amicizia italo-francese 1960. Dopo due anni a Torino chiuse la carriera, nelle file del , in Serie C.\nNazionale.\nIl 1\u00ba maggio 1951, a Padova, venne convocato per un allenamento della squadra olimpica che avrebbe dovuto prendere parte ai Giochi olimpici di Helsinki del 1952.\nAllenatore.\nAppese le scarpe al chiodo, allen\u00f2 le squadre giovanili del Vittorio Veneto, del Conegliano e quindi del . Nel 1969 consegu\u00ec l'abilitazione come allenatore di seconda categoria. Dalla stagione 1973-74 allen\u00f2 la prima squadra del Conegliano in Serie D, del Portogruaro e poi ancora Belluno, in Promozione.\nDalla stagione 1981-1982 alla 1985-1986 allen\u00f2 i portieri dell'Udinese, \n\"La Gazzetta dello Sport: Capire la Sla in 10 domande - Quali sono stati i calciatori pi\u00f9 noti colpiti dalla Sla?\""}
{"id": "1387541", "revid": "767487", "url": "https://it.wikipedia.org/wiki?curid=1387541", "title": "Per amore (Christian)", "text": "Per amore \u00e8 un album di Christian del 2007.\nSi tratta di una raccolta di successi con 4 inediti incisa dalla F. M. A. \u00e8 pubblicato in edicola dalla rivista \"Concerto Grosso\". I 4 inediti sono \"Gatto di frontiera\", \"Mille notti con te\", \"Solamente tu\" e \"Per sempre\"."}
{"id": "1387543", "revid": "767487", "url": "https://it.wikipedia.org/wiki?curid=1387543", "title": "Valtravaglia", "text": "La Valtravaglia \u00e8 una valle della provincia di Varese, percorsa dal torrente Margorabbia. La valle inizia a Grantola, dove il Margorabbia, proveniente dalla Valganna, si unisce al torrente Rancina, proveniente dalla Valcuvia e termina a Germignaga, dove il Margorabbia confluisce nel fiume Tresa. Fu feudo dapprima dei Sessa, in seguito dei Rusca sino al 1511, infine della famiglia Morigi dal 1694. Comprende varie parrocchie tra cui quella antica di Domo."}
{"id": "1387547", "revid": "35813", "url": "https://it.wikipedia.org/wiki?curid=1387547", "title": "Gregorio Antonio Maria Salviati", "text": ""}
{"id": "1387549", "revid": "124002749", "url": "https://it.wikipedia.org/wiki?curid=1387549", "title": "Stefano Pessina", "text": "La sua ricchezza al 2021 \u00e8 stata valutata dalla rivista \"Forbes\" per circa 10.5 miliardi di dollari, cosa che lo rende il 3\u00b0 uomo pi\u00f9 ricco d'Italia e il 221\u00ba al mondo.\nBiografia.\nNato a Pescara e laureatosi in Ingegneria nucleare al Politecnico di Milano, nel 1977 avvia il riassetto della ditta di famiglia a Napoli specializzata nella distribuzione di prodotti farmaceutici, dando vita ad Alleanza Farmaceutica. L'azienda inizia subito a espandersi acquisendo e ristrutturando altre piccole societ\u00e0 del settore operanti soprattutto nell'Italia del Sud. Nei primi anni Ottanta la svolta: Pessina conosce Ornella Barra, giovane laureata in Farmacia, che aveva iniziato a lavorare in una farmacia di Chiavari e aveva avviato una ditta di distribuzione, la Di Pharma, poco distante, a Lavagna. Nel 1986 dalla fusione fra Alleanza Farmaceutica e Di Pharma nasce la Alleanza Salute Italia (ASI), con Barra nel ruolo di braccio destro di Pessina. \nNel 1988 l'espansione in Francia, dove nasce Alliance Sant\u00e9, che unisce Alleanza Farmaceutica e le catene transalpine Erpi ed Ipf. Nel 1997 Alliance Sant\u00e9 si unisce al gruppo britannico UniChem per creare Alliance UniChem, mentre Alleanza Salute Italia assume il ruolo di azionista della pi\u00f9 grande cooperativa di farmacisti del Nord Italia, Unifarma. Nel 2005 lo sbarco sui mercati russo e cinese, affidato alla Barra. Nel 2006 la sua azienda si \u00e8 fusa con un'altra importante compagnia del settore, l'inglese Boots Group, dando vita alla Alliance Boots GmbH, gruppo leader in Europa nella distribuzione di prodotti farmaceutici e cosmetici.\nL'anno seguente Pessina ha acquisito Alliance Boots in un affare di 22 miliardi di dollari, ancor oggi il secondo pi\u00f9 grande leveraged buyout in Europa, dopo il caso Telecom-Olivetti, finanziato dalla societ\u00e0 di private equity KKR. Nel tentativo di espandersi a livello globale la societ\u00e0 ha costituito una partnership strategica con il quinto pi\u00f9 grande grossista farmaceutico della Cina, Nanjing Pharmaceutical, nel settembre 2012. Pessina \u00e8 presidente esecutivo di Alliance Boots e siede nel consiglio d'amministrazione di Walgreens.\nNel 2013 il patrimonio netto di Stefano Pessina \u00e8 pi\u00f9 che raddoppiato rispetto all'anno precedente a causa dell'acquisto da parte della societ\u00e0 americana Walgreens di un pezzo della catena internazionale di drugstore Alliance Boots a met\u00e0 del 2012. Walgreens ha pagato 6,7 miliardi dollari in contanti e azioni per una quota del 45% in Alliance Boots, che ha circa 3.300 punti vendita in 25 paesi e un fatturato di 35,7 miliardi di dollari. Pessina ha ricevuto in cambio una quota di circa l'8% in azioni di Walgreens ed ha conservato la met\u00e0 della sua quota in Alliance Boots - circa il 18% - che ora ha un valore di 3,3 miliardi di dollari.\nNel 2014 Walgreens acquisisce anche il 55% del capitale che non aveva in Alliance Boots, dando vita alla fine dell'anno a Walgreens Boots Alliance, la pi\u00f9 grande azienda mondiale di prodotti per la salute e il benessere: nel 2020 dispone di 21.000 punti vendita e 450.000 dipendenti con oltre 425 centri di distribuzione in grado di effettuare consegne a pi\u00f9 di 250.000 farmacie, ospedali, ambulatori. Al vertice, nei ruoli di vicepresidente esecutivo e Ceo, Stefano Pessina, oggi Executive Chairman.\nVita privata.\nDivorziato, vive a Montecarlo, nel 2012 \u00e8 diventato cittadino monegasco, rinunciando alla cittadinanza italiana. Ha due figli (Elena e Jacopo) e da oltre 30 anni \u00e8 il partner di Ornella Barra, Chief Operating Officer, International di Walgreens Boots Alliance."}
{"id": "1387560", "revid": "599013", "url": "https://it.wikipedia.org/wiki?curid=1387560", "title": "Celestine Babayaro", "text": "\u00c8 fratello di Emmanuel Babayaro, anch'egli calciatore, ma nel ruolo di portiere.\nCarriera.\nClub.\nFu il pi\u00f9 giovane giocatore ad esordire in una Champions League all'et\u00e0 di 16 anni e 87 giorni. Il suo record ha resistito per 25 anni, battuto nel 2020 da Youssoufa Moukoko, entrato in campo nella massima competizione europea con la maglia del a 16 anni e 18 giorni.\nNell'estate 1997 passa al Chelsea dove milita per 8 stagioni fino al 2005, vincendo la FA Premier League 2004-2005.\nNazionale.\nNegli anni '90 ha giocato nella Nazionale nigeriana, con la quale ha vinto un oro olimpico nel 1996 e ha disputato varie edizioni della Coppa d'Africa."}
{"id": "1387562", "revid": "1543377", "url": "https://it.wikipedia.org/wiki?curid=1387562", "title": "Valle Olona", "text": "La Valle Olona \u00e8 una valle che inizia a sud di Bregazzana (una frazione di Varese) e che termina a Castellanza.\nSolcata dal fiume Olona, da cui il nome della valle, si \u00e8 formata durante la glaciazione Riss grazie all'azione erosiva del ghiacciaio che scendeva dal Lago di Lugano. L'Olona, nel corso dei secoli successivi, ne ha dapprima riempito parte delle zone alluvionali con ghiaia e sabbia ed in seguito, nel corso delle ripetute piene alluvionali, vi ha depositato buona parte dei sedimenti terrosi su cui oggi crescono varie forme di vita vegetale.\nLa Valle Olona \u00e8 in genere caratterizzata da un fondovalle senza centri abitati se non per l'eccezione di Castegnate (che \u00e8 una delle due frazioni di Castellanza e che \u00e8 situata allo sbocco della vallata) e delle due frazioni di Gornate Olona (Torba e San Pancrazio). Pi\u00f9 a nord, invece, uno degli ultimi centri ancora abitati \u00e8 quello dei Mulini di Gurone, luogo oggi ospitante anche la diga destinata a proteggere i centri abitati sottostanti dalle esondazioni dell'Olona.\nSul fondovalle, e disseminati tra le numerose zone umide e tra i boschi di latifoglie che ne caratterizzano le pendici circostanti, \u00e8 spesso riscontrabile la presenza di complessi industriali dismessi od abbandonati, nonch\u00e9 di alcuni mulini ad acqua lungo l'Olona, un tempo parte integrante delle economie locali.\nNella valle \u00e8 anche presente il tracciato della ferrovia della Valmorea, un tempo abbandonato ed oggi trasformato in pista ciclopedonale nel tratto tra Castellanza a Castiglione Olona e che in parte fu ristrutturato per poter permettere il passaggio di un treno turistico sulla tratta Malnate-Mendrisio fino al 2013. \n\u00c8 in progetto la Ciclovia Olona Lura, un itinerario ad anello di 165\u00a0km in grado di connetterla al torrente Lura lungo l'itinerario europeo EuroVelo 5.\nGeografia fisica.\nTerritorio.\nSituata a sud della Valmorea (che \u00e8 solcata dal torrente Lanza) e della valle incisa dal torrente Bevera, la Valle Olona raccoglie le acque dell'Olona e dei suoi affluenti lungo la parte sud orientale della provincia di Varese.\nLa Valle Olona inizia a sud di Bregazzana, frazione di Varese, in corrispondenza della confluenza del ramo dell'Olona che proviene dalla Val di Rasa e di quello che ha origine in Valganna, confluenza che forma un unico corso d'acqua che prosegue poi fino a Milano, dove termina il suo percorso sfociando nel Lambro Meridionale.\nI citati torrenti Lanza e Bevera confluiscono nell'Olona a sud dell'unione del ramo proveniente dalla Val di Rasa con il ramo proveniente dalla Valganna, dato che Lanza e Bevera hanno, perlomeno nel primo tratto, un'idrografia indipendente, visto che le loro sorgenti si trovano relativamente distanti e \u2013 come gi\u00e0 accennato \u2013 pi\u00f9 a nord rispetto a quelle dell'Olona.\nOltre che dalla fonte principale, che si trova in localit\u00e0 Fornaci della Riana, alla Rasa di Varese, frazione dell'omonimo capoluogo di provincia, l'Olona sgorga infatti anche da altre cinque piccole sorgenti, due in Val di Rasa e tre in Valganna; queste sorgenti danno poi luogo a due citati rami che si uniscono a valle di Bregazzana. \nDopo aver tagliato in direzione sud-est la provincia di Varese, la Valle Olona termina a Castellanza, dove si stemperano, da un punto di vista altimetrico, i pendii ai suoi lati: da Castellanza in poi l'Olona inizia a scorrere, da un punto di vista geomorfologico, in pianura, mentre in precedenza il terreno \u00e8 considerato collinare e poi prealpino. Il punto pi\u00f9 basso della Valle Olona si trova a Castellanza (216 m s.l.m.), mentre quello pi\u00f9 alto \u00e8 rappresentato dal Pian Valdes, che ha un'altitudine massima di 718 m s.l.m.\nIl perimetro del territorio della Valle Olona comprende parte delle aree comunali delle municipalit\u00e0 di Varese, Induno Olona, Malnate, Vedano Olona, Lozza, Castiglione Olona, Lonate Ceppino, Gornate Olona, Castelseprio, Cairate, Solbiate Olona, Fagnano Olona, Gorla Maggiore, Gorla Minore, Olgiate Olona, Marnate e Castellanza, pi\u00f9 diverse zone di alcuni loro comuni confinanti che occupano parte dei pianalti morenici facenti parte del bacino idrografico dell'Olona: questo \u00e8 il caso, ad esempio, dei comuni di Busto Arsizio e Tradate.\nIdrografia.\nL'Olona, nel tratto che scorre nell'omonima valle, riceve numerosi affluenti che nascono dalle colline circostanti come la Bevera, il Lanza (detto anche \"Ranza\", \"Anza\", \"Clivio\" o \"Gaggiolo\"), il Fogasc\u00e8 (detto anche \"Gerre\"), la Quadronna, la Selvagna, il Mornaga, il Riale delle Selve, il Marubbio, il Valdessera, il Riale San Pancrazio, il Riale di Torba, il Riale di Castelseprio, il Rile e il Tenore.\nIn Valle Olona si trovano alcune zone umide:\nGeologia.\nEssendo una valle formatasi durante la glaciazione Riss grazie dall'azione erosiva del ghiacciaio che scendeva dal Lago di Lugano, il profilo trasversale della Valle Olona mostra la caratteristica forma ad \"U\" presente in tutte le valli che hanno avuto la medesima origine e dove, dopo il ritiro dei ghiacci, hanno iniziato a scorrere uno o pi\u00f9 corsi d'acqua.\nQuesti fiumi o torrenti, nel corso dei secoli successivi, ne hanno dapprima riempito parte delle zone alluvionali con ghiaia e sabbia ed in seguito, nel corso delle ripetute piene alluvionali, vi hanno depositato buona parte dei sedimenti terrosi su cui oggi crescono varie forme di vita vegetale.\nClima.\nIl clima della Valle Olona \u00e8 di tipo continentale fatto di estati calde e moderatamente piovose con un'umidit\u00e0 relativamente elevata. Gli inverni sono freddi e con varie settimane di gelo. Durante l'inverno possono essere anche presenti dei giorni con nevicate.\nLa ventilazione \u00e8 in genere piuttosto scarsa, ma molto dipende anche dalle zone pi\u00f9 o meno esposte a questo fenomeno: nella zona di valle posta direttamente a sud delle Prealpi Varesine si pu\u00f2 infatti incorrere in una giornata resa serena grazie a una leggera ventilazione, mentre nell'Alto Milanese (specialmente nel periodo invernale) perdura la nebbia a causa della totale assenza di vento.\nI dati climatologi misurati alla stazione meteorologica di Milano Malpensa (che prende il nome dall'Aeroporto di Milano-Malpensa, il quale deriva la denominazione da Cascina Malpensa) per il periodo 1961-1990 sono:\nStoria.\nIl Medioevo.\nDato che la Valle Olona termina a Castellanza, la confinante Legnano, che si trova poco pi\u00f9 a sud lungo l'Olona, fu scelta non casualmente dalla Lega Lombarda come luogo per collocare il Carroccio, simbolo delle autonomie comunali, durante la quinta e ultima discesa di Federico Barbarossa, che era in lotta con i comuni mediavali del Nord Italia: questo scontro culmin\u00f2 con la vittoria comunale nella battaglia di Legnano (29 maggio 1176) concludendosi poi con la pace di Costanza (25 giugno 1183), con la quale l'Imperatore riconobbe la Lega Lombarda dando concessioni amministrative, politiche e giudiziarie ai comuni e ponendo ufficialmente fine al suo tentativo di egemonizzare l'Italia Settentrionale.\nAll'epoca il borgo di Legnano rappresentava per chi proveniva da nord un facile accesso al contado milanese, dato che si trovava allo sbocco della Valle Olona; tale varco doveva essere quindi chiuso e strenuamente difeso in caso di attacchi militari destinati a Milano, che erano agevolati anche dalla presenza di un'importante strada che esisteva fin dall'epoca romana, la \"via Severiana Augusta\", che congiungeva \"Mediolanum\" (la moderna Milano) con il \"Verbanus Lacus\" (il Lago Verbano, ovvero il Lago Maggiore), e da qui al passo del Sempione (lat. \"Summo Plano\").\nLa Valle Olona era anche il cuore del Contado del Seprio, della cui capitale si conserva le rovine nel comune di Castelseprio. Nel 1287 l'intero Seprio fu ufficialmente annesso alla Signoria di Milano, che nel 1395 si trasform\u00f2 in \"Ducato di Milano\". La Valle Olona e il Seprio appartenne ai domini milanesi fino all'epoca napoleonica, quando furono creati, in sequenza, alcuni Stati fantoccio napoleonici il cui territorio andava oltre i confini della moderna Lombardia. Con la caduta di Napoleone, la Valle Olona e il Seprio entrarono poi a far parte del Regno Lombardo-Veneto, Stato direttamente dipendente dall'Impero austriaco.\nSin dal Medioevo questa parte del territorio lombardo fu tra i maggiormente sfruttati per la presenza dell'Olona e dei suoi affluenti: fu infatti possibile l'edificazione di numerosi mulini destinati a usare la forza motrice delle acque per azionare macine, magli, frantoi e le segherie necessarie alla lavorazione dei prodotti locali come il legno, il grano ed i semi oleosi del ravizzone e della colza. Nel 1610, quando venne creato il consorzio del fiume Olona con l'obiettivo di disciplinare l'uso di queste acque, i mulini sull'Olona (che erano distribuiti sull'intero corso del fiume fino a Rho) erano 116 ed erano forniti di 463 rodigini.\nL'Ottocento e l'industrializzazione.\nTra il 1826 e il 1828, durante i lavori di rifacimento di Porta Comasina spagnola a Milano (dal 1860 chiamata \"Porta Garibaldi\") in stile neoclassico, furono aggiunte, sopra questa porta cittadina milanese, quattro statue colossali, opera di Giambattista Perab\u00f2, che simboleggiano allegoricamente i principali fiumi della Lombardia: Po, Adda, Ticino e Olona.\nVerso la met\u00e0 dell'Ottocento, e durante il primo sviluppo dell'industria, anche i sistemi di sfruttamento economico della Valle Olona subirono un cambiamento, ed i mulini vennero soppiantati (oppure affiancati) da complessi industriali moderni come i cotonifici (ad esempio il Cotonificio Cantoni di Legnano, il Cotonificio Ponti di Solbiate Olona ed il Cotonificio Candiani di Fagnano Olona), le concerie (Conceria Fraschini di Varese), le cartiere (Cartiera Vita-Mayer di Cairate e la Cartiere Molina di Varese e Malnate), le fornaci da laterizi o calce e gli impianti di filatura o tintoria, tutte aventi a servizio delle moderne ruote idrauliche, che sono ben pi\u00f9 efficienti delle ruote dei mulini ad acqua.\nLa valle e la conurbazione dell'Olona divennero quindi una delle maggiori aree industriali italiane. L'utilizzo intensivo delle sue acque, sia come forza motrice che per le lavorazioni dirette, ebbe un tale risvolto inquinante sull'Olona che fece diventare questo fiume il corso d'acqua pi\u00f9 inquinato d'Italia. Un triste primato avvicinato solo dal Lambro, il Seveso, la Lura, il Mella e l'Arno, altri fiumi della Lombardia che tuttora attraversano zone ad alta concentrazione industriale.\nDopo l'avvio della nuova era dell'economia industriale avvenuto negli anni settanta, ed al conseguente periodo di crisi e di fallimenti che afflisse l'economia delle industrie presenti nella valle (spesso messe in ginocchio anche dalle frequenti esondazioni), la qualit\u00e0 delle acque dell'Olona \u00e8 costantemente migliorata fino a raggiungere e superare il grado \"sufficiente\" nel tratto tra Varese e Castellanza anche grazie alla realizzazione di depuratori.\nAree protette.\nIl Parco Valle del Lanza.\nIl Parco Valle del Lanza \u00e8 un'area protetta di interesse sovracomunale situata a ridosso del confine con la Svizzera, nelle provincie di Varese e di Como. Il parco si sviluppa nella parte occidentale dell'arco collinare pedemontano lombardo, compreso tra i fiumi Adda e Ticino, attorno alla valle del fiume Lanza (conosciuto anche come \"Gaggiolo\" o \"Ranza\"), che nasce sulle pendici meridionali del Monte San Giorgio (che si trova nel Canton Ticino) confluendo poi nell'Olona nel comune di Malnate.\nIl Parco Rile Tenore Olona.\nIl Parco Rile Tenore Olona (comunemente detto \"RTO\") tutela la valle nei territori comunali di Lozza, Castiglione Olona, Gornate Olona, Castelseprio e Lonate Ceppino; il parco interessa anche il pianalto morenico ad ovest dell'Olona (comuni di Gazzada Schianno, Morazzone, Caronno Varesino e Carnago), dove scorrono il Rile ed il Tenore. Il Parco Rile Tenore Olona ha sede a Castiglione Olona, ovvero nel comune che ha maggiormente voluto l'istituzione di questo ente, che \u00e8 avvenuta nel 2006.\nIl Parco del Medio Olona.\nIl Parco del Medio Olona tutela invece la Valle Olona nei territori di Fagnano Olona, Gorla Maggiore, Solbiate Olona, Gorla Minore, Olgiate Olona e Marnate; di sua competenza \u00e8 anche l'area solcata dal torrente Tenore a Fagnano Olona, ed alcuni boschi ad est di Gorla Maggiore, nei quali scorre il Fontanile di Tradate. Il Parco del Medio Olona, istituito nel 2006, ha sede a Fagnano Olona.\nIl Parco del bosco del Rugareto.\nIl Parco del bosco del Rugareto \u00e8 un'area protetta di interesse sovracomunale che si sviluppa ad est della Valle Olona e che arriva fino alla pineta di Tradate. Ha una superficie di circa 1400 ettari e si estende sul territorio dei comuni di Cislago, Marnate, Gorla Minore in provincia di Varese e Rescaldina in provincia di Milano. Tra i boschi del parco scorrono tre torrenti: il Fontanile di Tradate, il Gradeluso (o Bozzentino) ed il Bozzente. Quest'ultimo \u00e8 l'unico ad avere una portata costante anche in periodi di scarse precipitazioni.\nIl Parco archeologico di Castelseprio.\nUn altro importante parco presente nella Valle Olona \u00e8 il Parco archeologico di Castelseprio, ricco di ritrovamenti archeologici dell'et\u00e0 preistorica e della storia dell'intera zona dal Medioevo fino all'et\u00e0 moderna. \u00c8 costituito dai ruderi dell'omonimo insediamento fortificato e del suo borgo, nonch\u00e9 dalla poco distante chiesa di Santa Maria foris portas. Dello stesso \"unicum\" archeologico \u00e8 il Monastero di Torba, che \u00e8 per\u00f2 gestito dal FAI.\nDichiarato il 26 giugno 2011 Patrimonio dell'Umanit\u00e0 dall'Unesco, il parco \u00e8 stato istituito successivamente alla riscoperta del sito da parte di Gian Piero Bognetti negli anni cinquanta.\nNatura.\nFlora.\nI versanti della Valle Olona sono in gran parte ricoperti da boschi. Nel fondovalle, invece, ai boschetti si alternano terreni coltivati, brughiere e prati, oltre ad aree industriali dismesse dove abbondano piante rampicanti e arbusti che man mano sono cresciuti dopo la cessazione delle attivit\u00e0 degli stabilimenti.\nNella Valle Olona, tra le latifoglie, si trovano diffusamente pioppi, querce farnie, carpini bianchi, castagni, robinie, querce rosse, ontani neri, salici, frassini, ciliegi ed olmi campestri.\nGli arbusti sono rappresentati da rovi, noccioli, biancospini, cornioli, luppolo e sambuchi. Tra i fiori spontanei si annoverano il bucaneve, la campanella, il dente di cane, il mughetto, la primula, il ciclamino, l'ortica e il ranuncolo. Le conifere, poco diffuse, annoverano l'autoctono pino silvestre e l'abete rosso, quest'ultimo importato dall'uomo da latitudini pi\u00f9 settentrionali. Nella parte nord della valle esistono anche alcuni canneti mentre, lungo tutte le zone umide, sono diffusissime molte specie di felci.\nNella Valle Olona \u00e8 anche presente il fenomeno della graduale estensione delle zone boschive sui terreni originariamente occupati dalla brughiera. Questa \u00e8 costituita da distese di brugo, un piccolo arbusto dalla caratteristica fioritura autunnale che nel passato era oggetto di sfalcio per essere utilizzato come lettiera per gli animali. Spesso queste distese erano preda di incendi, dato che hanno un alto grado di secchezza. La cessazione della prima pratica e la sensibile diminuzione dei secondi, consentono anche la crescita spontanea, come gi\u00e0 accennato, di essenze d'alto fusto e di radi boschi.\nFauna.\nIn un ambiente fluviale, la tipologia animale pi\u00f9 rilevante \u00e8 quella ittica. Due secoli fa l'Olona abbondava di pesci, ma la comparsa dell'inquinamento li fece drasticamente diminuire e, in alcuni tratti, scomparire completamente. Dopo l'anno 2000, a causa della chiusura di molte fabbriche e della costruzione di numerosi impianti di depurazione, l'acqua \u00e8 lentamente tornata pulita ed i pesci sono gradualmente tornati a vivere nel fiume. Abbastanza comuni sono quelli di piccola taglia come i vaironi, le scardole, i carassi. Sono presenti anche i cavedani di media taglia. Pi\u00f9 rari invece, ma comunque presenti, sono i barbi e le trote iridee mentre in alcune pozze presso Castiglione Olona vivono esemplari di pesce persico.\nTra gli uccelli acquatici, diffusissimi sono i germani reali e sono comuni, ma pi\u00f9 difficili da vedere perch\u00e9 piuttosto schive, le gallinelle d'acqua e le folaghe mentre, seppur rari, sono presenti l'airone cenerino, la garzetta e la nitticora. Per quanto riguarda gli uccelli di bosco, sono numerose le specie passeriformi, tra cui gli stessi passeri, i merli, i tordi, le rondini, i pettirossi ed i fringuelli, cos\u00ec come i verdoni, i verzellini, le cornacchie, le gazze, i codirosso, gli usignoli, i corvi ed i cardellini. Tra i columbiformi vi sono le tortore ed i colombi mentre tra gli upupidi esistono gli esemplari di upupa epops. Pi\u00f9 rari sono i picidi come il picchio rosso maggiore ed il picchio verde, o i rapaci come l'allocco, il gufo, la civetta, il gheppio e la poiana.\nAltra importante componente di questo ecosistema fluviale sono gli anfibi come il rospo smeraldino, il rospo comune, la rana dalmatina la rana verde, la raganella e la pi\u00f9 rara rana di Lataste. Tra gli anfibi muniti di coda sono presenti i tritoni crestati ed i tritoni punteggiati. Tra i mammiferi vi sono i pi\u00f9 tipici dei boschi di latifoglie, come la volpe rossa, lo scoiattolo, il ghiro, il tasso, le donnole e le faine pi\u00f9 il riccio ed alcuni tipi di topo selvatico. I serpenti sono perlopi\u00f9 innocui: la biscia d'acqua, il biacco ed il saettone ma non manca la vipera, l'unico serpente velenoso presente nella Valle Olona, mentre tra i sauri si annoverano le comunissime lucertole, il ramarro e l'orbettino.\nGeografia antropica.\nArcheologia industriale.\nBuona parte dei numerosi mulini ed industrie sorte lungo il corso del fiume, e chiuse progressivamente a partire dalla seconda met\u00e0 del Novecento, giace oggi in condizioni di abbandono e degrado. Non mancano per\u00f2 alcuni esempi di recupero, come quello avvenuto per il Cotonificio Cantoni di Castellanza, che nel 1991 \u00e8 stato adibito a sede dell'universit\u00e0 Carlo Cattaneo.\nLa Ferrovia di Valmorea.\nIn seguito alla forte industrializzazione della Valle Olona, agli inizi del XX secolo, venne costruita la ferrovia di Valmorea, che consentiva di trasportare su rotaia materie prime e prodotti finiti da e verso le industrie presenti nella valle, nonch\u00e9 dare modo ai lavoratori delle stesse di raggiungere pi\u00f9 agevolmente il proprio posto di lavoro. La linea, inaugurata nel 1904, in principio collegava Castellanza a Cairate. Nel 1916 ne fu realizzato un secondo tratto per collegare Cairate a Valmorea, mentre nel 1926 la ferrovia fu prolungata fino a Mendrisio: divent\u00f2 cos\u00ec una delle vie di comunicazione tra l'Alto Milanese e la Svizzera.\nNel 1928, a causa di una disposizione del governo fascista che ordin\u00f2 la chiusura della frontiera italo-svizzera di Stabio, il servizio ferroviario venne fatto terminare a Valmorea: questo fu l'inizio della progressiva chiusura dell'intera linea di collegamento. In territorio svizzero la ferrovia rimase infatti in uso come raccordo industriale per soli servizi merci. Privata ormai la linea della sua funzione di collegamento internazionale, nel 1938, il capolinea dei treni passeggeri fu arretrato a Cairate, mentre le merci proseguivano fino a Malnate. L'anno successivo il capolinea della ferrovia fu arretrato a Castiglione Olona. Il servizio passeggeri fu chiuso definitivamente nel 1952.\nIl 16 luglio 1977 anche il traffico merci fu soppresso in conseguenza della chiusura della Cartiera Vita Mayer di Cairate, principale cliente del servizio, e dello scarso interesse delle altre aziende della valle a mantenere in esercizio la linea ferroviaria. Dal 1995 \u00e8 iniziato un progetto di recupero storico-turistico della parte pi\u00f9 settentrionale della linea ferroviaria, e dal 2007 \u00e8 possibile percorrere quel tratto dalla stazione di Mendrisio fino a quella di Malnate Olona. \u00c8 in progetto il recupero della ferrovia fino a Castiglione Olona, mentre il percorso Castiglione-Castellanza \u00e8 stato convertito in pista ciclabile, inaugurata nel 2010."}
{"id": "1387565", "revid": "287204", "url": "https://it.wikipedia.org/wiki?curid=1387565", "title": "Lacus Felicitatis", "text": "Il Lacus Felicitatis (\"Lago della Felicit\u00e0\", in latino) \u00e8 un piccolo mare lunare; \u00e8 stato inondato da flussi di lava che hanno lasciato piccole zone livellate con una albedo pi\u00f9 bassa del terreno circostante. \n\u00c8 situato in un'area di terreno continentale a nord del Mare Vaporum. Circa 70-80 km a nordest di quest'area vi sono i Montes Haemus, lungo il confine sud occidentale del Mare Serenitatis.\nHa un'estensione massima di 90 km. Il profilo ha una forma arcuata, con un'ala verso nordovest e l'altra verso est. Il confine \u00e8 piuttosto irregolare ed \u00e8 circondato dalla rocciosa superficie lunare.\nL'Unione Astronomica Internazionale ha assegnato un nome a tre piccoli crateri all'interno del Lago Felicitatis: \nIna \u00e8 una depressione semi-circolare della profondit\u00e0 di appena 30 metri ed \u00e8 difficilmente immaginabile dalla Terra.\nNel novembre 2006 \u00e8 stato ipotizzato che Ina sia il risultato di un'eruzione di gas negli ultimi dieci milioni di anni."}
{"id": "1387571", "revid": "486946", "url": "https://it.wikipedia.org/wiki?curid=1387571", "title": "Medicina basata sull'evidenza", "text": ""}
{"id": "1387572", "revid": "125232470", "url": "https://it.wikipedia.org/wiki?curid=1387572", "title": "Ust'-Kam\u010datsk", "text": "Ust'-Kam\u010datsk () \u00e8 una citt\u00e0 di 4.900 abitanti situata sulla costa orientale della penisola di Kam\u010datka, nel kraj di Kam\u010datka, in Russia, alla foce dell'omonimo fiume, a 50 chilometri dal vulcano Klju\u010devskaja Sopka e a 522 chilometri da Petropavlovsk-Kam\u010datskij. La popolazione della citt\u00e0 \u00e8 calata di pi\u00f9 del 50% negli ultimi anni: mentre secondo i dati del censimento del 1989 la citt\u00e0 contava 13.611, nel 2002 contava 5.231 abitanti, fino ad arrivare al 2005 in cui contava solo 4.900 abitanti.\nLa citt\u00e0 fu fondata nel 1731 con il nome di Ust'-Primorskij (\u0423\u0441\u0442\u044c-\u041f\u0440\u0438\u043c\u043e\u0301\u0440\u0441\u043a\u0438\u0439) e fu rinominata con l'attuale nome nel 1890. Ust'-Kam\u010datsk \u00e8 un porto industriale: le maggiori fabbriche sono petrolchimiche, alimentari e del legno. Nel 1937 fu aperto un aeroporto."}
{"id": "1387574", "revid": "1982", "url": "https://it.wikipedia.org/wiki?curid=1387574", "title": "95P/Chiron", "text": ""}
{"id": "1387576", "revid": "287204", "url": "https://it.wikipedia.org/wiki?curid=1387576", "title": "Alpe Tre Potenze", "text": "L'Alpe Tre Potenze (1.940 m s.l.m.) \u00e8 una montagna dell'Appennino Tosco-Emiliano. La vetta sovrasta il Lago Nero ed il Lago Piatto. Dal punto di vista orografico costituisce la testata d'angolo fra la Valle del Sestaione, la Val Fegana e la Val di Luce, tra i monti Gomito e Femminamorta e la Foce di Campolino.\nFino al 1936 (anno in cui la val di luce, fino ad allora in territorio modenese, \u00e8 stata inclusa nel neocostituito comune di Abetone), la montagna costituiva il confine fra tre province, quelle di Pistoia, di Lucca e di Modena. Il suo nome deriva proprio dal fatto che essa segnava il confine fra tre antiche \"potenze\", ovvero il Granducato di Toscana, il Ducato di Modena ed il Ducato di Lucca.\nAi suoi piedi, nella valle del Sestaione, sono situati la Riserva naturale Campolino e l'Orto Botanico Forestale dell'Abetone; da l\u00ec inizia il sentiero CAI n\u00b0 104, che sale proprio fino all'Alpe Tre Potenze. La cima \u00e8 raggiungibile anche dal Monte Gomito, partendo dagli impianti di risalita della Val di Luce, in 30 minuti di cammino tutto sul crinale.\nSulla riva del Lago Nero \u00e8 presente un rifugio alpino CAI, il Rifugio Lago Nero, con bivacco sempre aperto.\nStoria.\nL\"'Alpe\" sorge in prossimit\u00e0 del Passo di Annibale, cos\u00ec chiamato perch\u00e9 il condottiero cartaginese sarebbe passato da questo luogo nella sua epica avanzata verso Roma. \nPoco sotto la vetta dell'Alpe Tre Potenze, tra la Valle del Sestaione e la Val di Luce, si trova l'antico Passo della Vecchia, dal quale nei secoli XVII e XVII sono transitati grossi tronchi di abete e di faggio provenienti dalle foreste di Abetone e di Cutigliano. Il legname era diretto verso il Passo di Annibale e la Valle delle Tagliole. Dopo aver toccato il Lago Baccio, veniva trasportato in Garfagnana, presso Barga o Coreglia, e da l\u00ec, caricato su zatteroni, veniva fatto fluitare nel fiume Serchio per raggiungere il mare. Infine, risalendo il fiume Arno, i tronchi arrivavano all'arsenale di Pisa per essere trasformati in alberature e fasciame delle navi granducali ed in lunghi remi: infatti la via si chiamava Via dei remi.\nSempre sotto la cima dell'Alpe Tre Potenze, in Val Fegana, vicino a Foce a Giovo, in Pian di Bendormi, hanno bivaccato gli eserciti Napoleonici nella loro discesa in Toscana, verso la Lucchesia, durante la campagna d'italia."}
{"id": "1387579", "revid": "729019", "url": "https://it.wikipedia.org/wiki?curid=1387579", "title": "Castello di Muness", "text": "Il Castello di Muness (Muness Castle) \u00e8 un castello nell'isola di Unst, delle Isole Shetland, nel Regno Unito, non molto distante dalle coste di Mu Ness.\nStoria.\nLe somiglianze del Muness Castle con altre fortificazioni quali lo Scalloway Castle e con l'Earl's Palace di Kirkwall, nelle isole Orcadi, mostrano come tutti questi castelli appartengano non soltanto alla stessa epoca ma che siano altres\u00ec fatti edificare dalla stessa famiglia, la famiglia Bruce di Cultmalindie, una ramo della celebre famiglia scozzese dei Bruce, e diretti discendenti di Robert the Bruce. In particolare Muness Castle fu edificato per volere di Laurence Bruce, fratellastro di Robert Stewart, Conte delle Orcadi, signore dello Shetland e figlio illegittimo di Giacomo V. Dopo essere stato nominato sceriffo delle Shetland, da Robert Stewart, inizi\u00f2 a governare manifestando uno spirito corrotto e avido, che gli procur\u00f2 l'odio e l'avversione non solo della popolazione ma anche della sua stessa famiglia. Non a caso fu proprio in occasione della morte del suo fratellastro Robert e la successione di suo figlio, Patrick, che Laurence temette di essere spodestato a causa del suo governo dispotico, e commission\u00f2 la costruzione del Muness Castle all'architetto Andrew Crawford nel 1598 con lo scopo di erigere le sue difese contro eventuali attacchi da parte del Conte Patrick. Le preoccupazioni di Laurence Bruce furono provvidenziali, poich\u00e9 nel 1608 il Conte Patrick giunse a Unst con un piccolo manipolo di uomini e di cannoni per assediare il castello, ma, per ragioni che non sono mai state spiegate, egli si ritir\u00f2 ad un passo dall'ottenere il successo.\nTuttavia nel 1627 il castello fu fatto oggetto di un assalto di pirati francesi che lo misero a ferro e fuoco, ma, nonostante venisse ricostruito, esso non venne pi\u00f9 utilizzato a partire dalla fine del Seicento. Nel 1713 il castello venne dato in affitto alla Compagnia Olandese delle Indie Orientali per stivare le merci recuperate dal carico della nave \"Rhynenburgh\" affondata poco distante. Nel 1718 i Bruce vendettero il castello a nuovi proprietari che per\u00f2 sono rimasti privi di identit\u00e0, e che abbandonarono il castello intorno al 1750, dando inizio alla lenta decadenza del maniero che, dal 1774 ha perso definitivamente la copertura del tetto. Nel 2006 il proprietario ha messo all'asta il castello per il prezzo base di 50.000 sterline, insieme ai 185 acri di propriet\u00e0 del maniero, ma non si \u00e8 presentato ufficialmente nessun compratore interessato.\nAttualmente il castello \u00e8 protetto dall'istituzione storica scozzese Historic Scotland."}
{"id": "1387584", "revid": "1915706", "url": "https://it.wikipedia.org/wiki?curid=1387584", "title": "Acido pirofosforico", "text": "L'acido pirofosforico, o acido difosforico, \u00e8 un acido inorganico del fosforo, dove entrambi gli atomi di fosforo hanno stato di ossidazione + 5. A temperatura ambiente \u00e8 un solido cristallino bianco ed inodore, altamente igroscopico. L'acido pirofosforico \u00e8 solubile sia in acqua, sia in solventi organici polari protici, come l'etanolo, che in solventi meno polari non protici, come l'etere dietilico.\nL'acido pirofosforico H4P2O7 \u00e8 un acido tetraprotico con costante di prima dissociazione acida (Ka1) pari a 0,16: assai pi\u00f9 elevata della prima costante di dissociazione dell'acido ortofosforico.\nL'acido pirofosforico H4P2O7 \u00e8 ottenuto mediante disidratazione (rimozione di una molecola d'acqua) dell'acido ortofosforico H3PO4:\nEssendo questa reazione una reazione di equilibrio, ecco spiegata l'igroscopicit\u00e0 dell'acido pirofosforico che, in presenza d'acqua, tende a trasformarsi nuovamente in acido ortofosforico (seguendo la reazione inversa).\nSali dell'acido pirofosforico.\nI sali pi\u00f9 comuni dell'acido pirofosforico sono i diidrogenopirofosfati MeI2H2P2O7 (nei quali \"restano\" ancora due dei quattro idrogeni acidi della molecola) e i pirofosfati neutri MeI4P2O7,cos\u00ec definiti in quanto tutti gli idrogeni acidi della molecola sono stati sostituiti da ioni metallici monovalenti (MeI).\nTutti i pirofosfati, ad eccezione di quelli dei metalli alcalini, sono insolubili."}
{"id": "1387587", "revid": "287204", "url": "https://it.wikipedia.org/wiki?curid=1387587", "title": "Shabdrung Ngawang Namgyal", "text": "Noto comunemente anche come Shabdrung Ngawang Namgyal (tibetano: \u0f5e\u0f56\u0f66\u0f0b\u0f51\u0fb2\u0f74\u0f44\u0f0b\u0f44\u0f42\u0f0b\u0f51\u0f56\u0f44\u0f0b\u0f62\u0fa3\u0f58\u0f0b\u0f62\u0f92\u0fb1\u0f63\u0f0b, Wylie: \"zhabs drung ngag dbang rnam rgyal\"), laddove \"Shabdrung\" \u00e8 da considerarsi un titolo onorifico, egli \u00e8 considerato il padre fondatore del Bhutan moderno, capace non solo di raggiungere l'unit\u00e0 politica della nazione, ma anche di definire nettamente l'identit\u00e0 bhutanese e di affrancarla dalla influente cultura del Tibet.\nBiografia.\nNascita e periodo tibetano.\nNgawang Namgyal nacque nel 1594 nel Monastero di Ralung, poco distante dalla citt\u00e0 tibetana di Gyantse. Egli era figlio del discendente Drukpa Mipham Tenpai Nyima (Wylie: \"'brug pa mi pham bstan pa'i nyi ma\") e di S\u00f6nam Pelgyi Butri (Wylie: \"bsod nams dpal gyi bu khrid\"), figlia del sovrano di Kyish\u00f6, in Tibet. Dalla parte del padre Ngawang Namgyal risultava quindi essere il discendente di Tsangpa Gyare, il fondatore del lignaggio Drukpa, e proprio per questo motivo fu incoronato prestissimo a capo del monastero di Ralung in quanto diretta reincarnazione del predecessore Kunkhyen Pema Karpo.\nTuttavia, la sua incoronazione fu seriamente ostacolata e osteggiata da Lhatsewa Ngawang Zangpo, un influente seguace di Pema Karpo che caldeggiava il riconoscimento del candidato rivale Gyalwang Pagsam Wangpo. Da questa rivalit\u00e0 nacque una situazione di crescente tensione, che arriv\u00f2 al culmine quando nel 1616 Ngawang Namgyal abbandon\u00f2 il Tibet per evitare di essere arrestato e si rifugi\u00f2 nel Bhutan occidentale, dove fond\u00f2 il monastero di Chagri e lo dzong di Simtokha nella valle in cui sorge l'odierna Thimphu per poter controllare meglio i traffici tra Paro ad ovest e Trongsa ad est.\nUnificazione del Bhutan.\nDopo essersi stanziato stabilmente nell'ovest del Bhutan, consolid\u00f2 il suo controllo sul territorio sottomettendo gli appartenenti alla setta Lhapa Kagyu, un ramo della scuola Drikung Kagyu che aveva costruito alcuni dei tradizionale dzong bhutanesi, tra cui lo dzong di Punakha tra il 1637 e il 1638. Infatti, sette come la Drukpa, la Lhapa e il Nenyingpa avevano controllato l'intero Bhutan occidentale dal XII secolo. Questo fu il primo passo per la successiva unificazione di tutto il paese, ma nonostante ci\u00f2 permise all'antico lignaggio monastico dei Nyingma di continuare ad operare nel Bhutan centrale e orientale.\nNel 1627, i primi visitatori europei in Bhutan (i gesuiti portoghesi Est\u00eav\u00e3o Cacella e Jo\u00e3o Cabral) conobbero personalmente lo Shabdrung, descrivendolo come una persona estremamente compassionevole e intelligente, di grande energia e con una grande passione per l'arte e la scrittura. In linea con la sua posizione di alto lama, fu descritto anche come tipo meditativo che aveva appena terminato un ritiro spirituale di tre anni. Uomo affabile, si rivel\u00f2 molto ospitale con i due gesuiti ed accett\u00f2 con riluttanza a concedere loro il permesso di andarsene e si offr\u00ec di sostenere i loro sforzi di proselitismo con manodopera e fondi per la costruzione della chiesa. Essi successivamente di diressero verso il Tibet e la Cina alla ricerca delle stele nestoriana.\nNel 1634, nella battaglia dei Cinque Lama, Ngawang Namgyal prevalse sulle forze tibetane e sui ribelli bhutanesi alleati contro di lui, riuscendo a riunire tutto il Bhutan sotto la propria autorit\u00e0. Tra le sue prime mosse si ricorda l'introduzione di un doppio sistema di governo sotto il codice dello Tsa Yig: si trattava di una sorta di diarchia in cui il potere politico apparteneva al Druk Desi, coadiuvato da governatori locali e ministri noti come \"penlop\", mentre quello religioso apparteneva al cosiddetto Je Khenpo, responsabile delle questioni relative alla vita monastica.\nMorte.\nNgawang Namgyal mor\u00ec nel 1651 ed il potere fu affidato ai governatori locali e non ad un successivo \"Shabdrung\". Al fine di evitare una battaglia dinastica e un ritorno all'epoca dei signori della guerra, la morte di Ngawang Namgyal fu tenuta nascosta fino al 1705. In questo periodo di cinquantaquattro anni, i ministri e i governatori locali continuarono ad emanare nuove leggi in suo nome, giustificando la sua assenza da tutte le cerimonie pubbliche con un prolungato ritiro spirituale.\nOggi, la dipartita dello Shabdrung \u00e8 un giorno di festivit\u00e0 e generalmente cade tra aprile e maggio."}
{"id": "1387592", "revid": "466539", "url": "https://it.wikipedia.org/wiki?curid=1387592", "title": "Silverlight", "text": "Silverlight \u00e8 un ambiente di \"runtime\" sviluppato da Microsoft per piattaforme Windows e Mac che consente di visualizzare, all'interno del browser, Rich Internet application, ovvero applicazioni multimediali ad alta interattivit\u00e0. Per le altre piattaforme, come quelle basate sul kernel Linux, \u00e8 disponibile da parte di Novell un'implementazione open source chiamata Moonlight, del cui sviluppo si occupava il progetto Mono.\nDescrizione.\nNella prima versione (1.0) Silverlight espone i dati attraverso delle API simili al DOM del browser, ed \u00e8 dunque possibile programmarne le interazioni con JavaScript. Questa prima versione include anche un encoder di formati video e un interprete del linguaggio XAML, la proposta di Microsoft per la progettazione di interfacce.\nNella seconda versione (2.0) \u00e8 stata inclusa anche una versione del Common Language Runtime e del Dynamic Language Runtime che permette a Silverlight di gestire anche applicazioni scritte con gli strumenti di sviluppo della piattaforma Microsoft .NET. Con la nuova versione, Microsoft punta ad insidiare la leadership detenuta dalle tecnologie Flash di Adobe: in passato il colosso di Redmond ha stretto alcuni importanti accordi per la diffusione di tale tecnologia sui cellulari di Nokia e per la trasmissione online dei contenuti delle Olimpiadi di Pechino 2008 sul portale dell'MSNBC, canale televisivo di cui Microsoft \u00e8 comproprietaria. In ambito italiano, i due poli televisivi Rai e Mediaset hanno utilizzato questa tecnologia per la diffusione in streaming web dei contenuti audiovisivi dei propri siti. il portale Rai ha abbandonato Silverlight per passare ad HTML5. Anche Timvision e Sky Go utilizzano Silverlight per visualizzare video.\nSilverlight non \u00e8 disponibile su Edge, Opera e Safari. Chrome ha abbandonato il supporto a Silverlight a partire dalla versione 42, seguito da Firefox a partire dalla versione 52. La tecnologia Silverlight \u00e8 pertanto destinata a scomparire visto che, ad eccezione di Internet Explorer, non \u00e8 pi\u00f9 supportata dai browser pi\u00f9 diffusi su Internet. Al suo posto i siti Internet utilizzeranno HTML5.\nCompatibilit\u00e0.\nSistemi operativi e browser web.\nLa seguente tabella presenta la compatibilit\u00e0 e la disponibilit\u00e0 delle versioni di Silverlight per i vari sistemi operativi e web browser."}
{"id": "1387593", "revid": "599013", "url": "https://it.wikipedia.org/wiki?curid=1387593", "title": "Missionari dei Sacri Cuori di Ges\u00f9 e Maria", "text": "I Missionari dei Sacri Cuori di Ges\u00f9 e Maria (in latino \"Congregatio Missionariorum a Sacris Cordibus Iesu et Mariae\") sono un istituto religioso maschile di diritto pontificio: i membri di questa congregazione clericale pospongono al loro nome la sigla M.SS.CC.\nStoria.\nLa congregazione fu fondata nel 1833 a Secondigliano dal sacerdote italiano Gaetano Errico (1791-1860), che eresse accanto alla chiesa dell'Addolorata un ritiro per la formazione di sacerdoti da impiegare nella predicazione delle missioni popolari e degli esercizi spirituali nell'Italia meridionale. L'opera era stata ispirata a Errico da sant'Alfonso Maria de' Liguori; Nunzio Sulprizio fu tra i primi a voler entrare nell'istituto, ma il suo stato di salute glielo imped\u00ec.\nI Missionari dei Sacri Cuori ricevettero il pontificio decreto di lode il 22 giugno 1838 e l'approvazione definitiva dalla Santa Sede il 7 agosto 1846; nel 1858 il re Ferdinando II di Borbone affid\u00f2 loro la direzione del santuario della Madonna della Civita, presso Itri.\nI religiosi vennero dispersi dopo l'unit\u00e0 d'Italia: nel 1894 un missionario riscatt\u00f2 la casa madre e nel 1921 venne aperta una scuola apostolica per la formazione di nuovi religiosi, consentendo la rinascita della congregazione.\nIl fondatore \u00e8 stato proclamato santo da papa Benedetto XVI il 12 ottobre 2008.\nAttivit\u00e0 e diffusione.\nI religiosi dell'istituto si dedicano alla propagazione della devozione ai Sacri Cuori di Ges\u00f9 e Maria, al ministero sacerdotale, alle missioni interne e \"ad gentes\", ai ritiri spirituali e agli oratori per la giovent\u00f9.\nOltre che in Italia, sono presenti in Argentina, India, Indonesia, Nigeria, Slovacchia e Stati Uniti d'America; la sede generalizia \u00e8 presso la chiesa di Santa Maria in Publicolis a Roma.\nAlla fine del 2015, l'istituto contava 27 case e 141 religiosi, 90 dei quali sacerdoti."}
{"id": "1387594", "revid": "1982", "url": "https://it.wikipedia.org/wiki?curid=1387594", "title": "174P/Echeclus", "text": ""}
{"id": "1387602", "revid": "399", "url": "https://it.wikipedia.org/wiki?curid=1387602", "title": "Punhaka", "text": ""}
{"id": "1387605", "revid": "466539", "url": "https://it.wikipedia.org/wiki?curid=1387605", "title": "Franco Anelli (speleologo)", "text": "Biografia.\n\u00c8 nato a Lodi ed \u00e8 stato insignito del \"Fanfulla da Lodi\", la benemerenza attribuita ai cittadini benemeriti di quella citt\u00e0. Diplomatosi a Milano, consegu\u00ec nel 1927 la laurea in Scienze Naturali all'Universit\u00e0 di Bologna, dopodich\u00e9 lavor\u00f2 per alcuni anni come geologo nelle miniere di Predil (Raibl) nel Tarvisiano. Nel 1930, su incarico di Michele Gortani, divent\u00f2 conservatore del Museo Speleologico e assistente dell'Istituto Italiano di Speleologia presso le Grotte di Postumia nell'attuale Slovenia.\nNegli anni trenta si dedic\u00f2 a ricerche speleologiche nel Carso di Postumia e al tempo stesso si occup\u00f2 di redigere il Catasto delle Grotte d'Italia e di coordinare i primi gruppi speleologici italiani, via via diventati sempre pi\u00f9 numerosi; Infine gli fu affidata la direzione delle Memorie dell'Istituto Italiano di Speleologia e si occup\u00f2 della redazione della rivista \"Le Grotte d'Italia\". Cominci\u00f2 presto ad occuparsi anche delle aree carsiche dell'Italia meridionale, partecipando nel 1930 con Eugenio Boegan al completamento dell'esplorazione della Grotta di Castelcivita, la pi\u00f9 imponente grotta dei Monti Alburni, in Campania.\nFu nel 1938 che incaricato dall'Ente Provinciale per il Turismo di Bari di effettuare una ricognizione della Grotta di Putignano, Anelli scopr\u00ec nei dintorni l'esistenza di cavit\u00e0 ancora inesplorate. Il 23 gennaio si cal\u00f2 nella Grave di Castellana, una enorme cavit\u00e0 comunicante con l'esterno tramite un'apertura naturale, e si rese conto di trovarsi di fronte ad un vasto complesso carsico ipogeo, di estremo interesse scientifico e con enormi potenzialit\u00e0 turistiche. Due giorni dopo, assieme al castellanese Vito Matarrese, prosegu\u00ec l'esplorazione. Con queste esplorazioni furono scoperte le Grotte di Castellana che avrebbero occupato un ruolo fondamentale nel suo destino professionale.\nNel 1943, in piena Seconda guerra mondiale, divent\u00f2 direttore delle Grotte di Postumia. Fondamentale fu il suo apporto, durante l'occupazione tedesca, per la salvaguardia del Catasto delle Grotte d'Italia e di tutto il materiale scientifico dell'Istituto Italiano di Speleologia. Nel 1945 fu costretto a fuggire con tutta la sua famiglia rifugiandosi a Trivignano Udinese. Nel luglio del 1948 effettu\u00f2 discese e rilevazioni scientifiche nella grotta di S.Lucia in agro di Monopoli, scoperta e esplorata sommariamente, per la prima volta, da studenti monopolitani a met\u00e0 degli anni trenta. Nel 1949, venne convocato a Castellana, in Puglia, per assumere la direzione delle grotte da lui scoperte. Vi si dedic\u00f2 subito con grande entusiasmo svolgendo un'intensa attivit\u00e0 di esplorazione, rilevamento, ricerca scientifica e valorizzazione turistica delle cavit\u00e0. Sotto la sua guida le Grotte di Castellana divennero nell'arco di pochi anni, le grotte italiane pi\u00f9 visitate. Gi\u00e0 nel 1976, i visitatori raggiunsero la cifra record di ben 396.990 presenze.\nNel 1949 divenne Professore di Geografia Fisica presso la Facolt\u00e0 di Scienze dell'Universit\u00e0 degli studi di Bari. Tuttavia i suoi campi di interesse scientifico furono molteplici: si dedic\u00f2 infatti, tra l'altro, a studi di paleontologia, archeologia e meteorologia ipogea. Nel 1949, scopr\u00ec nella Grotta delle Mura a Monopoli una stazione preistorica risalente al Paleolitico superiore dove rinvenne un ciottolo inciso raffigurante un profilo di bovide. Nel 1950 organizz\u00f2 a Bari il IV Congresso Nazionale di Speleologia, nel corso del quale i partecipanti visitarono la \"Grotta Bianca\", del complesso di Castellana, che per l'occasione fu illuminata per la prima volta con un impianto elettrico.\nNel 1954 venne stampata la prima edizione della guida alle Grotte di Castellana, che avrebbe poi avuto altre undici edizioni per un totale di oltre 190.000 copie. Nel 1955, Anelli riprese gli scavi nella Grotta della Iena, a Castellana Grotte, rinvenendo numerosi reperti di carattere paleontologico, tra cui un raro scheletro di stambecco. Nello stesso anno, ricostitu\u00ec la sede tecnica ed organizzativa dell'Istituto Italiano di Speleologia presso le Grotte di Castellana e fece s\u00ec che riprendesse la stampata della rivista \"Le Grotte d'Italia\". Nel 1958, organizz\u00f2 il 2\u00ba Congresso Internazionale di Speleologia, con la partecipazione di oltre 200 studiosi. Nel 1969 raggiunto il limite massimo di et\u00e0 d'insegnamento, venne collocato in pensione dalla Universit\u00e0 di Bari. Amareggiato per dover cessare la sua attivit\u00e0 d'insegnamento si rese conto che poteva occuparsi maggiormente di speleologia. Franco Anelli mor\u00ec a Bari il 23 ottobre 1977\nAttivit\u00e0 divulgativa.\nAnelli ha contribuito con i suoi studi a far conoscere in tutto il mondo Castellana, la cittadina della Murgia barese, e a far convergere verso questo complesso carsico l'interesse scientifico internazionale. Pubblic\u00f2 infatti gli esiti delle sue ricerche sulle riviste pi\u00f9 autorevoli - la sua bibliografia conta ben oltre 220 titoli - corredando spesso i suoi articoli con splendide immagini che suscitarono interesse verso le Grotte.\n l nome di Anelli \u00e8 legato anche a molti elementi naturali, tra i quali un minerale: la francoanellite, un fosfato acido idrato di alluminio e potassio ritrovato all'interno delle Grotte di Castellana."}
{"id": "1387606", "revid": "1982", "url": "https://it.wikipedia.org/wiki?curid=1387606", "title": "107P/Wilson-Harrington", "text": ""}
{"id": "1387619", "revid": "1982", "url": "https://it.wikipedia.org/wiki?curid=1387619", "title": "133P/Elst-Pizarro", "text": ""}
{"id": "1387620", "revid": "30297", "url": "https://it.wikipedia.org/wiki?curid=1387620", "title": "HC Diavoli Rossoneri (1984)", "text": ""}
{"id": "1387622", "revid": "2074952", "url": "https://it.wikipedia.org/wiki?curid=1387622", "title": "Richard Branson", "text": "Biografia.\nSotto il suo marchio, \"Virgin\", appaiono numerose attivit\u00e0 tra cui compagnie aeree, carte di credito, assicurazioni pensionistiche, autonoleggi e la Virgin Galactic. \nDurante il GP di F1 a Melbourne del 2009 le due monoposto Brawn GP hanno sfoggiato il marchio Virgin sulla loro carrozzeria, continuando per la maggior parte della stagione. Visti gli strepitosi titoli Piloti e Costruttori 2009 della neonata scuderia, Branson ha dichiarato di essere pronto a rinnovare la collaborazione. In seguito per\u00f2, la Virgin \u00e8 diventata sponsor della neonata Manor. Successivamente Branson ha acquisito del tutto il team Manor che \u00e8 diventato Virgin Racing. Nella stagione 2010 i piloti del team sono stati Timo Glock e Lucas Di Grassi.\nNel novembre 2010 fu confermata la cessione di una quota azionaria della scuderia alla casa automobilistica russa Marussia Motors, in seguito al quale la scuderia cambi\u00f2 nome in \"Marussia Virgin Racing\". Nella stagione 2011 la Marussia Virgin Racing corse con la nuova vettura Virgin MVR-02 e con i piloti Timo Glock e J\u00e9r\u00f4me d'Ambrosio.\nIl 17 ottobre 2011 ha inaugurato nel deserto del Nuovo Messico, negli Stati Uniti, lo \"Spaceport America\", il primo aeroporto spaziale della storia, firmato dall'architetto britannico Norman Foster. La prima navetta, la cui entrata in servizio era prevista per il 2012-2013, \u00e8 chiamata \"SpaceShipTwo\" e il suo obiettivo consisteva nel portare i primi turisti nello spazio ad un prezzo medio di 200.000 dollari.\nIl 31 ottobre 2014 l'aeronave SpaceShipTwo \u00e8 esplosa in volo sopra il Deserto del Mojave poco dopo essere stata sganciata dall'aereo madre; il fatto \u00e8 accaduto pochi secondi dopo l'accensione dei propri propulsori, causando la morte del copilota e il ferimento grave del pilota. Il 13 dicembre 2018 l'aeronave SpaceShipTwo ha superato la fatidica quota di 80\u00a0km che segna il confine fra l\u2019atmosfera terrestre e lo spazio per il governo degli Stati Uniti, ma non i 100 km (linea di K\u00e1rm\u00e1n), standard usato solitamente altrove.\nNel 2019 \u00e8 il finanziatore del progetto di un ristorante subacqueo a Portofino, che sarebbe il primo in Italia.\nL'11 Luglio 2021, Branson ha viaggiato come passeggero a bordo della Virgin Galactic Unity 22, l'ultimo test di volo per la sua compagnia, la Virgin Galactic. La missione \u00e8 durata approssimativamente un'ora, raggiungendo la quota massima di altitudine di 86.1 km.\nImpegno sociale e umanitario.\nNel 2004 Virgin Group, tramite la Virgin Foundation, lancia un progetto dedicato alla beneficenza, sotto il nome di \"Virgin Unite\". Tra le donazioni vi sono anche quella fatta alla Wikimedia Foundation e quelle atte a combattere l'AIDS nell'Africa sub-sahariana. Nel 2009 aderisce al progetto per la realizzazione del film \"Soldiers of Peace\" che coinvolge 14 Paesi nel mondo nella realizzazione di una pace globale.\nNel 2011 lancia il progetto \"Virgin Oceanic\". Col suo \"Deepflight Challenger\" cercher\u00e0 di esplorare cinque delle fosse oceaniche pi\u00f9 profonde, cominciando dalla Fossa delle Marianne. In un'intervista concessa alla CNN si \u00e8 dichiarato ateo.\nAmico personale di Barack Obama, nel febbraio 2017 sono stati visti assieme in vacanza in una gara di kitesurf.\nCinema e televisione.\nNel [1995 appare come guest star nel ventunesimo episodio della quinta stagione di \"Baywatch\", \"I fuggiaschi\". Tra gli altri suoi camei, nel 1999 compare come venditore di souvenir nel ventitreesimo episodio della quarta stagione di \"Friends\", \"Il matrimonio di Ross (1\u00aa parte)\"). mentre nel 2006 compare fugacemente nel film \"Casino Royale\".\nNella stagione 2004-2005 produce e interpreta per la Fox la serie \"Richard Branson, il miliardario ribelle\" (\"The rebel billionaire: Branson's quest for the best\"), reality che garantisce al vincitore un premio da un milione di euro da investire in attivit\u00e0 manageriali; per l'edizione italiana \u00e8 doppiato da Massimo Lodolo.\nNel 2017 compare nel documentario televisivo \"The Story of Diana\" per il ventennale della morte di Diana Spencer.\nLa sua versione animata compare nel quindicesimo episodio della ventiseiesima stagione della serie animata \"I Simpson\" , \"Guida per una principessa\"."}
{"id": "1387626", "revid": "3732", "url": "https://it.wikipedia.org/wiki?curid=1387626", "title": "Arnaldo Ginna", "text": "Biografia.\nManifesto del cinema futurista\nIl libro, mezzo assolutamente passatista di conservare e comunicare il pensiero, era da molto tempo destinato a scomparire come le cattedrali, le torri, le mura merlate, i musei e l'ideale pacifista. [\u2026] Il cinematografo futurista che noi prepariamo, deformazione gioconda dell'universo, sintesi alogica e fuggente della vita mondiale, diventer\u00e0 la migliore scuola per i ragazzi: scuola di gioia, di velocit\u00e0, di forza, di temerariet\u00e0 e di eroismo. \n[\u2026] La nostra azione \u00e8 legittima e necessaria, in quanto il cinematografo fino ad oggi \"\u00e8 stato, e tende a rimanere, profondamente passatista\", mentre noi vediamo in esso la possibilit\u00e0 di un'arte eminentemente futurista \"e il mezzo di espressione pi\u00f9 adatto alla plurisensibilit\u00e0 di un artista futurista\". Salvo i films interessanti di viaggi, cacce, guerre, ecc., non hanno saputo infliggerci che drammi, drammoni e drammetti passatissimi.\n[\u2026] I nostri film saranno:\n1. Analogie cinematografiche - usando la realt\u00e0 direttamente come uno dei due elementi dell'analogia. Esempio: Se vorremo esprimere lo stato angoscioso di un nostro protagonista invece di descriverlo nelle sue varie fasi di dolore daremo un'equivalente impressione con lo spettacolo di una montagna frastagliata e cavernosa. \n2. Poemi, discorsi e poesie cinematografati.\n3. Simultaneit\u00e0 e compenetrazioni di tempi e luoghi diversi cinematografati. Daremo nello stesso istante-quadro due o tre visioni differenti l'una accanto all'altra.\n4. Ricerche musicali cinematografate (dissonanze, accordi, sintonie di gesti fatti, colori, linee, ecc.).\n5. Stati d'animo sceneggiati cinematografati.\n6. Esercitazioni quotidiane per liberarsi dalla logica cinematografate.\n7. Drammi di oggetti cinematografati (oggetti animati, umanizzati, truccati, vestiti, passionalizzati, civilizzati, danzati). Oggetti tolti dal loro ambiente abituale e posti in una condizione anormale che, per contrasto, mette in risalto la loro stupefacente costruzione e vita non umana. \n11. Drammi di sproporzioni cinematografate (un uomo che avendo sete tira fuori una minuscola cannuccia la quale si allunga ombellicamente fino ad un lago e lo asciuga di colpo). \nMilano, 11 settembre 1916\n\"Testo integrale del manifesto\"\nNato a Campiano (frazione di Ravenna), era figlio del conte Tullio Ginanni Corradini (che fu anche sindaco di Ravenna) e fratello dello scrittore Bruno Corra (gli pseudonimi Ginna e Corra vennero suggeriti da Giacomo Balla per assonanza con le parole \"ginnastica\" e \"correre\"). Studi\u00f2 all'Accademia delle Belle Arti di Ravenna, diplomandosi poi a Firenze.\nAttratto dalle scienze occulte, dalla teosofia e dalle filosofie orientali, nel 1910 pubblic\u00f2 insieme al fratello \"Metodo e vita nova\". In \"Arte dell'avvenire\" teorizz\u00f2 una pittura non figurativa quale \"musica cromatica\", ossia traduzione di sentimenti e stati d'animo in suoni e colori.\nUn importante momento per la sua ricerca artistica fu il precoce incontro con il gruppo futurista a Milano in casa di Tommaso Marinetti, gruppo che comprendeva tra gli altri Boccioni, Carr\u00e0 e Russolo.\nA differenza di tale gruppo, interessato all'aspetto dinamico della pittura, svilupp\u00f2 una propensione ad una pittura di puro colore, con forti inflessioni spiritualistiche.\nTra il 1910 e il 1912 realizz\u00f2 insieme a Corra alcuni cortometraggi astratti, utilizzando il colore direttamente sulla pellicola non trattata \u2014 opere andate distrutte durante la seconda guerra mondiale in un bombardamento aereo su Milano. Quelle \"cinepitture\", costituite da sovrapposizione di puntini colorati, erano a commento di opere musicali di Mendelsshon e composizioni astratte per sinfonie d'avanguardia.\nPartecip\u00f2 all'\u00abEsposizione di pittura e scultura\u00bb del 1912 presso la Societ\u00e0 di belle arti di Firenze, esponendo le opere \"Nevrastenia\" (1908) e \"Passeggiata romantica\" (1909). Nell'aprile del 1914 partecip\u00f2 all'\u00abEsposizione libera futurista internazionale\u00bb, organizzata presso la Galleria Sprovieri a Roma.\nNel 1915 pubblic\u00f2 il testo \"Pittura dell'avvenire\" e, assieme al fratello, la sintesi teatrale \"Alternazione di carattere\" nel \"Teatro futurista sintetico\" (Marinetti, Settimelli e Corra). Fissata la residenza a Firenze, oltre all'attivit\u00e0 artistica vera e propria, si ciment\u00f2 in attivit\u00e0 teoriche scrivendo trattati sul e sull'occultismo, testi politici e narrativi. Nel 1916 produsse e diresse il film \"Vita Futurista\", in collaborazione con Corra, Balla e Marinetti (oggi del film non rimangono che pochi fotogrammi). Dopo la fine delle riprese, nell'agosto dello stesso anno scrisse il \"Manifesto della cinematografia futurista\" che, supervisionato da Marinetti, fu pubblicato l'11 settembre a Milano.\nNel 1919 pubblic\u00f2 il pre-surrealista \"Le locomotive con le calze\", con prefazione di Corra e disegni sia propri sia di Rosa Ros\u00e0. Nello stesso anno partecip\u00f2 alla \u00abGrande esposizione nazionale futurista\u00bb, allestita a Milano, Genova e Firenze. Dal 1918 al 1920 collabor\u00f2 con la rivista \"Roma Futurista\" e negli anni venti e trenta con \"L'Impero\" e con \"Oggi e Domani\". Nel 1927 diresse il periodico di medicina naturista \"Il Nuovo\".\nIn seguito collabor\u00f2 alla rivista \"Futurismo\" di Somenzi, nella quale fu pubblicato a puntare il suo libro \"L'uomo futuro\". Nel 1937 pubblic\u00f2 \"L'idea presentista\". Nel 1938 firm\u00f2 con Marinetti il manifesto \"La cinematografia\".\nConcluso il periodo futurista, continu\u00f2 a dipingere, sempre nel suo stile astratto-occultista, fino agli anni sessanta. Collabor\u00f2 inoltre a numerose testate come critico d'arte e cinematografico."}
{"id": "1387629", "revid": "713168", "url": "https://it.wikipedia.org/wiki?curid=1387629", "title": "Alessandro Cesarini (XVII secolo)", "text": "Biografia.\nDella famiglia dei duchi di Civitanova e marchesi di Civita Lavinia, era figlio di Giuliano II Cesarini (1572-1613), duca di Civitanova e Montecosaro, e di Livia Orsini. Suo prozio era il cardinale Alessandro Cesarini \"seniore\" (morto nel 1542). Altri cardinali in famiglia erano stati Giuliano Cesarini (creato nel 1426 da papa Martino V) e Giuliano Cesarini \"iuniore\" (creato nel 1493 da papa Alessandro VI).\nDopo aver studiato a Parma, divenne chierico della Camera Apostolica e fu governatore nel conclave del 1623, in cui fu eletto papa Urbano VIII.\nVenne creato cardinale-diacono nel concistoro del 30 agosto 1627 con la diaconia di Santa Maria in Domnica; nel 1632 opt\u00f2 per la diaconia dei Santi Cosma e Damiano.\nNel 1636 venne nominato vescovo di Viterbo; l'anno successivo opt\u00f2 per la diaconia di Santa Maria in Cosmedin, quindi, nel 1638, per quella di Sant'Eustachio. Nello stesso anno rinunci\u00f2 al governo della diocesi.\nMor\u00ec a Roma nel 1644. Fu sepolto nella tomba di famiglia nella chiesa di Santa Maria in Aracoeli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1387634", "revid": "767487", "url": "https://it.wikipedia.org/wiki?curid=1387634", "title": "Cristoforo Manna", "text": "Fu cugino di Gennaro Manna, all'epoca celebre compositore.\nFiglio di Vitagliano Manna, dopo aver studiato al Conservatorio di Santa Maria di Loreto prest\u00f2 servizio come musicista sotto il Marchese di Fuscaldo, dove il padre era gi\u00e0 servitore. Nella primavera del 1729 compose l'opera buffa \"Lo trionfo d'ammore o pure che dura vence\" (il suo lavoro pi\u00f9 celebre), la quale fu messa in scena al Teatro dei Fiorentini di Napoli nello stesso anno."}
{"id": "1387639", "revid": "1543377", "url": "https://it.wikipedia.org/wiki?curid=1387639", "title": "NGC 3", "text": "NGC 3 \u00e8 una galassia lenticolare di quattordicesima magnitudine visibile nella costellazione dei Pesci e distante circa 49 Mpc (159,8 milioni di anni luce) dalla Terra.\nStoria delle osservazioni.\nNGC\u00a03 fu scoperta da Albert Marth nel 1864; egli utilizz\u00f2 il telescopio riflettore di 48 pollici (121,9 cm) di William Lassell situato sull'isola di Malta.\nNel 1888 John Dreyer la incluse nel catalogo NGC con il nome di NGC\u00a03, descrivendola come una debole e piccola galassia di forma sferica, quasi circolare.\nCaratteristiche.\nNGC\u00a03 \u00e8 una debole galassia lenticolare di magnitudine visuale 14,2 e piccole dimensioni angolari (1,1\u00a0\u00d7\u00a00,6 arcominuti); a causa di queste caratteristiche non \u00e8 alla portata di piccoli telescopi amatoriali. Secondo il sistema di classificazione di Hubble rivisto da de Vaucouleur, NGC\u00a03 viene classificata come una galassia di tipo S0, ovvero una galassia lenticolare; questo tipo di galassie sono formate da un disco molto sottile e un nucleo sferico, come nelle galassie spirali, ma a causa del basso o nullo contenuto di materia interstellare, sono prive di bracci a spirale.\nLa distanza di NGC\u00a03 dalla Terra, calcolata misurando lo spostamento verso il rosso delle righe del suo spettro e usando la legge di Hubble, risulta essere di circa 49\u00a0Mpc (159,8 milioni di anni luce)."}
{"id": "1387640", "revid": "37401", "url": "https://it.wikipedia.org/wiki?curid=1387640", "title": "Pipino di H\u00e9ristal", "text": ""}
{"id": "1387641", "revid": "767487", "url": "https://it.wikipedia.org/wiki?curid=1387641", "title": "Lacus Lenitatis", "text": "Il Lacus Lenitatis (\"Lago della dolcezza\", in latino) \u00e8 un piccolo mare lunare situato nella regione della Terra Nivium. Ha un'estensione di circa 80 km."}
{"id": "1387643", "revid": "37401", "url": "https://it.wikipedia.org/wiki?curid=1387643", "title": "Pipino di Heristal", "text": ""}
{"id": "1387647", "revid": "2091899", "url": "https://it.wikipedia.org/wiki?curid=1387647", "title": "Leichhardt (Nuovo Galles del Sud)", "text": "Leichhardt \u00e8 un sobborgo di Sydney, nello Stato del Nuovo Galles del Sud, Australia.\n\u00c8 situato 5\u00a0km ad ovest rispetto alla \"city\" di Sydney ed \u00e8 il centro amministrativo della Municipalit\u00e0 di Leichhardt.\nLeichhardt \u00e8 conosciuta anche come la \"Little Italy\" di Sydney.\nConfina ad ovest con Haberfield, ad est con Annandale, a nord con Lilyfield e a sud con Petersham.\nStoria.\nNella prima met\u00e0 del XIX secolo l'area dove ora sorge Leichhardt consisteva in una serie di concessioni di terreni. In particolare due fratelli: Hugh Piper e John Piper possedevano vaste aree. Hugh Piper fond\u00f2 Piperston.\nQuesti terreni, furono acquistati da Walter Beames nel 1846.\nWalter Beames sosteneva con finanziamenti e provviste le spedizioni del suo amico Ludwig Leichhardt.\nFriedrich Wilhelm Ludwig Leichhardt era un esploratore prussiano che riusc\u00ec a trovare una rotta di 4.800\u00a0km che via terra univa il sud del Queensland a Port Essington vicino a Darwin, nel Territorio del Nord.\nSuccessivamente alla sua scomparsa avvenuta durante il suo tentativo di attraversare il continente da Darling Downs fino a Swan River Colony nella costa dell'Australia Occidentale, Beames cambi\u00f2 nome a Piperston con il nome di Leichhardt.\nLeichhardt \u00e8 stata proclamata municipalit\u00e0 nel 1871.\nTra il 1880 e il 1890 furono edificati l'ufficio postale e il municipio.\nSociet\u00e0.\nEvoluzione demografica.\nSecondo l'ultimo censimento del 2001 la popolazione di Leichhardt \u00e8 di 19.627 abitanti.\nPer tutto il XX sec. \u00e8 stata un'area popolata principalmente da italiani di prima e seconda generazione; negli ultimi anni molti degli abitanti originali si sono trasferiti nei sobborghi limitrofi e l'area di Leichhardt ha subito il fenomeno della gentrificazione. In ogni caso la forte impronta della cultura italiana rimane, infatti nella via principale \"Norton Street\" sono presenti molti ristoranti e bar italiani.\nArea commerciale.\nLa pi\u00f9 importante area commerciale \u00e8 situata tra Norton Street e la parte nord di Parramatta Road. Su Norton Street sono presenti abitazioni, ristoranti, bar, negozi, hotel, cinema (nel quale vengono proiettati anche film in lingua italiana) e due dei tre centri commerciali: Norton Plaza e Italian Forum.\nL'Italian Forum, \u00e8 di particolare interesse in quanto \u00e8 strutturato come una piazza tipica italiana con portici.\nPi\u00f9 che un centro commerciale si pu\u00f2 considerare un vero e proprio complesso residenziale, infatti si tratta di un'area pedonale nella quale sotto i portici sono presenti ristoranti, bar, piccoli negozi e boutique e sopra i portici appartamenti.\nAccanto all'Italian Forum c'\u00e8 il Norton Plaza un centro commerciale di medie dimensioni che oltre a un supermercato ospita decine di negozi con specialit\u00e0 italiane.\nIl terzo centro commerciale \u00e8 il Leichhardt Market Place (ex Market Town), situato in prossimit\u00e0 dell'incrocio tra Marion Street (la via principale che porta ad Haberfield) e Flood street vicino al parco Lambert."}
{"id": "1387648", "revid": "828781", "url": "https://it.wikipedia.org/wiki?curid=1387648", "title": "Taras Bul'ba", "text": "Taras Bul'ba () \u00e8 un racconto scritto da Nikolaj Gogol' nel 1834 e pubblicato nel 1835.\nGenesi dell'opera.\nLa prima stesura dell'opera coincide con l'idea di rinunciare alla carriera di storico: difatti in quegli anni Gogol' aveva gi\u00e0 architettato una \"Storia dell'Ucraina\" con intenti quasi messianici, volendo porsi da guida e maestro. Questa novella storica invece nasce da una libera rievocazione di atmosfere storiche che vanno dal XV al XVIII secolo nella quale al posto delle fredde cronache trova posto l'epica popolare.\nIn questa opera emergono le tematiche della \"duma\", del canto popolare ucraino, dell'eterna lotta fra cattolici e ortodossi, dell'autonomia dei cosacchi e del codice di onore e di dedizione che lega gli abitanti tra loro.\nTrama.\nAmbientato all'incirca nell'Ucraina del XVII secolo, devastata dai tatari, governata dai polacchi e messa a ferro e fuoco dalle scorribande di cosacchi, tale racconto narra le imprese di uno dei condottieri di questi ultimi, Taras Bul'ba. Affiancato dai figli Andrej ed Ostap, assalta la citt\u00e0 di Dubno, ma Andrej, per amore di una polacca, tradisce i suoi, passando nelle schiere nemiche. Durante uno scontro sar\u00e0 poi isolato in una selva, avvicinato dal padre, convinto a scendere da cavallo e ucciso a sangue freddo con un colpo di fucile. \nOstap, intanto, viene fatto prigioniero e portato a Varsavia dove viene torturato e giustiziato. Nonostante il nuovo Etmano dei Cosacchi abbia concluso un accordo di pace con i polacchi, Taras giura vendetta, penetra in Polonia seguito dai cosacchi a lui fedeli ma, dopo scontri che lo vedono vincitore sul campo, viene fermato dal generale Potocki, alle porte di Cracovia. Catturato verr\u00e0 torturato e in seguito arso vivo, legato ad un albero."}
{"id": "1387651", "revid": "2145227", "url": "https://it.wikipedia.org/wiki?curid=1387651", "title": "Gaetano Errico", "text": "Biografia.\nGaetano Errico era figlio di Pasquale, un pastaio, e Maria Marseglia, una tessitrice. Oltre a Gaetano Errico, che era il secondo figlio della coppia, i due avevano altri otto figli, quattro maschi e quattro femmine. Negli anni della sua infanzia, aiuta il padre nella sua fabbrica di maccheroni, frequenta costantemente la parrocchia dei Santi Cosma e Damiano e fin da quell'et\u00e0, cerca di aiutare i poveri come pu\u00f2.\nDiventa sacerdote il 23 settembre 1815, quando viene ordinato dal cardinale Luigi Ruffo Scilla nella Basilica di Santa Restituta. Nel 1816 diviene parroco della Chiesa dei Santi Cosma e Damiano a Secondigliano. Su richiesta del suo confessore, don Michelangelo Vitagliano, inizia a insegnare nella scuola comunale di Secondigliano, prima come supplente, poi come titolare dal 1819.\nNel giorno di Pentecoste del 1826, Gaetano Errico annuncia che far\u00e0 costruire una chiesa da dedicare a Maria Addolorata, la Chiesa dell'Addolorata a Secondigliano. In seguito racconter\u00e0 a don Vitagliano che la decisione sarebbe scaturita dalle indicazioni dategli, in pi\u00f9 apparizioni, dall'allora beato Alfonso Maria de' Liguori. Ottenute le necessarie autorizzazioni, i lavori iniziano nel gennaio del 1828.\nTerminata la costruzione, nel 1834 si reca da uno dei pi\u00f9 grandi scultori di statue lignee di quel periodo, Francesco Verzella, e gli commissiona una statua dell'Addolorata con tre angeli. La statua sar\u00e0 terminata soltanto nell'anno seguente in quanto don Gaetano sar\u00e0 soddisfatto del volto della Madonna scolpito dal Verzella, solo dopo diciassette tentativi. La tradizione riporta che appena vide il diciassettesimo volto dell'Addolorata scolpito dall'artista, quasi arrossendo esclam\u00f2:\" Cos\u00ec era!\". Tutt'oggi \u00e8 considerata una delle statue della Madonna pi\u00f9 belle presenti a Napoli. La Vergine, in dimensione naturale, \u00e8 seduta su una pietra ai piedi della croce senza Cristo, con dietro una lancia ed una spugna usate durante la passione del figlio. Il volto dell'Addolorata \u00e8 di una bellezza indescrivibile, sofferente e rassegnato e il suo sguardo \u00e8 fisso sulle sue mani poste sulle ginocchia con cui precedentemente, aveva stretto Ges\u00f9 morto prima della sepoltura. Alla sua sinistra, c'\u00e8 un angelo in dimensioni naturali, che cerca di consolarla, anche se lui stesso non riesce a fare a meno di piangere e alla sua destra, sono presenti due piccoli angioletti: uno che prega e uno che piange. Abbandonati ai piedi dell'Addolorata, \u00e8 possibile vedere gli strumenti utilizzati durante la passione del figlio: la corona di spine, i chiodi, il martello e le tenaglie. La Madonna fa il suo ingresso in Secondigliano quello stesso anno e tutti i secondiglianesi che le vanno incontro per portarla processionalmente nella sua chiesa, nel vedere per la prima volta il suo volto, ne rimangono profondamente colpiti. Don Gaetano in quell'occasione, la presenta come la \"mamma\" di Secondigliano e invita tutti a pregarla con una confidenza illimitata, sicuri dell'immenso amore del suo cuore.\nIn seguito, proprio accanto alla Chiesa dell'Addolorata, fa costruire un edificio che funger\u00e0 da casa per i missionari di una nuova Congregazione, quella dei Sacri Cuori di Ges\u00f9 e Maria. La Congregazione, fondata nel 1833, sar\u00e0 approvata (agosto 1864) dalla Santa Sede solo dopo l'elezione al soglio pontificio di Pio IX. Pian piano sedi della Congregazione nasceranno in altre citt\u00e0 d'Italia, poi, a partire dal XX secolo, dell'Asia, dell'Africa e dell'America.\nIn questi anni, sono numerosissimi i miracoli operati dall'Addolorata e da San Gaetano Errico, tra i pi\u00f9 famosi ricordiamo la liberazione di Secondigliano dall'epidemia del colera, il ritrovamento di una bambina viva in fondo ad un pozzo dopo essersi smarrita tre giorni prima, la fermata della lava del Vesuvio durante l'eruzione del 1855 e numerossissime guarigioni e predizioni. Le sue attivit\u00e0 principali sono la messa, gl'interi pomeriggi trascorsi nell'esercitare il sacramento della riconciliazione, il sostegno spirituale ai fedeli, dirigere l'attivit\u00e0 missionaria, la predicazione e l'aiuto continuo a tutti i poveri che incontra per strada e che si recano da lui in cerca di assistenza. A questo proposito dar\u00e0 il via a una mensa per i poveri nel cortile della chiesa, che \u00e8 in funzione ancora oggi. Nella sua stanza, \u00e8 ancora possibile vedere sul pavimento, due fossette che si sono scavate con le sue ginocchia per le numerossissime ore notturne trascorse in ginocchio, davanti a una piccola porticina, che affacciava in chiesa, nel punto in cui si trovavano il Santissimo Sacramento e la statua dell'Addolorata.\nGi\u00e0 venerato come un santo, \"'o superiore\", padre Gaetano Errico muore il 29 ottobre del 1860 per le conseguenze di una febbre viscerale, all'et\u00e0 di 69 anni.\nIl culto.\nIl 14 aprile 2002 papa Giovanni Paolo II lo ha proclamato beato.\nIl 1\u00ba marzo 2008 papa Benedetto XVI, nel Concistoro tenuto in Vaticano, ha proclamato Gaetano Errico santo. La canonizzazione si \u00e8 tenuta in Piazza San Pietro il 12 ottobre 2008.\nLa memoria liturgica ricorre il 29 ottobre."}
{"id": "1387652", "revid": "123910348", "url": "https://it.wikipedia.org/wiki?curid=1387652", "title": "Societ\u00e0 Sportiva Lazio 1995-1996", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1995-1996.\nStagione.\nLa Lazio concluse la Serie A 1995-1996 al terzo posto, centrando la terza qualificazione consecutiva in Coppa UEFA. In campionato Signori ottenne nuovamente il titolo di capocannoniere con 24 reti, ad ex aequo con Protti. In Coppa UEFA si ferm\u00f2 ai sedicesimi di finale, sconfitta per mano dell', mentre in Coppa Italia la squadra raggiunse i quarti di finale.\nMaglie e sponsor.\nPer la quarta stagione consecutiva si confermano Umbro come sponsor tecnico e Banca di Roma come sponsor ufficiale.\nOrganigramma societario.\nArea direttiva\nArea tecnica"}
{"id": "1387653", "revid": "400694", "url": "https://it.wikipedia.org/wiki?curid=1387653", "title": "Joy (Yuki)", "text": "Joy \u00e8 il terzo album solista della cantante giapponese Yuki, pubblicato il 23 febbraio 2005.\nIl disco.\n\"Joy\" \u00e8 composto da 13 tracce j-pop e, dopo la scrematura del precedente \"commune\", perde completamente le sfumature rock dei lavori precedenti della cantante giapponese. Come consuetudine alcune canzoni, oltre ai titoli, contengono diverse frasi in inglese.\nLe canzoni hanno tutte un tema piuttosto allegro e mantengono una certa omogeneit\u00e0 spezzata soltanto da alcune parentesi pi\u00f9 sperimentali quali \"Cider\" e \"Tinkerbell\", canzone che comincia con un coro accompagnato soltanto dal battito delle mani. \"JOY\", il secondo brano, d\u00e0 il nome all'album e si avvale in larga parte di effetti digitali che possiamo ritrovare in diverse altre canzoni successive come la dolce \"Ai Shiaeba\". Chiude l'opera \"Home Sweet Home\", canzone carica di pathos accompagnata da archi possenti, colonna sonora del film \"\", in cui YUKI presta anche la voce ad un personaggio."}
{"id": "1387665", "revid": "1347902", "url": "https://it.wikipedia.org/wiki?curid=1387665", "title": "Lacus Luxuriae", "text": "Il Lacus Luxuriae (\"Lago della lussuria\", in latino) \u00e8 un piccolo mare lunare. Ha un'estensione di circa 50 km."}
{"id": "1387668", "revid": "2074952", "url": "https://it.wikipedia.org/wiki?curid=1387668", "title": "Pierre Omidyar", "text": "Biografia.\nNato il 21 giugno 1967 a Parigi da una famiglia di accademici iraniani, Pierre Omidyar si trasferisce negli Stati Uniti all'et\u00e0 di 6 anni. Il padre, Cyrus, era un rinomato medico che ha lavorato come chirurgo allo Johns Hopkins University Medical Center di Baltimora, la madre una linguista di fama internazionale con un dottorato alla Sorbona. Il giovane Pierre, insomma, cresce in un ambiente molto stimolante che di certo lo aiuta a sviluppare una certa predisposizione per l'informatica e la programmazione. Gi\u00e0 all'et\u00e0 di 14 anni scrive il suo primo programma servito a catalogare il fondo librario della biblioteca della scuola media che frequenta. Studia alla Potomac School di McLean, in Virginia, quindi alla St. Andrew's Episcopal School di Potomac, Maryland, si laurea in informatica nel 1988 presso la Tufts University nei pressi di Boston, nel Massachusetts. Trovando poi impiego in California, a Santa Clara, nella Claris, un ramo d'azienda della Apple.\nNel 1991 fonda insieme a tre amici Ink Development, una startup informatica trasformata poi nel sito ecommerce con il nome eShop e acquisita in seguito da Microsoft per meno di 50 milioni di dollari. Nel 1995 d\u00e0 vita ad eBay (inizialmente chiamata AuctionWeb), primo sito al mondo di aste on-line. Il primo oggetto venduto sul sito per 14 dollari \u00e9 un puntatore laser rotto. Omidyar si stupisce ma l'acquirente lo rassicura: era un collezionista e stava deliberatamente raccogliendo puntatori laser rotti. Nasce anche la storia, poi ripetuta spesso, che eBay sia stata fondata per aiutare la ragazza di Omidyar a vendere on line i distributori di caramelle Pez (caramelle dure diventate famose proprio per i loro caratteristici contenitori) di cui era collezionista. In realt\u00e0 la storia \u00e8 stata costruita nel 1997 da un esperto di pubbliche relazioni per incuriosire i media. Questo \u00e8 quanto sostiene nel 2002 Adam Cohen nel suo libro \"The Perfect Store: Inside eBay\" e poi confermato anche da eBay.\nIl primo dipendente di eBay \u00e8 nel 1996 Jeffrey Skoll, un ingegnere canadese che sar\u00e0 anche il primo presidente dell'azienda. Nel marzo 1998 quell'incarico (oltre a quello di amministratore delegato) \u00e8 ricoperto da Meg Whitman che continuer\u00e0 a dirigere l'azienda fino al gennaio del 2008. \nNel settembre 1998 eBay lancia un'offerta pubblica (IPO) di grande successo, facendo diventare miliardario Omidyar. Uno dei primi suoi investimenti \u00e8 nel Montage Resort and Spa a Laguna Beach, in California. Sempre nel 1998 Omidyar inizia una nuova fase della sua vita, dedicata alla filantropia: fonda assieme alla moglie Pamela una societ\u00e0 di investimento filantropico, Omidyar Foundation, per finanziare progetti di enti e organizzazioni no-profit. Sei anni pi\u00f9 tardi i due coniugi decidono di estendere ulteriormente le loro operazioni benefiche per migliorare la vita della gente, fondando la Omidyar Network. Investendo (nel luglio 2008 i 178 milioni di azioni su eBay di Omidyar valevano circa 4,45 miliardi di dollari) pi\u00f9 di 992 milioni di dollari. Nel 2010 lui e sua moglie hanno dato vita, insieme a Richard Branson e la Nduna Foundation (fondata da Amy Robbins), Enterprise Zimbabwe.\nNel 2014 investe anche in imprese giornalistiche fondando \"First Look Media\", un'organizzazione in difesa della libert\u00e0 di stampa e di espressione. Crea anche il sito di giornalismo investigativo \"The Intercept\" e costituisce il Fondo per la difesa della stampa libera destinato a sostenere le spese legali dei giornalisti messi sotto tiro per le loro denunce. First Look Media ha anche co-finanziato \"Il caso Spotlight\" (si racconta la storia dell'inchiesta del \"Boston Globe\" sui preti cattolici pedofili) vincitore dell'Oscar 2018 come miglior film.\nRiconoscimenti.\nNel 2011 Pierre Omidyar venne premiato con la \"Carnegie Medal of Philantropy\" per il grande impatto sociale e culturale delle sue attivit\u00e0 filantropiche. \nVita privata.\nOmidyar e la moglie, Pamela Kerr, vivono ad Honolulu, alle Hawaii. Hanno propriet\u00e0 ad Handerson, nel Nevada, e nel sud della California, stanno costruendo immobili a Cabo San Lucas, in Messico."}
{"id": "1387670", "revid": "3115", "url": "https://it.wikipedia.org/wiki?curid=1387670", "title": "Chiesa di San Rocco (Lugano Centro)", "text": "La chiesa di San Rocco \u00e8 un edificio religioso che si trova nel quartiere di Lugano Centro, a Lugano.\nStoria.\nNel 1349 in questo luogo venne eretta una chiesa dedicata a San Biagio, successivamente distrutta. La ricostruzione inizi\u00f2 nel 1528 e, dopo essere stata quasi immediatamente interrotta, riprese nel 1580. Venne consacrata nel 1602 da Feliciano Niguarda, vescovo di Como.\nDescrizione.\nLa chiesa si presenta con una pianta ad unica navata sovrastata da una volta a botte lunettata, conclusa con un coro costruito nel XVIII secolo. Sopra il presbiterio c'\u00e8 una cupola ottagonale.\nSulla cantoria lignea in controfacciata si trova l'organo a canne, costruito nel 1905 dall'organaro Giuseppe Vedani e nel 1924 modificato da Giorgio Maroni. Lo strumento, a trasmissione pneumatico-tubolare, ha due tastiere di 58 note ciascuna ed una pedaliera dritta di 27 note."}
{"id": "1387671", "revid": "174925", "url": "https://it.wikipedia.org/wiki?curid=1387671", "title": "Giornata mondiale dell'alimentazione", "text": "La giornata mondiale dell'alimentazione \u00e8 una ricorrenza che si celebra ogni anno in tutto il mondo il 16 ottobre per ricordare l'anniversario della data di fondazione dell'Organizzazione delle Nazioni Unite per l'alimentazione e l'agricoltura, comunemente conosciuta come FAO, istituita a Qu\u00e9bec (Canada) il 16 ottobre 1945.\nOrigini.\nLa giornata mondiale dell'alimentazione fu istituita dai paesi membri della FAO durante la 20\u00b0 Conferenza Generale dell'Organizzazione nel novembre 1979. La delegazione ungherese, guidata dall'ex ministro ungherese dell'Agricoltura e dell'Alimentazione P\u00e1l Rom\u00e1ny, svolse un ruolo attivo durante tale Conferenza della FAO e sugger\u00ec l'idea di celebrare la giornata mondiale dell'alimentazione in tutto il mondo. Da allora la celebrazione viene osservata ogni anno in pi\u00f9 di 150 nazioni, per sensibilizzare sulle problematiche della povert\u00e0, della fame e della malnutrizione nel mondo, sulla sicurezza alimentare e per diffondere diete nutrienti per tutti. L'obiettivo principale \u00e8 incoraggiare le persone, a livello globale, ad agire contro questi problemi. Ogni anno viene messo in risalto un particolare tema sul quale vengono focalizzate le attivit\u00e0.\nTemi.\nDal 1981, la giornata mondiale dell'alimentazione ha adottato un tema diverso ogni anno, al fine di evidenziare le aree necessarie per l'azione e fornire un approccio comune.\nLa maggior parte dei temi ruotano attorno all'agricoltura, perch\u00e9 solo gli investimenti in agricoltura - insieme con il supporto per l'educazione e la sanit\u00e0 - trasformer\u00e0 questa situazione. La maggior parte di tale investimento dovr\u00e0 provenire dal settore privato, con l'investimento pubblico a giocare un ruolo cruciale, soprattutto in considerazione del suo ruolo di agevolazione ed effetto stimolante sugli investimenti privati.\nNonostante l'importanza dell'agricoltura come forza trainante nelle economie di molti paesi in via di sviluppo, questo settore vitale \u00e8 spesso povero di investimenti. In particolare, gli aiuti esteri all'agricoltura hanno registrato un calo negli ultimi 20 anni.\nEdizioni.\nOgni anno viene messo in risalto un particolare tema sul quale vengono focalizzate le attivit\u00e0."}
{"id": "1387681", "revid": "767487", "url": "https://it.wikipedia.org/wiki?curid=1387681", "title": "Lacus Odii", "text": "Il Lacus Odii (\"Lago dell'odio\", in latino) \u00e8 un piccolo mare lunare situato nella regione della Terra Nivium. Ha un'estensione di circa 70 km."}
{"id": "1387684", "revid": "110157", "url": "https://it.wikipedia.org/wiki?curid=1387684", "title": "Explicit Data Graph Execution", "text": "Explicit Data Graph Execution o EDGE \u00e8 un instruction set che invece di utilizzare il tradizionale approccio istruzione/registro tipico delle architetture RISC e CISC segue una nuova strada. I processori basati su EDGE dividono i programmi in blocchi base, questi blocchi sono dei gruppi di istruzioni che lavorano su operandi comuni e che non hanno al loro interno condizioni di salto o altre condizioni che fermino il flusso di istruzioni. Questi blocchi vengono distribuiti all'interno di unit\u00e0 che li processano in modo indipendente, i risultati vengono passati ai blocchi che ne necessitano per continuare l'elaborazione. La distribuzione dei blocchi viene effettuata in modo dinamico e questa filosofia di esecuzione permette di sviluppare programmi che non devono costantemente accedere ai registri per scambiare dati tra i blocchi, questo elimina un collo di bottiglia presente nei microprocessori classici. Questa tipologia di processore dividendo il programma in blocchi indipendenti dimostra una maggior capacit\u00e0 di eseguire codice parallelo.\nIl set di istruzioni EDGE definisce una serie di istruzioni atte a gestire i singoli blocchi, il set di istruzione gestisce la codifica dei dati all'interno del blocco al fine di ridurre le dipendenze dai dati (tramite l'esecuzione predicativa) e permette di specificare le dipendenze tra i blocchi. I dati sono utilizzati per definire il flusso di controllo delle istruzioni, i dati definiscono un grafico delle dipendenze che il processore deve soddisfare durante l'esecuzione. Le singole istruzioni definite con EDGE sono mediamente pi\u00f9 costose di quelle definite da un processore RISC o CISC ma il maggior costo viene mitigato con l'utilizzo di blocchi mediamente grandi (l'implementazione di EDGE utilizza blocchi di 1024 istruzioni) e con la possibilit\u00e0 di utilizzare molte unit\u00e0 parallele di calcolo.\nIl set di istruzioni EDGE utilizza come elemento base i blocchi e ogni blocco viene mappati in una singola unit\u00e0 di esecuzione. I singoli blocchi non hanno al loro interno istruzioni di controllo del flusso, queste intervengono solo tra i blocchi, comunque i blocchi possono avere delle istruzioni predicative al fine poter inserire all'interno dei blocchi le istruzioni di flusso pi\u00f9 comuni (come gli IF). Il grafo che definisce l'esecuzione del programma \u00e8 definito con le relazioni di concorrenza tra i blocchi, queste relazioni specificano il flusso dei dati da un blocco a un altro o da un blocco a un'area di memoria comune. Ogni blocco pu\u00f2 essere un singolo programma sequenziale o un programma SIMD. Il compilatore raccoglie in blocchi le istruzioni che utilizzano gli stessi dati e pone le istruzioni che necessitano di risultato proveniente da altri blocchi vicino a questi al fine di ridurre al minimo il tempo di transito dei dati tra i blocchi."}
{"id": "1387685", "revid": "339392", "url": "https://it.wikipedia.org/wiki?curid=1387685", "title": "Il ritorno di missione impossibile", "text": ""}
{"id": "1387686", "revid": "287204", "url": "https://it.wikipedia.org/wiki?curid=1387686", "title": "Alfa Sextantis", "text": "Alfa Sextantis (\u03b1 Sex / 15 Sextantis) \u00e8 la stella principale della costellazione del Sestante.\nHa una magnitudine apparente di 4,48, dista dalla Terra 287 anni luce ed \u00e8 una stella gigante bianca di classe A.\nNonostante l'et\u00e0 di circa 300 milioni di anni ed un raggio poco meno di 4 quello del Sole, \u00e8 classificata come gigante, perch\u00e9 \u00e8 gi\u00e0 sul punto di terminare l'idrogeno da fondere in elio nel suo nucleo. Entro i prossimi 60 milioni di anni la stella diventer\u00e0 una vera e propria gigante rossa, aumentando di gran lunga il raggio e la propria luminosit\u00e0 intrinseca."}
{"id": "1387687", "revid": "228587", "url": "https://it.wikipedia.org/wiki?curid=1387687", "title": "Alyssum", "text": "Alisso (Alyssum ) \u00e8 un genere di piante, erette erbacee e perenni (o annuali), appartenente alla famiglia delle Brassicaceae.\nEtimologia.\nIl nome della famiglia (Brassicaceae) \u00e8 stato proposto dal botanico italiano Th\u00e9odore Caruel (1830-1898).\nIl nome del genere (\"Alyssum\") venne imposto prima dal botanico francese Joseph Pitton de Tournefort (1656-1708) e poi da Linneo (nel 1735). \"Alyssum\" deriva dal termine greco \"alysson\" e significa \"contro la rabbia\". Sembra infatti che alcune specie di questo genere abbiano delle propriet\u00e0 medicinali, utilizzate un tempo per guarire gli infermi, e in particolare per curare l'idrofobia. \nLa conoscenza del genere (o di alcune sue piante) si pu\u00f2 far risalire gi\u00e0 all'inizio del Settecento. Infatti si hanno notizie che verso il 1710 la specie \"Alyssum saxatile\" veniva coltivata dai giardinieri di allora per la creazione di macchie colorate o per decorare il giardino roccioso e alpino.\nMentre in Italiano volgare queste piante sono chiamate genericamente \"Alissi\"; in francese sono note col nome di \"Alysses ma\" anche \"Passerages\"; mentre nelle lingue anglosassoni si chiamano \"Madwort\".\nMorfologia.\nL'aspetto di queste piante \u00e8 suffrutticoso e cespuglioso (a portamento arbustivo). La forma biologica di queste piante \u00e8 normalmente camefita suffruticosa: sono piante perenni con fusto a tendenza legnosa, ma di modeste dimensioni.\nFusto.\nIl fusto \u00e8 appena legnoso nella parte inferiore, mentre \u00e8 eretto o ascendente nella parte superiore.\nFoglie.\nSono piante normalmente ben fornite di foglie non molto grandi, oblunghe a lamina intera, qualche volta dentate.\nInfiorescenza.\nMolto spesso l'infiorescenza \u00e8 formata da grappoli terminali (tipo racemo).\nFiori.\nI fiori sono ermafroditi e attinomorfi. Il colore dei fiori \u00e8 bianco o giallo (raramente rosei o porpora, eventualmente in fase di sboccio). \nFrutti.\nIl frutto \u00e8 la parte pi\u00f9 caratteristica della specie (e della famiglia) : \u00e8 una siliqua o silquetta deiscente orbiculare o sub - orbiculare. Ogni specie ha poi una sua forma di valve (piatte o leggermente convesse) e un diverso numero di semi.\nDistribuzione e habitat.\nLe piante del genere \"Alyssum\" sono diffuse prevalentemente nei luoghi aridi o sassosi, incolti o sabbiosi dell'Europa, dell'Asia occidentale e centrale, nell'Africa del Nord, e comunque concentrate nei paesi che si affacciano sul mar Mediterraneo.\nIn Italia la distribuzione \u00e8 molto eterogenea. Alcune si trovano in tutta l'Italia: \"A. alyssoides\" oppure \"A. minus\"; altre hanno degli areali molto ristretti: \"A. corsicum\" - \"A. robertianum\" - \"A. cuneifolium\" - \"A. leucademun\" - \"A. petraeum\" - \"A. wulfenianum\".\nSistematica.\nIl genere \"Alyssum\" appartiene alla famiglia delle Brassicaceae (o Cruciferae, \"nomen conservandum\"). Comprende (secondo le classificazioni pi\u00f9 diffuse e i vari autori) da 75 a 150 specie e oltre, una quindicina delle quali sono indigene (o, in tutti i casi, spontanee) della nostra flora.\nIl Sistema Cronquist assegna la famiglia delle Brassicaceae all'ordine Capparales mentre la moderna classificazione APG la colloca nell'ordine Brassicales.\nPer individuare le varie specie di questo genere, la sistematica utilizza la forma e i caratteri del frutto (che mediamente \u00e8 molto persistente, quindi di facile individuazione) e il numero dei semi oltre naturalmente alle dimensioni e la forma delle foglie e dell'infiorescenza.\n\u00c8 interessante riportare anche come i giardinieri, pi\u00f9 sbrigativamente, dividono il genere in due grandi gruppi: a fiori bianchi e a fiori gialli.\nLe specie del genere \"Alyssum\" non sono da confondere con le piante del genere \"Gynopogon\" (famiglia delle Apocynaceae); in particolare con \"Alixia stellata\" dalla quale si ricava la \"corteccia di alisso\" usata in farmacopea.\nUn'altra possibile fonte di confusione \u00e8 data dalla pianta \"Lobularia maritima\" (L.) Desv. (genere sempre appartenente alla famiglia delle Brassicaceae) il cui sinonimo \u00e8 appunto \"Alyssum maritimun\" Lam. In effetti, nelle vecchie classificazioni le specie dell'attuale genere \"Lobularia\" appartenevano al nostro genere.\nSpecie.\nDi seguito un elenco delle sole specie italiane spontanee:\nPer meglio comprendere ed individuare le varie specie del genere (solamente per le specie spontanee della nostra flora) l'elenco seguente utilizza il sistema delle chiavi analitiche.\nUsi.\nGiardinaggio.\nGli alissi sono quasi esclusivamente piante da giardinaggio, questo per la bellezza dei loro fiori, facilit\u00e0 di coltura e fioritura precoce."}
{"id": "1387692", "revid": "767487", "url": "https://it.wikipedia.org/wiki?curid=1387692", "title": "Lacus Oblivionis", "text": "Il Lacus Oblivionis (\"Lago dell'oblio\", in latino) \u00e8 un piccolo mare lunare. Ha un'estensione di circa 50 km."}
{"id": "1387696", "revid": "599013", "url": "https://it.wikipedia.org/wiki?curid=1387696", "title": "Taras Bulba", "text": ""}
{"id": "1387701", "revid": "1061951", "url": "https://it.wikipedia.org/wiki?curid=1387701", "title": "Bittino da Faenza", "text": "La sua attivit\u00e0 pittorica si svolse in Romagna alla fine del XIV secolo ed il primo quarto del XV secolo. \nBiografia.\nGli studi riguardo alla vicenda critica di Bitino presero avvio dalla pubblicazione di alcuni documenti riminesi, datati intorno al 1866, i quali testimoniavano che il pittore nato a Faenza se ne era poi allontanato per motivi politici trasferendosi a Rimini nel 1398 e dove sarebbe morto prima del 1427. \nCarriera pittorica.\nBitino si occup\u00f2 della realizzazione del polittico con storie di Storie di San Giuliano di Cilicia su commissione di Simone degli Ugucci, abate dell\u2019omonimo monastero riminese, a cui fu donata l\u2019opera, tra il 1401 e il 1427, firmato BITINUS FECIT M(CCC)VIIII. Sono presenti quattordici riquadri che raffigurano l\u2019immagine del santo, le scene del martirio e le vicende del sarcofago con le sue spoglie. La pi\u00f9 antica testimonianza della sua presenza all\u2019interno della chiesa risale intorno al 1603. \nLa sua qualit\u00e0 pittorica che coincide con il periodo di transizione verso la cultura gotica ha affascinato molti anche se con pareri discordi. Fu accostato dal Lanzi a Lippo di Dalmasio e Cavalcaselle e Brach lo inserirono nell\u2019ambiente fiorentino nel tardo Trecento, tuttavia van Marle lo riconosceva vicino ai bolognesi. Infine il Longhi riassunse la disputa indicando in un intreccio tra modi veneti e romagnoli lo stile della pittura di Bitino ed ebbe parole di grande apprezzamento per questo dipinto: \"...\"l\u2019affascinante polittico con le storie di San Giuliano di Cilicia, qui ampliate secondo lo spirito del tempo a una mirabile favola marinara, dimostra che Bitino \u00e8 un vero poeta; ed \u00e8 sua la mirabile idea di prolungare il miracoloso viaggio del sarcofago per poterlo cos\u00ec accompagnare costantemente con quella greca amplissima creata dalle onde del mare sul sipario d\u2019oro di unorizzonte meta\ufb01sico...\" \". \nInoltre gli sono stati attribuiti anche il polittico gi\u00e0 nella collezione Dragonetti de Torres a L'Aquila e poi una Crocifissione della Galleria Vaticana e una Madonna e due Sante dei Musei Nazionali Francesi, che essendo di identiche dimensioni, apparterrebbero allo stesso dittico. Entrambi i dipinti hanno caratteristiche pi\u00f9 arcaiche rispetto al polittico riminese. Si pensa che abbia realizzato anche un polittico con Madonna e Santi e scene della vita di Cristo. \u00c8 plausibile la proposta di attribuirgli i resti di un affresco con figure di Santi, staccato dalla facciata di S. Mercuriale a Forl\u00ec.\nL'unica opera firmata \u00e8 \nTra le altre sue opere, attribuetigli su base stilistica, si ricordano:"}
{"id": "1387712", "revid": "287204", "url": "https://it.wikipedia.org/wiki?curid=1387712", "title": "2003 YN107", "text": " (scritto anche come 2003 YN107) \u00e8 un asteroide near-Earth di ridotte dimensioni. \u00c8 stato scoperto il 20 dicembre 2003 nell'ambito del \"Lincoln Near-Earth Asteroid Research program\" (LINEAR), un programma di ricerca per l'individuazione sistematica dei NEO. Il suo diametro \u00e8 compreso tra i 10 ed i 30 metri ed \u00e8 prossimo alla linea di demarcazione dei 10 metri frequentemente utilizzata per distinguere i meteoroidi dagli asteroidi. Compare sulla lista degli incontri ravvicinati di asteroidi al nostro pianeta redatta dalla NASA (\"NEO Earth Close Approch Tables\") dove \u00e8 indicato che potrebbe passare a 0,0599\u00a0UA dalla Terra.\nPercorre un'orbita intorno al Sole quasi circolare, simile a quella della Terra, con un periodo orbitale di 363,846 giorni che lo ha portato a mantenere una distanza inferiore a 0,1\u00a0UA dal nostro pianeta nel periodo compreso tra il 1996 ed il 2006. Inoltre, nel corso dell'anno, \"orbita\" lentamente intorno alla Terra. non \u00e8 una seconda luna del nostro pianeta, perch\u00e9 in realt\u00e0 non \u00e8 legato gravitazionalmente alla Terra, ma appartiene ad un gruppo di oggetti coorbitali della Terra, la cui esistenza era stata ipotizzata dagli studiosi e di cui \u00e8 stato il primo membro individuato. Gli oggetti che condividono queste caratteristiche orbitali sono detti quasi-satellite. Appartengono a questo gruppo anche 10563 Izhdubar, 54509 YORP, , e .\nPrima del 1996, l'asteroide percorreva un'orbita detta a ferro di cavallo intorno al Sole, lungo l'orbita della Terra. Dopo il 2006, ha ripreso a percorrere tale orbita, manifestando un comportamento molto simile a . Sembra che cambiamenti orbitali di questo tipo siano comuni per oggetti coorbitali. diverr\u00e0 un quasi-satellite della Terra approssimativamente in 600 anni."}
{"id": "1387719", "revid": "729019", "url": "https://it.wikipedia.org/wiki?curid=1387719", "title": "Mura di Prato", "text": "Le cerchia di mura che delimita il centro storico di Prato, in gran parte ancora esistente, risale al XII secolo e si estende per circa 4500 metri.\nVenne costruita per inglobare le costruzioni che sorsero fuori dalla precedente cerchia muraria (in particolare la chiesa di san Domenico e l'odierna piazza Mercatale, allora sede del mercato cittadino). Essa contenne tutta la citt\u00e0 finno alla fine dell'Ottocento, e dal 1653 al 1916 delimitava il territorio della primitiva diocesi cittadina.\nStoria.\nLa prima cerchia muraria.\nDopo il primo insediamento cittadino formato da Borgo al Cornio e da Borgo al Prato, che poi si riunirono per formare la citt\u00e0 di Prato, fu necessaria la costruzione di una cinta muraria che difendesse questo nuovo borgo diventato importante per il commercio della lana.\nIniziata intorno al 1175 e terminata nel 1196, era costituita da blocchi squadrati di pietra alberese, provvista di torri e bertesche e comprendeva otto porte:\nIn prossimit\u00e0 delle porte maggiori, ponti levatoi gettati sul fossato assicuravano il transito da e verso la citt\u00e0.\nL'andamento della prima cinta muraria aveva una forma quadrangolare. Dapprima, secondo una tecnica assai comune nel medioevo, furono edificate le porte lungo i fossati dove venivano posati i ponti levatoi e poi vennero erette le mura che univano tutte le porte gi\u00e0 costruite\nLa seconda cerchia muraria.\nCon l'espansione dei sobborghi fuori della seconda cerchia muraria, fu necessario provvedere a nuove fortificazioni, costruendo il primo tratto di mura che si estendeva per tutta la lunghezza della piazza Mercatale.\nCostruite in pietra alberese a partire dal 1300, quando la citt\u00e0 era ancora un libero comune, le mura vennero terminate 50 anni pi\u00f9 tardi.\nIl secondo tratto di mura, terminato nel 1332, si estendeva sino a porta Gualdimare.\nProbabilmente la costruzione era proceduta indipendentemente dalle due estremit\u00e0 delle mura sul Bisenzio (lato settentrionale sino a porta Gualdimare e lato orientale sino alla Rocca Nuova).\nFra il 1338 e il 1351 furono costruite le mura fra porta Gualdimare, porta Santa Trinita e una rocca nel punto in cui si attesta il cosiddetto Cassero.\nDopo la peste del 1348 il Comune di Prato interruppe la costruzione del tratto di mura mancante che fu ripresa nel 1382 per esplicito ordine del comune di Firenze a cui Prato era sottomessa.\nQuesto tratto, a differenza del restante, presenta infatti un camminamento sostenuto da archetti pensili a sesto acuto. Inoltre, le mura di questo tratto vennero unite al Castello dell'Imperatore attraverso un corridoio fortificato coperto, chiamato \"Corridore del Cassero\" (C\u00e0ssero \u00e8 sinonimo antico di Castello quindi significava \"Corridoio del Castello\"), oggi semplicemente \"Cassero\".\nLa terza cerchia muraria.\nNel XVI secolo, col cambiamento delle tecniche di guerra dovuto alla polvere da sparo, ai vertici dell'esagono creato dalla cerchia furono aggiunti 6 bastioni e venne tolta la merlatura. Il rinforzo delle strutture difensive venne curato dai fiorentini, che in qualche modo vollero ridare sostegno alla citt\u00e0 dopo il terribile sacco di Prato.\nQuesta cerchia aveva 6 porte, e precisamente: (partendo da nord e procedendo in senso orario)\nIl Cassero Medievale.\nIl Cassero non faceva parte della cinta muraria esterna ma era un corridoio fortificato, lungo in origine 230 metri, e coperto che permetteva ai soldati fiorentini di raggiungere direttamente il castello dall'esterno della citt\u00e0 e costituiva un percorso sicuro attraverso il quale le truppe potevano entrare e uscire dalla citt\u00e0 senza essere viste o sentite dai pratesi. L'accesso dall'esterno avveniva da una porta segreta chiamata \"Porta del Soccorso\" nei pressi di Porta Fiorentina.\nIl camminamento interno, rialzato di 3 metri rispetto alla strada, consiste in un lungo corridoio con copertura a botte e, ai lati, finestre a lunetta alternate a strette feritoie che danno luce al passaggio. La funzione e la forma del Cassero rimasero invariati fino al XVI secolo, quando inizi\u00f2 un progressivo abbandono. Solo recentemente la struttura \u00e8 stata accuratamente restaurata e riaperta al pubblico. Oggi il Cassero rappresenta un suggestivo luogo del centro storico, dal quale si gode un\u2019ampia veduta del castello dell\u2019Imperatore e dello skyline pratese. Il restauro, terminato nel 2000, ha permesso di recuperare due tronconi della vecchia struttura ripristinando un percorso che inizia da via Pomeria e termina sul viale Piave, poco distante dal Castello.\nIl XIX ed il XX secolo.\nLa citt\u00e0 era comunque contenuta nelle mura trecentesche, che vengono in pi\u00f9 punti abbattute, ma non in funzione di sviluppi extramurari, bens\u00ec per l'ingresso di servizi in citt\u00e0: la ferrovia e la tramvia. Gi\u00e0 nell\u2019800 era stata abbattuta porta Fiorentina per permettere il passaggio del tram che collegava al tempo Prato a Firenze e porta al Serraglio per far porto all'omonima stazione ferroviaria sulla nuova linea Lucca-Firenze detta Maria Antonia.\nNel 1934 venne effettuata una nuova apertura nelle mura tra via Pomeria e via Frascati, nella zona delle \"mura del luterano\" al termine di Via dei Sassoli, composta da un grande arco centrale per il passaggio dei veicoli e due laterali pi\u00f9 piccoli pedonali, definita impropriamente porta Frascati. (Per i vecchi pratesi sono \"gli archi di Frascati\").\nNegli anni '60 del XX sec. vennero effettuate due nuove aperture in Via Cavour nei pressi del Bastione di San Giusto per creare l'accesso ai nuovi edifici dell'Ospedale della Misericordia e Dolce.\nOrganizzazione dello spazio interno alle mura.\nL'organizzazione dello spazio all'interno delle mura era anche a Prato definito originariamente dalle principali aperture della cerchia che circondava la citt\u00e0.\nLe otto porte (porta San Giovanni, porta Tiezi, porta Capo di Ponte, porta a Corte, porta Santa Trinita, porta Fuia, porta Gualdimare e porta al Travaglio) dividevano la terra in otto circoscrizioni omonime nelle quali era divisa la citt\u00e0.\nQuesta suddivisione in \"ottavi\" rappresenta nel panorama urbano della Toscana dell'epoca una nota originale, la partizione infatti avveniva solitamente per terzieri (Siena, Volterra e Pisa), per sestieri (Firenze dal XII secolo sino al 1343) oppure per quartieri (Pistoia e Arezzo).\nTuttavia, per facilitare la vita amministrativa locale fu deciso dal Comune di riunire le otto porte a due a due. Gli \"ottavi\", divenuti quindi \"quartieri\", erano i seguenti:"}
{"id": "1387725", "revid": "404449", "url": "https://it.wikipedia.org/wiki?curid=1387725", "title": "Associazione nazionale per gli interessi del Mezzogiorno d'Italia", "text": "L'Associazione Nazionale per gli Interessi del Mezzogiorno d'Italia, in sigla ANIMI, \u00e8 un'associazione fondata da Leopoldo Franchetti e Giustino Fortunato che ha il merito di aver sollevato in epoche, come i primi anni del Novecento in cui la questione meridionale era assolutamente trascurata, il grave problema sociale che affliggeva le regioni del Sud Italia e che pesava particolarmente sulle classi pi\u00f9 disagiate. La sede dell'associazione \u00e8 in Piazza Paganica, nel centro storico di Roma.\nStoria dell'istituzione.\nL'associazione venne fondata nel 1910 e la presidenza onoraria venne conferita a Pasquale Villari, ma l'iniziativa fu di Leopoldo Franchetti, coadiuvato da Giustino Fortunato. Dopo la morte di Villari, Fortunato subentr\u00f2 nell'incarico di presidente onorario e mantenne la nomina fino alla sua morte. Il riconoscimento come Ente morale \u00e8 dell'anno successivo alla fondazione e riusc\u00ec a coinvolgere tutti i maggiori esponenti di quella scuola di pensiero che ha prestato grande attenzione alla questione meridionale:\nTra gli indubbi meriti dell'associazione il suo impegno nella lotta all'analfabetismo, che port\u00f2 alla fondazione di 1.500 scuole per bambini ed adulti analfabeti.\nCon il secondo dopoguerra le iniziative scolastico-culturali sono state abbandonate e l'Associazione continua solamente sul filone culturale,\nle cui attivit\u00e0 sono dirette da Guido Pescosolido. \nL'ANIMI pubblica la rivista \"Archivio storico per la Calabria e la Lucania\" fondata nel 1931. \nFa parte dell'ANIMI la Societ\u00e0 Magna Grecia, fondata nel 1920 da Umberto Zanotti Bianco e Paolo Orsi, a cui fa capo il periodico \u00abAtti e Memorie della Societ\u00e0 Magna Grecia\u00bb, giunto alla terza serie."}
{"id": "1387727", "revid": "1086846", "url": "https://it.wikipedia.org/wiki?curid=1387727", "title": "Societ\u00e0 Sportiva Lazio 1996-1997", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1996-1997.\nStagione.\nNel 1996 giunse in biancoceleste Pavel Nedv\u011bd, centrocampista messosi in luce nell'ultimo Europeo con la : vi fu inoltre l'arrivo di Igor Protti, capocannoniere del precedente torneo. La Lazio si classific\u00f2 al quarto posto, centrando un'altra qualificazione alla Coppa UEFA.\nIl cammino europeo termin\u00f2 per mano del Tenerife, che vinse 5-3 al ritorno vanificando il successo biancoceleste, per 1-0, dell'andata.\nMaglie e sponsor.\nLo sponsor tecnico per la stagione 1996-1997 si conferma Umbro, mentre lo sponsor ufficiale cambia e diventa Cirio.\nOrganigramma societario.\nArea direttiva\nArea tecnica"}
{"id": "1387733", "revid": "1452073", "url": "https://it.wikipedia.org/wiki?curid=1387733", "title": "Clupeiformes", "text": "I Clupeiformes sono un ordine di pesci ossei marini e d'acqua dolce comprendente 7 famiglie. Comprende alcune specie di elevatissimo valore per la pesca commerciale e l'alimentazione umana come l'acciuga, la sardina e l'aringa. I clupeiformi, inoltre, sono importantissimi elementi della rete trofica degli oceani di tutto il mondo costituendo prede per numerosi predatori come tonni, marlin, pesci spada, squali, cetacei, pinnipedi, pinguini ed altri uccelli marini, eccetera.\nDescrizione.\nI Clupeiformes hanno aspetto affusolato e pi\u00f9 o meno alto e compresso lateralmente. Le scaglie ricoprono il corpo ad eccezione della testa. La bocca non \u00e8 protrattile. Le pinne non hanno raggi spinosi: la pinna caudale \u00e8 sempre biloba e le pinne ventrali sono di solito poste sotto la pinna dorsale, in posizione addominale. La linea laterale \u00e8 presente solo sulla testa. La vescica natatoria si prolunga fino al cranio con due estensioni. Sono fisostomi: la vescica natatoria \u00e8 comunicante con l'intestino tramite il dotto pneumatico..\nBiologia.\nLa maggior parte dei Clupeiformes ha abitudini gregarie e forma banchi numerosi. Non mancano tuttavia specie solitarie, soprattutto tra quelle di pi\u00f9 grandi dimensioni a dieta piscivora.\nAlimentazione.\nLa maggior parte delle specie clupeiformi sono filtratori: si nutrono di plancton che catturano per mezzo delle branchie, dotate di particolari spine disposte a pettine dette branchiospine.\nEvoluzione.\nI clupeiformi fanno parte del gruppo noto come Clupeomorpha, comprendente anche forme estinte e arcaiche come \"Ornategulum\" o gli Ellimmichthyiformes. I pi\u00f9 antichi clupeiformi esistono almeno dal Cretaceo inferiore (circa 130 milioni di anni fa) e provengono dal Brasile (genere \"Pseudoellimma\"), ma gi\u00e0 dall'inizio del Cretaceo superiore (circa 90 milioni di anni fa) alcuni clupeiformi sono gi\u00e0 ascrivibili a varie famiglie attuali (Clupeidae, Dussumieriidae). Tra i giacimenti cretacei pi\u00f9 ricchi di clupeiformi si ricordano quelli libanesi di Sahel Alma e Haqel (con i generi \"Histiothrissa\" e \"Scombroclupea\"), di Sendenhorst in Germania (\"Histiothrissa\") e soprattutto quello di Nard\u00f2 in provincia di Lecce (\"Pugliaclupea, Lecceclupea, Nardoclupea, Italoclupea, Portoselvaggioclupea\"). Nell'Eocene (circa 50 - 57 milioni di anni fa) sono note numerose forme estinte sia di acqua dolce, come quelle provenienti dalla formazione del Green River negli Stati Uniti (\"Knightia\", \"Gosiutichthys\"), che di acqua salata, come quelle provenienti dai famosi giacimenti fossiliferi di Bolca, in provincia di Verona (\"Bolcaichthys, Trollichthys, Eoalosa, Eoengraulis\")."}
{"id": "1387743", "revid": "1543377", "url": "https://it.wikipedia.org/wiki?curid=1387743", "title": "Brian Wilson", "text": "Innovativo e sperimentatore, ha profondamente influenzato la musica pop/rock negli ultimi decenni. \u00c8 considerato da molti critici musicali uno dei pi\u00f9 grandi geni della storia della musica pop.\nBiografia.\nPrimi anni.\nWilson nacque il 20 giugno 1942 al Centinela Hospital di Inglewood, California.\nSuo padre Murry Wilson, nel rammentare il non comune talento del piccolo Brian per la musica, testimoni\u00f2 che il bambino, gi\u00e0 all'et\u00e0 di un anno, fu in grado di ripetere perfettamente la melodia della canzone \"When the Caissons Go Rolling Along\" dopo che egli ne aveva accennato pochi versi.\nAll'et\u00e0 di circa due anni, Brian sent\u00ec la \"Rapsodia in Blu\" di George Gershwin, che ebbe un enorme impatto emotivo su di lui.\nPochi anni dopo, gli fu diagnosticato un sensibile calo dell'udito all'orecchio destro. L'esatta causa di questa menomazione non fu chiarita, sebbene siano state formulate diverse teorie in proposito, per esempio che Brian fosse semplicemente nato parzialmente sordo da un orecchio, oppure che avesse ricevuto un forte colpo sulla testa dal padre o da un bullo per strada.\nDurante gli anni del college alla Hawthorne High School, Brian militava nella squadra di football della scuola come quarterback, giocava a baseball e partecipava alle gare di atletica con profitto. Comunque, la maggior parte delle sue energie erano dirette verso la musica. Cantava con gli altri studenti alle varie funzioni religiose scolastiche e con la famiglia a casa o insieme agli amici. Suonava anche ossessivamente il pianoforte dopo la scuola, destrutturando le armonie dei The Four Freshmen, ascoltando brevi frammenti delle loro canzoni da un grammofono, e poi lavorandoci sopra per ricreare nota per nota sulla tastiera i suoni ascoltati.\nI primi esperimenti sonori di Brian furono incisi su nastro con un registratore Wollensak ricevuto in dono per il suo sedicesimo compleanno. Una versione di \"Happy Birthday\" cantata dai Four Freshmen, circa nel 1960, \u00e8 uno dei primi esempi su nastro del suo talento per le sovraincisioni e le armonizzazioni.\nPrimi passi: Carl and the Passions.\nI nastri superstiti delle prime registrazioni casalinghe di Wilson documentano i suoi primi tentativi come musicista, inclusa una canzone che sarebbe successivamente stata registrata in studio dai Beach Boys, \"Sloop John B\", come anche \"Bermuda Shorts\" e un brano intitolato \"Good News\". Coinvolgendo nella sua passione musicale anche il suo recalcitrante fratello pi\u00f9 piccolo Carl Wilson e il cugino Mike Love, Brian form\u00f2 il gruppo \"Carl and the Passions\" che cominci\u00f2 a esibirsi per la scuola.\nNel settembre del 1960, Brian si trasfer\u00ec al Community College El Camino a Los Angeles, per specializzarsi in psicologia. Anche qui continu\u00f2 i suoi studi musicali come al college. Nel 1961 scrisse la sua prima melodia, \"Surfer Girl\", basata su una versione di Dion &amp; The Belmonts del brano \"When You Wish Upon a Star\". Brian raccont\u00f2 di aver scritto la canzone mentre era in auto e di averla poi rifinita una volta arrivato a casa. Nonostante ne fosse stata registrata una versione primitiva nel febbraio 1962 ai World-Pacific Studios, la canzone non venne pi\u00f9 ripresa e pubblicata fino al 1963, quando divenne un successo da top ten.\nI Pendletones.\nNell'estate 1961 Brian, i suoi fratelli Carl e Dennis insieme a Mike Love e Al Jardine formarono un gruppo che battezzarono Pendletones, dal nome di un marchio di abbigliamento sportivo. Spronati da Dennis a scrivere una canzone sullo sport acquatico locale, Brian e Mike Love crearono quello che sarebbe stato il primo singolo della band, \"Surfin\"'. Registrato da Hite e Dorinda Morgan e pubblicato dalla piccola etichetta Candix, il brano divenne un successo locale a Los Angeles e raggiunse la posizione numero 75 nella classifica nazionale di Billboard.\nBen presto per\u00f2, i Pendeltones non esistettero pi\u00f9. Senza chiedere il permesso della band, la Candix Records aveva infatti cambiato il loro nome in Beach Boys.\nPrimi concerti e la ricerca di una casa discografica.\nDopo un'esibizione di Ike &amp; Tina Turner, i Beach Boys debuttarono nel loro primo grande show dal vivo al Ritchie Valens Memorial Dance, nel capodanno del 1961. Sul palco Brian prese posto come bassista del gruppo: tre giorni prima aveva ricevuto in regalo da suo padre un basso elettrico e un amplificatore e aveva subito imparato a suonarlo. Al Jardine, precedente bassista, si spost\u00f2 a suonare la chitarra ritmica.\nCercando un seguito per il loro singolo di debutto, Brian e Mike scrissero \"Surfin' Safari\", e vennero fatti svariati tentativi di registrare il brano agli studi World Pacific, l'8 febbraio 1962, insieme con altre diverse canzoni, inclusa una versione embrionale di \"Surfer Girl\". Solo pochi giorni dopo, scoraggiato dalle scarse possibilit\u00e0 finanziarie della band, e contrario all'aggiungere delle canzoni di Chubby Checker alla scaletta dei brani eseguiti durante i concerti dai Beach Boys, Al Jardine lasci\u00f2 il gruppo.\nData la minore et\u00e0 dei ragazzi, Murry Wilson, padre di Brian, Dennis e Carl, si era imposto come manager dei Beach Boys, e quando la Candix Records incapp\u00f2 in problemi finanziari e vendette le registrazioni del gruppo ad un'altra etichetta, Murry rescisse il contratto. Brian, preoccupato circa il futuro dei Beach Boys, chiese al padre di aiutare la band trovandole in fretta una nuova casa discografica.\nMentre \"Surfin\"' usciva dalle classifiche di vendita, Brian, che aveva iniziato a comporre insieme a Gary Usher, scrisse diverse nuove canzoni. Reclutando il tredicenne David Marks, amico e vicino di casa di Carl e Dennis, che suonava la chitarra elettrica da anni, Brian e i rinnovati Beach Boys incisero nuovi brani il 19 aprile agli studi Western Recorders, compresi \"Surfin' Safari\" e \"409\". Queste canzoni convinsero la Capitol Records a pubblicare i brani come singolo dal doppio lato A; che divenne rapidamente un successo su scala nazionale.\nI Beach Boys e i primi successi con la Capitol Records (1962-64).\nDopo aver firmato con la Capitol Records a met\u00e0 1962, Brian Wilson scrisse o co-scrisse (spesso con Mike Love) una serie di hit singles come la gi\u00e0 citata \"Surfin' Safari\", \"Surfin' USA\", \"Shut Down\", \"Little Deuce Coupe\", \"Be True to Your School\", \"In My Room\", \"Fun, Fun, Fun\", \"I Get Around\", \"Dance, Dance, Dance\", \"Help Me, Rhonda\" e \"California Girls\". Queste canzoni, e gli album che le contenevano, divennero successi internazionali, facendo dei Beach Boys uno dei pi\u00f9 importanti gruppi musicali del mondo.\nLe sedute di registrazione per il primo album della band si tennero negli studi della Capitol nell'agosto 1962, ma presto Brian decise di scegliere un'altra sala per registrare le composizioni del gruppo. Gli studi Capitol erano stati progettati per registrare le grandi orchestre e i gruppi vocali anni cinquanta, non i piccoli gruppi rock.\nIn cambio di una percentuale pi\u00f9 alta dei diritti d'autore sulle vendite dei dischi, Brian ottenne dalla Capitol il diritto di scegliere e pagarsi di tasca propria gli studi di registrazione che riteneva pi\u00f9 adatti. In pi\u00f9, nonostante fosse molto raro all'epoca per un gruppo di rock 'n' roll poter dire la parola definitiva sulla realizzazione delle proprie composizioni, Brian fu autorizzato a produrre autonomamente le sessioni di registrazione degli album, anche se le sue qualit\u00e0 di produttore vennero accreditate nelle note di copertina solo a partire dal 1963 con \"Surfer Girl\", terzo LP dei Beach Boys.\nIl gennaio del 1963 vide la registrazione del primo singolo da top ten (al numero 3 negli Stati Uniti) dei Beach Boys, \"Surfin' USA\". Fu durante queste sessioni di registrazione per il singolo che Brian prese la decisione di raddoppiare le tracce vocali del gruppo, ottenendo cos\u00ec un suono pi\u00f9 profondo e risonante.\nIl brano, che prende in prestito un riff d'apertura di chitarra di Chuck Berry, \u00e8 largamente riconosciuto come emblematico della cultura rock americana dei primi anni sessanta. Anche l'album \"Surfin' USA\" fu un notevole successo negli Stati Uniti e raggiunse la posizione numero 2 delle classifiche di vendita nel luglio 1963. Brian e il suo gruppo ce l'avevano finalmente fatta.\nPrimi tempi come autore/produttore.\nCome detto in precedenza, Brian fu accreditato in veste di produttore sull'album \"Surfer Girl\", registrato tra giugno e luglio 1963 e pubblicato in settembre. Il disco raggiunse la posizione numero 7 in classifica e i singoli estratti dall'album, la ballata \"In My Room\", \"Catch a Wave\", e \"Little Deuce Coupe\", furono altrettanti successi da top 15.\nBrian inizi\u00f2 anche a collaborare con altri artisti in questo periodo. Il 20 luglio 1963, \"Surf City\", scritta insieme al duo Jan and Dean, fu la prima canzone di \u201csurf rock\u201d a raggiungere la cima delle classifiche dei singoli. Mentre Brian era eccitato e felice, suo padre (e ancora manager) Murry e la Capitol Records erano molto meno entusiasti. Quindi, considerando il lavoro fatto da Brian come un aiuto gratuito a quella che considerava una band rivale, Murry arriv\u00f2 a proibire al figlio maggiore ogni ulteriore collaborazione con Jan e Dean.\nGli altri lavori di Brian del periodo, al di fuori dei Beach Boys, comprendono la produzione di brani dei The Honeys, di Sharon Marie, dei The Timers, e dei The Survivors\nCrescita artistica.\nBrian divenne famoso per il suo uso unico delle armonie vocali, il suo personale stile di scrittura dei testi e l'incessante perfezionismo da studio. Le sue influenze primarie non includevano solo i precedentemente citati Four Freshmen e Chuck Berry, ma anche il produttore Phil Spector, la quale figura ossessioner\u00e0 Brian per anni. Successivamente consider\u00f2 i Beatles come suoi principali rivali artistici, e i Beatles stessi citeranno il lavoro di Brian tra le influenze primarie della loro musica.\nNel 1965, in seguito alla sua paura di esibirsi sul palcoscenico in tour e per concentrarsi maggiormente sulla composizione e la registrazione in studio dei brani, Brian Wilson smise di esibirsi in pubblico con i Beach Boys; Glen Campbell fu chiamato come suo temporaneo rimpiazzo. In seguito, Wilson stesso scelse Bruce Johnston come suo sostituto ufficiale, e che rimane a tutt'oggi nei Beach Boys.\n\"Pet Sounds\" e \"Good Vibrations\" (1965-66).\nA fine 1965, Wilson inizi\u00f2 a lavorare al materiale per un nuovo disco grazie all'ispirazione ricavata dall'ascolto dell'album \"Rubber Soul\" dei Beatles. Un\u00ec le sue forze al paroliere Tony Asher e fece partire la lavorazione del progetto \"Pet Sounds\". Spesso il disco \u00e8 stato visto come un lavoro da solista di Brian Wilson, pi\u00f9 che un disco dei Beach Boys vero e proprio. Egli fece anche uscire la canzone \"Caroline, No\" come singolo sotto suo nome. Wilson si riun\u00ec ai Beach Boys quando finirono il tour, solo per aggiungere le sovraincisioni vocali ai brani del disco. Alla band, in particolare a Mike Love, la musica contenuta nel nuovo disco non piaceva un granch\u00e9, e tutti erano scettici sulla direzione musicale che sembrava aver intrapreso Wilson. Ma a quei tempi, Brian manteneva ancora saldamente le redini del gruppo, e gli altri acconsentirono alla pubblicazione dell\u2018album. I Beach Boys pubblicarono \"Pet Sounds\" nel luglio del 1966, che vendette solo modestamente all\u2018epoca, ma che con il passare degli anni ha acquisito dai critici lo status di \u201ccapolavoro\u201d e viene spesso citato nelle liste dei pi\u00f9 grandi album della storia della musica pop rock. Durante le sedute di \"Pet Sounds\", Wilson lavor\u00f2 anche ad un'altra composizione, che fu lasciata fuori dal disco solo perch\u00e9 non era ancora finita. La canzone, \"Good Vibrations\", innalz\u00f2 il livello dello standard delle composizioni musicali pop dell'epoca e, fece vedere al mondo musicale quello che si poteva ottenere in uno studio di registrazione. Registrata in numerose sessioni e in diversi studi, il brano arriver\u00e0 a costare circa 50.000 dollari lungo l'arco di sei mesi di registrazione. \"Good Vibrations\" fu un successo maggiore di quanto ci si potesse aspettare. Venne pubblicato come singolo nell'ottobre 1966, dando ai Beach Boys il loro terzo numero 1 in classifica negli USA, dopo \"I Get Around\" e \"Help Me, Rhonda\", e vendette pi\u00f9 di un milione di copie.\n\"SMiLE\", tensioni interne, e la Brother Records (1966-67).\nCon il sorprendente successo di \"Good Vibrations\", la Capitol Records non aveva altra scelta che assecondare Wilson nel suo prossimo progetto, originariamente chiamato \"Dumb Angel\" ma presto reintitolato \"SMiLE\", che egli descriveva come \"una sinfonia adolescenziale diretta a Dio\". L'approccio al disco fu simile a \"Good Vibrations\" nello stile di registrazione che, ai tempi, veniva chiamato \"musica modulare\". Durante queste sessioni, Wilson lavor\u00f2 con il paroliere Van Dyke Parks. Insieme scrissero: \"Heroes and Villains\", \"Surf's Up\", \"Wonderful\", \"Cabin Essence\", \"Vegetables\" e \"\". Durante lo spazio di tempo intercorso tra il dicembre 1966 e il maggio 1967, la registrazione di \"SMiLE\" ebbe un brusco stop, dovuto ai conflitti interni ai membri del gruppo e ai crescenti problemi personali di Brian. Originariamente fissata per il gennaio 1967, la data di pubblicazione del disco fu procrastinata fino alla cancellazione. Persino \"Heroes and Villains\" e \"Vegetables\", che erano state programmate come singolo in uscita, non furono pubblicate. Un'altra fonte di problemi venne dalla causa intentata dal gruppo alla Capitol Records per mancato pagamento di royalties, che port\u00f2 alla creazione della loro propria etichetta, la Brother Records. Tutte queste tensioni si accumularono proprio mentre Wilson stava cercando di portare a termine l'album e i Beatles, con i quali Wilson si sentiva in competizione diretta, stavano ultimando il loro capolavoro \"Sgt. Pepper's Lonely Hearts Club Band\". Quando il progetto \"SMiLE\" fu definitivamente cancellato nel maggio 1967, i Beach Boys si trasferirono nella villa di Brian Wilson, dove era stato allestito uno studio di registrazione. Il frettolosamente assemblato \"Smiley Smile\" fu registrato qui, insieme ad altri album successivi. Questo periodo sanc\u00ec la fine della leadership di Brian sul gruppo e la fine dei Beach Boys come forza creativa.\nDepressione.\nPsicologicamente distrutto dalla cancellazione di \"SMiLE\" ed occupato dalla nascita della primogenita, Carnie, nel 1968, Wilson inizi\u00f2 a svolgere un ruolo creativo minore all'interno della band. Fino al 1970 rimarr\u00e0 comunque il principale autore delle canzoni del gruppo, ma sempre maggiori responsabilit\u00e0 nella produzione passarono nelle mani del fratello pi\u00f9 giovane Carl. L'impronta di Carl Wilson sugli album \"Smiley Smile\", \"Wild Honey\" e \"Friends\" \u00e8 nettamente percepibile e, seppure questi lavori non siano privi di meriti, riscossero pochi consensi tra pubblico e critica. Infine, Brian Wilson smise del tutto di scrivere canzoni e fu visto spesso in compagnia dell'autore Tandyn Almer e del cantante dei Three Dog Night Danny Hutton. Fu durante questo periodo che Wilson fu iniziato all'uso di cocaina. Il disco del 1969 \"20/20\" fu registrato per lo pi\u00f9 senza la sua partecipazione, anche se la composizione di Wilson e Love, \"Do It Again\", divenne un buon successo, raggiungendo la vetta delle classifiche in Gran Bretagna.\nWilson pass\u00f2 la maggior parte dei seguenti tre anni nella sua camera da letto, dormendo, prendendo droghe e ingozzandosi di cibo. Molti dei suoi \"nuovi\" contributi ai dischi dei Beach Boys erano rimasugli di \"SMiLE\" (es. \"Cabinessence\", \"Surf's Up\"), o brani che riflettevano il suo stato di depressione e il graduale distacco dal mondo reale (\"'Til I Die\", sull'LP \"Surf's Up\", e i brani presenti sull'EP \"Mount Vernon and Fairway (A Fairy Tale)\" del 1973).\nInnumerevoli sono gli aneddoti sulle stravaganze di Brian in questo periodo: si racconta che scoppiasse a piangere senza motivo davanti alla TV guardando il telefilm sul delfino \"Flipper\", che si cibasse esclusivamente di cocktail di gamberi e bistecche al sangue e che avesse fatto riempire di sabbia una stanza della sua villa, perch\u00e9 cos\u00ec, componendo al pianoforte, avrebbe potuto affondarci i piedi dentro per trarne ispirazione.\nBedroom Tapes.\nTra la fine degli anni sessanta e l'inizio dei settanta, Wilson accumul\u00f2 una miriade di nastri demo casalinghi che in seguito sarebbero divenuti colloquialmente noti con il nome di \"Bedroom Tapes\" (\"nastri della camera da letto\"). Molte di queste registrazioni sono rimaste inedite. Parte di questo materiale \u00e8 stato descritto \"schizofrenia su nastro\" e composto da \"canzoni fortemente personali di gentile umanesimo e strana sperimentazione, che riflettono il suo fragile stato emotivo di allora\". L'archivista dei Beach Boys Alan Boyd disse: \u00abMolta della musica che Brian stava creando in quel periodo era piena di esercizi sincopati e contrappunti swinganti. Ci sono degli esempi in alcune sue composizioni precedenti come \"California Girls\", \"Wouldn't It Be Nice\" e tutto \"Smile\", ma questa attitudine musicale raggiunger\u00e0 livelli maniacali nei primi anni settanta\u00bb. La figlia di Wilson, Wendy, ricorda: \u00abSe alcune persone si vanno a fare una corsa all'aperto per scaricare lo stress, mio padre si sedeva al pianoforte a scrivere una canzone di cinque minuti\u00bb. L'altra figlia Carnie aggiunse: \u00abMi ricordo che girava da stanza a stanza... pensando a qualcosa. Avrei sempre voluto sapere a cosa stesse pensando, ma non si poteva entrare nella sua testa\u00bb.\nPeriodo da recluso in casa.\nWilson trascorse gran parte dei due anni seguenti alla morte di suo padre (giugno 1973) chiuso in camera da letto in stato di semi-reclusione, dormendo, mangiando cibo spazzatura, bevendo alcolici, prendendo droghe (inclusa l'eroina), e mostrando segni di un comportamento autodistruttivo. Una volta tent\u00f2 di buttarsi da una scogliera con la sua auto e, in un'altra occasione, chiese di essere sepolto in una tomba che aveva scavato nel suo cortile. Durante questo periodo, la sua voce si deterior\u00f2 significativamente come risultato del suo massiccio consumo di cocaina e sigarette. A posteriori, Wilson avrebbe dichiarato di essersi preoccupato nella met\u00e0 degli anni settanta quando \"prendeva droghe e usciva con Danny Hutton\" (la cui casa divenne il fulcro della vita sociale di Wilson). John Sebastian spesso si presentava a casa di Wilson a Bel Air per qualche \"jam session\" estemporanea e successivamente ricord\u00f2 che \"non era poi tutto cos\u00ec cupo\". Anche se di giorno restava chiuso in casa, Wilson passava le serate a casa di Hutton fraternizzando con alcuni colleghi, come Alice Cooper, Iggy Pop, Harry Nilsson, John Lennon, Ringo Starr e Keith Moon. Micky Dolenz si ricorda di aver preso l'LSD insieme a Wilson, Lennon, e Nilsson, mentre Brian \"suonava sempre la stessa nota al pianoforte ancora e ancora\". In varie occasioni, Marilyn Wilson mand\u00f2 amici di famiglia a recuperare il marito a casa di Hutton.\nIn seguito, Wilson venne fotografato alla festa per il 28\u00ba compleanno di Moon (tenutasi il 28 agosto al Beverly Wilshire Hotel) con indosso solo l'accappatoio. Nel 1974, Wilson interruppe un'esibizione del musicista jazz Larry Coryell al The Troubadour salendo sul palco per cantare \"Be-Bop-A-Lula\", ancora vestito di soli slip e accappatoio.\nDurante l'estate del 1974, la raccolta di successi dei Beach Boys \"Endless Summer\" pubblicata dalla Capitol Records raggiunse il primo posto della classifica statunitense di \"Billboard\", ribadendo l'importanza dei Beach Boys nell'immaginazione popolare. Tuttavia, delle sedute di registrazione svoltesi in autunno per un possibile nuovo album sotto la supervisione di Wilson e James William Guercio presso il Caribou Ranch e lo studio di registrazione della band a Santa Monica, produssero solo una manciata di basi strumentali. Alla fine, Wilson rivolse le proprie attenzioni alla produzione di \"Child of Winter\", un singolo natalizio composto insieme a Stephen Kalinich, che per\u00f2 fall\u00ec l'entrata in classifica.\nAncora sotto contratto con la Warner Brothers Records, all'inizio del 1975 Wilson firm\u00f2 un accordo di produzione con la Equinox Records di Bruce Johnston e Terry Melcher. Insieme, diedero vita all'estemporaneo supergruppo denominato \"California Music\", che coinvolse anche Gary Usher, Curt Boettcher, e altri musicisti di Los Angeles. Questo contratto fu reso nullo dal management dei Beach Boys, che lo riteneva solo un espediente messo in atto da Wilson per alleviare il peso delle sue crescenti spese per la droga, e fu richiesto che Wilson concentrasse i suoi sforzi sui Beach Boys, anche se a questo punto, egli desiderava solamente fuggire dal gruppo.\nL'incontro con il Dr. Landy.\nNel 1975, la moglie di Brian, insieme alla famiglia, decise di chiamare il controverso terapeuta psichiatrico Eugene Landy per cercare di aiutare Brian, e conseguentemente risollevare le sorti dei Beach Boys. Brian non rimase sotto le cure di Landy per molto, ma durante questo breve periodo il dottore lo aiut\u00f2 ad entrare in uno stato mentale pi\u00f9 socievole e produttivo.\nIl nuovo album \"15 Big Ones\", costituito da vecchi classici e da qualche nuova canzone, fu pubblicato nel 1975 e Brian inizi\u00f2 ad apparire regolarmente dal vivo sul palco insieme alla band. Nel 1977, fu pubblicato l'album di culto \"Love You\", costituito interamente da nuovo materiale scritto e suonato da Brian stesso. Wilson ha sempre descritto il disco come il suo album preferito dei Beach Boys, anche se \u00e8 evidente nel disco il suo calo di forma vocale, dovuto agli eccessi di tabacco e droghe degli anni precedenti.\nIntorno circa al 1982, Wilson era regredito alle vecchie abitudini: prendeva grosse quantit\u00e0 di cocaina ed era fortemente in sovrappeso. Eugene Landy venne chiamato di nuovo al suo capezzale e prepar\u00f2 un programma di cure pi\u00f9 radicali per cercare di rimettere in sesto la salute del musicista. Questo lo port\u00f2 ad essere licenziato dai Beach Boys, ad essere confinato alle Hawaii lontano dalla sua famiglia e infine ad essere sottoposto ad una dieta drastica e rigorosa. La terapia d'urto diede buoni frutti e Wilson ristabil\u00ec un livello decente di salute psicofisica. Era sicuramente pi\u00f9 in salute e socievole di prima, ma anche sempre pi\u00f9 psicologicamente dipendente dal Dr. Landy. La rinascita di Brian continu\u00f2 con il suo ricongiungimento al gruppo (si riun\u00ec alla band sul palco durante il Live Aid nel 1985) e con la registrazione di un nuovo disco con i Beach Boys.\nCarriera solista (1988-2004).\nDopo un lungo periodo di dipendenza dalle droghe, disturbi mentali, e generale isolamento, Wilson si lanci\u00f2 nella carriera solista nel 1988 con alterne fortune. Firm\u00f2 un contratto di esclusiva con la Sire Records, l'etichetta discografica di Seymour Stein. Nonostante il promettente singolo \"Love and Mercy\", il suo primo album solista, intitolato semplicemente \"Brian Wilson\", si rivel\u00f2 un parziale insuccesso. Ironicamente, nello stesso periodo i Beach Boys (senza Brian) avevano pubblicato il loro nuovo album riscuotendo un clamoroso successo commerciale grazie al singolo \"Kokomo\" che arriv\u00f2 al primo posto in classifica negli Stati Uniti.\nSuccessivamente Wilson pubblic\u00f2 il suo libro di memorie, \"Wouldn't It Be Nice - My Own Story\", nel quale raccontava per la prima volta la sua turbolenta relazione con il padre Murry e il suo periodo buio dovuto ai disturbi mentali. L'autobiografia suscit\u00f2 un vespaio di polemiche, poich\u00e9 venne accusata di essere stata scritta sotto l'influenza del Dr. Landy. In effetti, il libro parla di Landy in termini che si potrebbero definire \u201cmessianici\u201d. In una successiva diatriba legale riguardo al libro, Wilson testimoni\u00f2 in tribunale di non aver mai neanche letto la versione finale del manoscritto. Come risultato, il libro fu messo fuori catalogo qualche anno dopo.\nUn secondo album per la Sire, intitolato \"Sweet Insanity\", non fu mai pubblicato perch\u00e9 respinto dalla stessa casa discografica come non abbastanza commerciale. L'uso indiscriminato di psicofarmaci che Landy attuava sulla psiche di Wilson per controllarne gli affari finanziari fu legalmente fermato dal fratello di Brian, Carl, all'inizio degli anni novanta.\nNel 1995, Brian pubblic\u00f2 due album, completamente privi di nuove composizioni, quasi in simultanea. Il primo, la colonna sonora del documentario di Don Was \"I Just Wasn't Made for These Times\", consiste di versioni rielaborate di suoi brani scritti per i Beach Boys. Il secondo, \"Orange Crate Art\", vede Wilson al canto in un disco di canzoni prodotte, arrangiate e scritte dal solo Van Dyke Parks, l'ex collaboratore dei tempi di \"SMiLE\". Entrambi i dischi, per\u00f2, non riscossero rilevanti successi di vendita e critica.\nSempre nel 1995, Wilson spos\u00f2 in seconde nozze Melinda Ledbetter e successivamente la coppia adott\u00f2 due bambine, Daria e Delanie, e, nel 2004, un bambino, Dylan. Inoltre Wilson ha anche altre due figlie avute dal precedente matrimonio con Marilyn Rovell: Carnie Wilson e Wendy Wilson.\nNel 1997, dopo diversi problemi avuti in passato, Wilson si riconcili\u00f2 con le figlie Carnie e Wendy e i tre pubblicarono insieme un disco \"famigliare\" intitolato \"The Wilsons.\"\nNel 1998 Wilson fece uscire un secondo album solista di materiale (principalmente) inedito, \"Imagination\". A seguito del disco, impar\u00f2 a convivere con la sua cronica paura del palcoscenico ed inizi\u00f2 ad esibirsi dal vivo per la prima volta dopo decenni, suonando per intero l'album \"Pet Sounds\" durante i tour negli Stati Uniti, in Gran Bretagna, e in Europa.\nUn nuovo album di studio, \"Gettin' in over My Head\", fu pubblicato il 22 giugno 2004. Il disco contiene collaborazioni con Elton John, Paul McCartney, Eric Clapton, e il fratello deceduto di Wilson, Carl. Eric Clapton suona nella canzone \"City Blues\". L'album era interamente composto da rielaborazioni di materiale precedentemente mai uscito, e ricevette critiche contrastanti.\nLa resurrezione di \"SMiLE\" (2004).\nGrazie ai suoi progressi psicofisici, Wilson si sent\u00ec finalmente pronto a ritornare sul progetto \"SMiLE\" per portarlo finalmente a termine. Con la collaborazione del musicista, e suo grande fan, Darian Sahanahja dei The Wondermints, e con Van Dyke Parks, Brian lavor\u00f2 incessantemente alla realizzazione del disco durante tutto il 2003. Nel settembre del 2004, trentasette anni dopo l'idea originaria, Wilson fece uscire il completato \"SMiLE\", album che, con il passare del tempo, si era conquistato un'aura di leggenda presso i fan e una reputazione di opera maledetta.\nIl disco fu ben accolto dalla critica musicale, e si piazz\u00f2 alla posizione numero 13 della classifica di Billboard. La versione del brano \"Good Vibrations\" inserita nell'album, presenta il testo originale scritto da Tony Asher al posto di quello opera di Mike Love della versione pubblicata su singolo nel 1966.\nWilson ha vinto il suo primo Grammy Award nel 2004 per la canzone \"Mrs. O'Leary's Cow (Fire)\" come \"Miglior performance rock strumentale\".\nProsieguo della carriera solista (2005-2011).\nDopo il successo del nuovo \"Smile\", Wilson pubblic\u00f2 nel dicembre 2005 l'album a tema natalizio \"What I Really Want for Christmas\" per la Arista Records. Il disco entr\u00f2 in classifica alla posizione numero 200, e le vendite furono scarse. Invece, il rifacimento di Wilson del classico \"Deck The Halls\" divenne un sorprendente successo da Top 10. In seguito Brian inizi\u00f2 la stesura di un nuovo progetto tematico su richiesta del Southbank Centre di Londra, che gli commission\u00f2 un'opera per l'inaugurazione della stagione 2007. Il risultato fu \"That Lucky Old Sun\", un concept album basato sugli standard musicali della tradizione americana che vedeva coinvolti anche i musicisti della sua band di supporto del tour di \"Smile\", e anche di Van Dyke Parks. \"That Lucky Old Sun\" debutt\u00f2 alla Royal Festival Hall nel settembre 2007 e venne successivamente pubblicato su disco nello stesso anno. Wilson torn\u00f2 in studio solo due anni dopo, questa volta per incidere un album di cover di brani di George Gershwin. Con il benestare della fondazione Gershwin Estate, Wilson pot\u00e9 anche completare due composizioni per pianoforte lasciate incompiute da Gershwin poco prima della sua morte. L'album \"Brian Wilson Reimagines Gershwin\" venne pubblicato nell'agosto 2010, segnando il debutto di Wilson per l'etichetta Pearl di propriet\u00e0 della Disney, e raggiungendo il primo posto nella classifica jazz di \"Billboard\". Il secondo album di Wilson per la Pearl, un disco di reinterpretazioni di famosi brani Disney intitolato \"In the Key of Disney\", venne pubblicato nel 2011.\nLa collaborazione con Zucchero Fornaciari (2010).\nNel 2010 Brian Wilson ha accettato l'invito di Zucchero Fornaciari di comparire insieme all'amico e collaboratore di sempre, Jeffrey Foskett, come corista nella canzone \"Chocabeck\", inserita nell'omonimo album di Zucchero uscito il 3 novembre 2010.\nReunion dei Beach Boys (2011\u2013oggi).\nNel giugno 2010, il \"Las Vegas Sun\" riport\u00f2 la notizia che Brian Wilson si sarebbe riunito ai Beach Boys in occasione del cinquantesimo anniversario del gruppo. Tuttavia, Love afferm\u00f2 successivamente: \u00abAll'epoca non era previsto che mio cugino Brian si unisse al tour... Avevamo parlato qualche volta circa l'eventualit\u00e0 di comporre e possibilmente registrare qualcosa insieme, ma nulla era stato pianificato... Io sentivo la necessit\u00e0 di mettere in chiaro che non \u00e8 stata decisa nessuna \"reunion\" della band\u00bb.\nIn luglio \"Rolling Stone\" pubblic\u00f2 la notizia che Jardine aveva confermato che il gruppo avrebbe fatto un ultimo grande show nel 2011 per celebrare i cinquant'anni della band. La riunione dei Beach Boys avrebbe visti coinvolti tutti i membri superstiti della formazione originale degli anni sessanta: Jardine stesso, Wilson, Love, Johnston e possibilmente anche Marks. Jardine aggiunse che le divergenze di opinione e le questioni in sospeso fra i vecchi compagni di gruppo si erano infine appianate. Ricordando le varie cause legali, ora risolte, che c'erano state in precedenza tra i membri dei Beach Boys, egli fece notare \"che una volta messi a posto gli affari, tutta la negativit\u00e0 se ne era andata\".\nAl Jardine si un\u00ec ai Beach Boys per la prima volta dal 1999 in occasione di un concerto tributo a Ronald Reagan il 5 febbraio 2011. Brian Wilson fu invitato anch'esso, ma non presenzi\u00f2 alla serata, preferendo finire di registrare il suo album sulle canzoni della Disney.\nIl 27 luglio 2011, Mike Love annunci\u00f2: \u00abIn questo periodo Brian sta componendo delle canzoni, e anch'io sto scrivendo qualche brano. Stiamo seriamente discutendo di rimetterci a lavorare insieme per creare della nuova musica [come band]... Lui sta facendo i suoi concerti, noi i nostri, e quindi non abbiamo avuto il tempo di incontrarci e definire il tutto, ma alla fine sembra proprio che sar\u00e0 cos\u00ec\u00bb. Quello stesso giorno, Brian Wilson disse che la band era in procinto di riunirsi per celebrare il 50\u00ba anniversario. Wilson aggiunse anche che recentemente era stato alla Capitol Records insieme a Love e Jardine, ma di non essere sicuro cosa il futuro avrebbe riservato al gruppo.\nAlla fine dell'estate 2011 Mike Love conferm\u00f2 che si era svolta una seduta in studio alla Capitol Records che aveva visto riuniti insieme Love, Wilson, Jardine e Bruce Johnston. Brian aveva diretto la sessione.\nNel numero dell'ottobre 2011 della rivista \"Rolling Stone\", Jardine disse che il gruppo si sarebbe riunito con Wilson nel 2012 per cinquanta concerti da tenersi negli Stati Uniti. Il 29 settembre 2011, Wilson sment\u00ec il tutto nel corso di un'intervista concessa al mensile \"Q Magazine\".\nIl 16 dicembre 2011 venne annunciato che, nonostante le precedenti smentite di Brian Wilson, egli si sarebbe riunito con Mike Love, Al Jardine, Bruce Johnston e David Marks per registrare un nuovo album dei Beach Boys e per partecipare al progettato tour del 2012.\n\"The Smile Sessions\" (2011).\nIl 1\u00ba novembre 2011, dopo un'attesa durata 44 anni, la versione originale dei Beach Boys del 1966-67 del mitico album perduto \"SMiLE\" venne pubblicata all'interno del cofanetto antologico \"The Smile Sessions\" in formato CD, box set 2 CD, doppio album in vinile, e versione deluxe a 5 CD e due LP.\n\"That's Why God Made the Radio\" (2012).\nIl 5 giugno 2012 i Beach Boys con Wilson in formazione hanno pubblicato il loro nuovo album, \"That's Why God Made the Radio\". Il primo singolo estratto dal disco, la title track \"That's Why God Made the Radio\", \u00e8 stato pubblicato nell'aprile 2012 ad anticipazione dell'album. Il nuovo disco ha debuttato alla posizione numero 3 della classifica statunitense di \"Billboard\".\nRipresa della carriera solista (2013\u2013oggi).\nIl 6 giugno 2013, il sito internet di Wilson annunci\u00f2 che Brian stava lavorando ad un progetto in collaborazione con il chitarrista Jeff Beck, il produttore Don Was, Al Jardine, David Marks, e Blondie Chaplin. Il 20 giugno, il sito web diede ulteriori dettagli affermando come il nuovo materiale sarebbe stato diviso in tre diversi album: uno di canzoni pop, un secondo di brani strumentali con Beck, ed un terzo con canzoni inframezzate da una sorta di \"suite\" che inizialmente aveva preso forma come i quattro brani finali di \"That's Why God Made The Radio\". Titoli confermati di alcune canzoni includevano \"Right Time\" e \"Run James Run\", entrambe con alla voce Al Jardine. Una versione del brano tradizionale \"Danny Boy\" venne anch'essa registrata durante queste sessioni. Wilson aveva in mente di comporre la sua personale \"Life Suite\" (suite della vita), divisa in tre movimenti differenti, uno intitolato \"Pet Sounds\" relativo alla sua giovinezza, un secondo intitolato \"Smile\" dedicato alla professione di musicista, e l'ultimo che avrebbe dovuto prendere in esame la vita da adulto. Beck descrisse cos\u00ec il suo contributo al progetto: \u00abMi hanno lasciato suonare la melodia come volevo, ma il fatto \u00e8 che quando hai l'appoggio degli accordi di Brian, ti viene da suonare automaticamente la chitarra in stile West Coast. \u00c8 insito nell'essenza di ci\u00f2 che Brian scrive. Non ci si pu\u00f2 allontanare da quello stile, quindi \u00e8 stato difficile mantenere il mio stile, ma ho cercato di farlo nel miglior modo possibile\u00bb.\nIn estate Wilson si esib\u00ec in un breve tour di concerti insieme a Jardine e Marks. Il 5 agosto 2013 venne annunciata anche la presenza di Jeff Beck. Secondo quanto dichiarato da Beck: \u00abBrian voleva iniziare subito, ma io avevo anche da prendermi il tempo per finire le mie cose. Alla fine, ci siamo messi d'accordo. \u00c8 un onore totale essere sullo stesso palco con lui\u00bb. Jardine &amp; Marks si unirono a Wilson nelle diciotto date che iniziarono il 27 settembre. Chaplin partecip\u00f2 come ospite in alcune date ed esegu\u00ec \"Sail On, Sailor\" e \"Wild Honey\" con il gruppo. In ottobre, Wilson inform\u00f2: \u00ab[Siamo] circa a due terzi del progetto. Abbiamo otto o nove canzoni pronte, e abbiamo bisogno di ancora tre o quattro brani. La maggior parte di esse sono molto melodiche, con armonie molto dolci, non propriamente rock 'n' roll. Si tratta di un buon album. Diverso da qualsiasi altra cosa che abbiamo fatto in precedenza\u00bb. Circa Beck, Wilson disse: \u00abMi manda proprio fuori di testa, cos\u00ec abbiamo pensato che sarebbe stato bello chiamarlo a raggiungerci per il nostro album. Lui suona la chitarra in maniera grandiosa, unica. Il suo apporto aggiunge veramente qualit\u00e0, pi\u00f9 di quanto si possa immaginare\u00bb.\nNel gennaio 2014, Wilson mise in chiaro di non avere composto nessuna nuova canzone insieme a Jeff Beck, e che Beck sarebbe stato solo un ospite speciale sul disco. Conferm\u00f2 inoltre i titoli di altre due nuove tracce: \"Sail Away\" e \"Last Song\". Il mese seguente, Beck diede ulteriori aggiornamenti circa il progetto in corso d'opera: \u00abNon sono sicuro. Per quanto ne so, hanno sbagliato a prendermi per il tour invece di terminare le canzoni in studio. E quindi abbiamo lasciato incomplete tre-quattro tracce, dove dovevo comparire anche io. E mi sembra una sciocchezza perch\u00e9 avrebbero fatto meglio a finire il disco, era un grande album, e invece siamo andati in tourn\u00e9e. Ma penso che volessero prendermi finch\u00e9 ero ancora disponibile. Questo \u00e8 quanto\u00bb. Successivamente, Wilson annunci\u00f2 la presenza di altri potenziali ospiti quali Lana Del Rey (\"Last Song\"), Zooey Deschanel (\"On the Island\"), Frank Ocean (\"Special Love\"), e Kacey Musgraves (\"Sharing a New Day\").\nNell'aprile 2016, in occasione del cinquantesimo anniversario dell'album \"Pet Sounds\", Wilson si \u00e8 imbarcato nel Pet Sounds 50th Anniversary World Tour.\nNell'ottobre 2016 \u00e8 stata pubblicata l'autobiografia \"I Am Brian Wilson\", scritta in collaborazione con il ghostwriter Ben Greenman.\nLo stesso mese, Wilson annuncia di stare lavorando a un nuovo album solista, \"Sensitive Music for Sensitive People\", costituito da originali e reinterpretazioni di brani rock and roll. Egli disse che il titolo era solo provvisorio, e che la registrazione sarebbe iniziata nel dicembre 2016. Nel maggio 2019 Wilson annunci\u00f2 un tour in condivisione con gli Zombies, intitolato \"Something Great From '68\", dove Wilson eseguir\u00e0 brani scelti tratti da \"Friends\" e \"Surf's Up\". La tourn\u00e9e fu per\u00f2 annullata a causa del riacutizzarsi dei suoi problemi mentali, in un comunicato stampa diramato dallo stesso Wilson sul proprio sito web, egli dichiar\u00f2: \u00abSeppur con grande dispiacere, sento la necessit\u00e0 di posticipare il mio prossimo tour di giugno. Non \u00e8 un segreto che convivo da molti decenni con un disturbo mentale. [...] Come forse saprete, nell\u2019ultimo anno o gi\u00f9 di l\u00ec mi sono dovuto sottoporre a tre operazioni alla schiena. Gli interventi chirurgici hanno avuto successo e io sono fisicamente pi\u00f9 forte di quanto lo sia da molto tempo. Tuttavia, dopo il mio ultimo intervento ho iniziato a sentirmi strano e la cosa mi ha spaventato un po'. Non mi sentivo pi\u00f9 me stesso. Mentalmente insicuro \u00e8 come mi descriverei. Non siamo sicuri di quale sia la causa, ma so che adesso non sarebbe un bene per me mettermi in viaggio, quindi torner\u00f2 a Los Angeles\u00bb.\n\"Love &amp; Mercy\".\nNel 2014, la vita di Brian Wilson venne trasposta sullo schermo nel film biografico \"Love &amp; Mercy\", diretto da Bill Pohlad. Nella pellicola sono due gli attori che interpretano Wilson: John Cusack come il Brian Wilson degli anni ottanta e Paul Dano nei panni del Brian Wilson degli anni sessanta. Tra gli altri interpreti figurano Paul Giamatti nel ruolo del Dr. Eugene Landy, ed Elizabeth Banks che interpreta Melinda, la seconda moglie di Wilson.\nVita privata.\nRelazioni sentimentali.\nDalla fine del 1964 al 1979, Wilson fu sposato con Marilyn Rovell. La coppia ha avuto due figlie, Carnie e Wendy. Nel 1995, Wilson si spos\u00f2 in seconde nozze con Melinda Kae Ledbetter, ex modella e venditrice d'auto conosciuta nel 1986. I due si frequentarono per tre anni prima che il dottor Landy mettesse fine alla relazione. Wilson e Ledbetter si rimisero insieme nel 1992 e si sposarono nel 1995. In seguito la coppia ha adottato tre bambini: Daria, Delanie e Dylan.\nReligiosit\u00e0.\nNel 1999, quando gli venne chiesto se fosse religioso, Wilson rispose: \u00abCredo in Phil Spector\u00bb, chiarendo poi che sebbene sia credente, non segue nessuna religione organizzata in particolare, e aggiungendo di credere che la \"musica sia la voce di Dio\". Quando nel 2004 un giornalista del \"The Guardian\" gli chiese se credeva nella vita dopo la morte, Wilson rispose \"no\".\nSalute mentale.\nA Brian Wilson \u00e8 stato diagnosticato un disturbo schizoaffettivo bipolare con tendenze maniaco-depressive. Tale patologia \u00e8 caratterizzata da un'alternanza di fasi in cui si manifestano alterazioni dell'umore (depressione o episodi di tipo maniacale o misti) e sintomi psicotici, seguita da una fase di benessere. Spesso egli soffre di allucinazioni uditive che si presentano sotto forma di voci disarticolate. Secondo quanto riferito dallo stesso Wilson, egli cominci\u00f2 ad avere allucinazioni nel 1965, poco tempo dopo aver sperimentato le droghe psichedeliche. Nel 1984, gli fu diagnosticata una forma di schizofrenia paranoide, e i medici rilevarono tracce di danni cerebrali dovuti all'abuso di sostanze stupefacenti per un tempo eccessivamente prolungato. La diagnosi di schizofrenia, originariamente fatta dal dottor Eugene Landy, fu in seguito ritirata. La salute mentale di Wilson \u00e8 migliorata con il passare degli anni, sebbene i suoi problemi di allucinazioni uditive non siano spariti del tutto. Wilson riconosce il merito del suo miglioramento negli ultimi anni alla relazione stabile con la moglie che gli ha permesso di \"resuscitare\" la sua carriera di musicista. Egli dichiar\u00f2 che avrebbe probabilmente trascorso i primi anni duemila in un ospedale psichiatrico sotto sedativi se non fosse stato per il supporto e l'affetto della moglie.\nAlcuni giornalisti hanno dichiarato che Wilson era un soggetto difficile da intervistare, raramente in grado di fornire risposte esaustive e coerenti. Secondo Peter Gilstrap della rivista \"Salon\": \"Era anche conosciuto per alzarsi, allungare una mano e dire \"Grazie!\" ben prima che il tempo assegnato per l'intervista fosse scaduto. E a volte si stancava e si spegneva del tutto. Niente di tutto ci\u00f2, tuttavia, era dovuto a un cattivo atteggiamento\". Brian ammette di avere poca memoria, e nelle interviste, alle volte mente appositamente per mettere \"alla prova\" l'intervistatore. David Oppenheim, che intervist\u00f2 Wilson nel 1966, ricorda: \u00abAbbiamo provato a parlare con lui ma non ne abbiamo ricavato molto. Qualcuno mi disse \"non \u00e8 un tipo che parla molto\". Ma era strano e sembrava sempre pi\u00f9 strano con il passare del tempo\u00bb. Nel 2017, Theodon Janes del \"Charlotte Observer\" ha ipotizzato che mentre le lotte passate di Wilson con le malattie mentali sono ampiamente documentate, adesso egli sembra stare abbastanza bene per scrivere un libro [\"I Am Brian Wilson\"] ... e per imbarcarsi in un tour di concerti estremamente ambizioso, quindi presumibilmente \u00e8 anche in grado di dire alle persone che lavorano per lui che non \u00e8 pronto per le interviste, se non lo \u00e8. Nel giugno 2019 Wilson ha dovuto annullare una tourn\u00e9e a causa del riacutizzarsi dei suoi problemi mentali."}
{"id": "1387745", "revid": "177641", "url": "https://it.wikipedia.org/wiki?curid=1387745", "title": "Chan Kong-Sang", "text": ""}
{"id": "1387748", "revid": "1573940", "url": "https://it.wikipedia.org/wiki?curid=1387748", "title": "Gruppo Canes II", "text": "Il Gruppo Canes II o Gruppo Canes Venatici II (Gruppo CVn II) , situato in direzione della costellazione del Cane da caccia e distante 26,1 milioni di anni luce dalla Terra, \u00e8 uno dei tanti piccoli gruppi di galassie del Superammasso della Vergine.\nLa galassia pi\u00f9 grande del gruppo \u00e8 M106 (o NGC 4258). una galassia spirale barrata.\nGalassie membri dell'ammasso.\nIl Gruppo Canes II si trova alle spalle del gruppo di M94 o gruppo Canes I, e ci\u00f2 spiega la difficolt\u00e0 con cui si osservano le sue galassie. Il seguente elenco comprende le galassie che si ritiene appartengano al gruppo Canes II:"}
{"id": "1387751", "revid": "209345", "url": "https://it.wikipedia.org/wiki?curid=1387751", "title": "Dunlop 18", "text": ""}
{"id": "1387752", "revid": "209345", "url": "https://it.wikipedia.org/wiki?curid=1387752", "title": "Mataariki", "text": ""}
{"id": "1387755", "revid": "209345", "url": "https://it.wikipedia.org/wiki?curid=1387755", "title": "Atlantidi", "text": ""}
{"id": "1387757", "revid": "92719", "url": "https://it.wikipedia.org/wiki?curid=1387757", "title": "Repubblica centroafricana", "text": ""}
{"id": "1387758", "revid": "599013", "url": "https://it.wikipedia.org/wiki?curid=1387758", "title": "Makara", "text": ""}
{"id": "1387759", "revid": "486946", "url": "https://it.wikipedia.org/wiki?curid=1387759", "title": "Africa del sud", "text": ""}
{"id": "1387760", "revid": "99089", "url": "https://it.wikipedia.org/wiki?curid=1387760", "title": "Stato di Alvito", "text": ""}
{"id": "1387761", "revid": "339392", "url": "https://it.wikipedia.org/wiki?curid=1387761", "title": "Deserto del Rajasthan", "text": ""}
{"id": "1387763", "revid": "92719", "url": "https://it.wikipedia.org/wiki?curid=1387763", "title": "Gallinacei", "text": ""}
{"id": "1387764", "revid": "92719", "url": "https://it.wikipedia.org/wiki?curid=1387764", "title": "Beni-Hasan", "text": ""}
{"id": "1387768", "revid": "122836976", "url": "https://it.wikipedia.org/wiki?curid=1387768", "title": "George O. Gore II", "text": "George \u00e8 meglio conosciuto per aver interpretato il ruolo di Michael Kyle Junior nella sitcom della ABC \"Tutto in famiglia\" e quello di G. William nel poliziesco della FOX \"New York Undercover\".\nBiografia.\nGeorge recita dall'et\u00e0 di 4 anni. Le sue partecipazioni televisive includono \"Law &amp; Order\" e \"Il tocco di un angelo\". George \u00e8 inoltre ricordato per il ruolo di G, il figlio di Milik Yoba, nell'acclamato poliziesco \"New York Undercover\" grazie al quale ha ricevuto tre nomination agli \"NAACP Image Award\".\nDopo essersi diplomato, George si \u00e8 iscritto al college per studiare finanza con l'obiettivo di lavorare in una banca d'affari. Ma i suoi piani cambiarono quando ottenne il ruolo di Junior in \"Tutto in famiglia\".\nHa diretto un paio di episodi di \"Tutto in famiglia\".\nFilmografia.\nStarring TV Roles \nRuoli da guest star\nFilm"}
{"id": "1387773", "revid": "1559888", "url": "https://it.wikipedia.org/wiki?curid=1387773", "title": "AT Medole", "text": "La Associazione Tamburellistica Medole \u00e8 una societ\u00e0 tamburellistica italiana. Ha sede a Medole, in provincia di Mantova. \u00c8 stata per tre anni consecutivi, dal 1987 al 1989, Campione d'Italia, titolo riconquistato il 14 ottobre 2012, avendo superato nella finale scudetto, sul neutro di Castellaro Lagusello, il Callianetto, interrompendone il dominio che durava da ben 10 anni.\nLa Associazione Tamburellistica Medole annovera nel proprio palmares anche la Supercoppa maschile di serie A dell'anno 2012.\nPartecipa alla Serie A del Campionato italiano di tamburello."}
{"id": "1387775", "revid": "38120", "url": "https://it.wikipedia.org/wiki?curid=1387775", "title": "Punt e Mes Rendez-Vous", "text": "Il Punt e Mes Rendez-Vous \u00e8 un cocktail.\nPreparazione.\nVersare gli ingredienti in un bicchiere colmo di ghiaccio, mescolare ed aggiungere una fetta d'arancia."}
{"id": "1387777", "revid": "767487", "url": "https://it.wikipedia.org/wiki?curid=1387777", "title": "Gaetano Manna", "text": "Figlio del clavicembalista Giacinto Manna e di Antonia Giuda, si form\u00f2 musicalmente al Conservatorio di Santa Maria di Loreto sotto Pietro Antonio Gallo, \"primo maestro\" dell'istituto, e Fedele Fenaroli, \"secondo maestro\". Nel 1778, dopo gli studi, divent\u00f2 maestro di cappella alla Santissima Annunziata a Napoli, succendo cos\u00ec allo zio Gennaro Manna. Ricopr\u00ec inoltre posizioni in altre chiese napoletane, tra le quali si ricordano le cariche che tenne come secondo maestro della Cattedrale di Napoli e come maestro di cappella all'Oratorio di San Filippo.\nNella composizione di musica sacra segu\u00ec lo stile dello zio Gennaro per quanto riguarda il trattamento delle parti solistiche. Gaetano Manna rappresenta insieme ai coevi Giovanni Paisiello e Nicola Antonio Zingarelli l'ultima fase della musica sacra napoletana del XVIII secolo."}
{"id": "1387778", "revid": "188323", "url": "https://it.wikipedia.org/wiki?curid=1387778", "title": "Kawasaki Z450", "text": ""}
{"id": "1387779", "revid": "647919", "url": "https://it.wikipedia.org/wiki?curid=1387779", "title": "W.O.S.M.", "text": ""}
{"id": "1387780", "revid": "287204", "url": "https://it.wikipedia.org/wiki?curid=1387780", "title": "John Skinner Wilson", "text": "Biografia.\nWilson incontr\u00f2 Baden-Powell in India nel 1921, mentre era un funzionario della polizia di Calcutta e, nel tempo libero, capo del locale gruppo scout.\nAll'inizio degli anni venti fu incaricato della gestione di Gilwell Park per conto dell'associazione scout britannica. Questo lo mise a capo della formazione capi non solo inglese, ma di tutto il mondo, poich\u00e9 a quell'epoca i corsi Wood Badge si tenevano solo l\u00ec. Proprio Wilson organizz\u00f2 il primo campo di formazione fuori da Gilwell Park, tenuto a Kandersteg dal 30 agosto al 7 settembre 1926. A quel corso parteciparono Mario Mazza, padre Agostino Ruggi d'Aragona, Augusto Lupoli e Vittorio Castiglioni. Fu l'unica partecipazione italiana a campi di formazione prima dello scioglimento.\nFu direttore del Bureau internazionale per 15 anni. Dopo essersi ritirato da questo servizio continu\u00f2 a lavorare per lo scautismo come presidente onorario del comitato scout mondiale per altri 4 anni.\nFu insignito del Lupo di bronzo, unica onorificenza dell'OMMS, nel 1937, durante il Jamboree. Nella stessa occasione conobbe Giulio Cesare Uccellini, e lo present\u00f2 a Baden-Powell.\nWilson si impegn\u00f2 in una serie di visite (terminate nel 1952) alle associazioni scout di tutto il mondo. Ad esempio fu in Italia dal 17 al 27 maggio 1947. Nel 1957, in occasione del cinquantesimo anniversario dello scautismo, pubblic\u00f2 i suoi appunti di viaggio sotto il nome di \"Scouting Round the World\"."}
{"id": "1387790", "revid": "647919", "url": "https://it.wikipedia.org/wiki?curid=1387790", "title": "W.A.G.G.G.S.", "text": ""}
{"id": "1387791", "revid": "125602680", "url": "https://it.wikipedia.org/wiki?curid=1387791", "title": "Jes\u00fas Mar\u00eda (Aguascalientes)", "text": " \nJes\u00fas Mar\u00eda \u00e8 un comune dello Stato di Aguascalientes, Messico e conta 82.623 abitanti secondo il censimento del 2005 e si estende per un'area di 499,18\u00a0km\u00b2. Le sue coordinate sono 21\u00b058'N 102\u00b021'W.\nLa citt\u00e0 Jes\u00fas Mar\u00eda ha una popolazione di 38.631 abitanti (2\u00ba pi\u00f9 grande dello Stato federale) ed \u00e8 sita ai margini dell'area metropolitana di Aguascalientes della capitale dell'omonimo Stato di Aguascalientes ed \u00e8 cos\u00ec vicino ai sobborghi di essa che ne sembra inglobata.\nLocalit\u00e0 Principali.\nLa citt\u00e0 di Jes\u00fas Mar\u00eda \u00e8 a capo dell'omonimo comune e le sue principali localit\u00e0 sono:"}
{"id": "1387798", "revid": "188323", "url": "https://it.wikipedia.org/wiki?curid=1387798", "title": "Kawasaki Z440", "text": ""}
{"id": "1387802", "revid": "151504", "url": "https://it.wikipedia.org/wiki?curid=1387802", "title": "J.S. Wilson", "text": ""}
{"id": "1387804", "revid": "151504", "url": "https://it.wikipedia.org/wiki?curid=1387804", "title": "J. S. Wilson", "text": ""}
{"id": "1387805", "revid": "467420", "url": "https://it.wikipedia.org/wiki?curid=1387805", "title": "AT Ennio Guerra Castellaro", "text": "La Associazione Tamburellistica Ennio Guerra di Castellaro \u00e8 una societ\u00e0 tamburellistica italiana. Fondata nel 1946, ha sede a Castellaro Lagusello, una frazione di Monzambano, in provincia di Mantova.\n\u00c8 stata dieci volte campione d'Italia e sei volte campione d'Europa, conquistando anche numerosi titoli nelle serie minori. Milita in Serie A, il cui campionato del 2016 \u00e8 stato concluso in vetta alla classifica assicurando alla squadra di Castellaro il nono titolo italiano.\nLa tradizione del tamburello, a Castellaro, viene fatta risalire ai primi anni del XIX secolo. \u00c8 del 1856 la vibrata protesta alle autorit\u00e0 del parroco locale, il quale pretendeva la proibizione totale del gioco nella piazza antistante la chiesa, nei giorni festivi, lamentando la distrazione dei fedeli dai propri doveri cristiani. L'imperiale regia commissione, appositamente inviata da Mantova, stabil\u00ec che la pratica del gioco fosse sospesa soltanto durante i \"divini uffici\" allo scopo di \"non distogliere da un innocente passatempo la giovent\u00f9 di quella frazione che altrimenti passerebbe le ultime ore dei d\u00ec di festa nell'osteria, nelle vendite di liquori od in altri giochi meno onesti\"."}
{"id": "1387812", "revid": "1564499", "url": "https://it.wikipedia.org/wiki?curid=1387812", "title": "Vulture (olio di oliva)", "text": "Vulture \u00e8 un olio di oliva a Denominazione di Origine Protetta in Protezione Transitoria Nazionale, prodotto nel Vulture-Melfese in Provincia di Potenza (Basilicata).\nCaratteristiche.\nL'Olio Extravergine di Oliva \u201cVulture\u201d DOP \u00e8 ottenuto dalla frangitura delle olive delle seguenti variet\u00e0: per almeno il 70% cultivar \u201cOgliarola del Vulture\u201d; possono concorrere altres\u00ec le seguenti variet\u00e0: \u201cCoratina\u201d, \u201cCima di Melfi\u201d, \u201cPalmarola\u201d,\u201cProvenzale\u201d, \u201cLeccino\u201d, \u201cFrantoio\u201d, \u201cCannellino\u201d, \u201cRotondella\u201d, in misura non superiore al 30%, da sole o congiuntamente.\nProduzione e conservazione.\nPer la molitura delle olive e l'estrazione dell'olio sono ammessi solo processi meccanici e fisici. \u00c8 proibito l'uso di prodotti chimici e biochimici (come il talco), \u00e8 vietata la doppia centrifugazione della pasta di olive senza interruzione (metodo del ripasso). La gramolatura deve essere fatta massimo a 35\u00a0\u00b0C per una durata massima di 40 minuti. Il prodotto deve essere preservato nella zona di produzione, in locali con poca illuminazione, in serbatoi o in pusture interrate fatte in acciaio inox, piastrelle in gres porcellanato, vetro o vernice epossidica. La temperatura di conservazione deve essere compresa tra i 10\u00a0\u00b0C ed i 18\u00a0\u00b0C. L'imbottigliamento deve essere effettuato rigorosamente nella zona di produzione per assicurare il controllo e la rintracciabilit\u00e0, nonch\u00e9 per mantenere inalterate le qualit\u00e0 del prodotto. Durante la fase di commercializzazione, l'olio deve essere distribuito in contenitori di vetro o di banda stagnata di capacit\u00e0 non superiore ai 5 litri.\nComuni.\nSecondo il disciplinare di produzione allegato al decreto, sono riconosciuti come produttori di Olio \"Vulture\" DOP i comuni di Melfi, Rapolla, Barile, Rionero in Vulture, Atella, Ripacandida, Maschito, Ginestra e Venosa."}
{"id": "1387817", "revid": "181059", "url": "https://it.wikipedia.org/wiki?curid=1387817", "title": "Buhen", "text": "Buhen \u00e8 un insediamento dell'antico Egitto situato lungo il Nilo sotto la seconda cateratta. Il sito \u00e8 conosciuto per i resti della grande fortezza che in epoca egizia faceva parte di un munito sistema difensivo e di sorveglianza. Il complesso era composto da 13 roccaforti tra Elefantina e Semna, poste lungo il fiume a presidio delle vie di comunicazione fluviali e terrestri con la Nubia (Kush, all'epoca principale potentato della regione, poi nome esteso genericamente a tutta la Nubia).\nLe fortezze del Sud.\nLa struttura nella sua veste definitiva dovrebbe risalire al 1860 a.C. durante il regno di Sesostri III (1877 \u2013 1843 a.C.), sovrano della XII dinastia. Ancora prima furono il nonno Amenemhat II (1928 \u2013 1895 a.C.) e il padre Sesostri II (1895 \u2013 1877 a.C.) a iniziare la costruzione di roccaforti nella regione.\nIl centro urbano di Buhen fu il primo che nacque lungo la via per la Nubia all'epoca di Snefru (IV dinastia) e alcuni graffiti, iscrizioni testimoniano che gli egizi vi abitarono per altri 200 anni fino alla V dinastia, poi dovettero cedere alle ondate migratorie dal sud. La zona venne popolata principalmente da nubiani. L'abitato era importante per la fusione del rame e il transito di merci dal sud e dalle cave di pietra dell'Uadi Hammamat (oggi meglio identificata nello Uadi Allaqi e nelle antiche rovine di Berenice Pancrisia). Esistono comunque prove che le prime abitazioni si possono far risalire addirittura alla II dinastia. Il centro rimase attivo fino al regno di Taharqa della XXV dinastia.\nSesostri III fu un sovrano molto intraprendente, un vero re guerriero. Alla morte del padre Sesostri II la Nubia si ribell\u00f2, tanto che il giovane re prepar\u00f2 subito le truppe e part\u00ec per il sud. La fortezza di Buhen fu la quarta di una serie di roccaforti fatte costruire durante le cinque campagne di sottomissione e conquista della Nubia. Nella prima campagna il re fece costruire le fortezze di Semneh (o Semna, oggi Batn al-Hajjar nel Sudan) e Kemna sulle opposte rive del Nilo e una terza sull'isola di Uronarti, tutte appena al di sotto della seconda cateratta.\nBuhen era centro amministrativo e dalla fortezza partivano carovane per il commercio con la ricca Nubia e i territori dell'area.\nLe principali vie di collegamento sono state ritrovate nel 2004 da una spedizione italiana guidata dai fratelli Angelo e Alfredo Castiglioni. La prima pista arrivava a Berenice Pancrisia: all'altezza del Bir Un Ghat, scavalcava le vicine montagne e compiva il suo tragitto fra l'Uadi Allaqi e la rocca di Kuban sul Nilo.\nLa seconda giungeva al Jebel Umm Nabari, ricco di quarzo aurifero e alle miniere d'oro di Wawat.\nStruttura.\nAll'epoca la rocca di Buhen si estendeva per pi\u00f9 di 150 metri lungo la riva ovest del Nilo e aveva una superficie coperta di 13.000 metri quadri, il tutto circondato da un fossato profondo 3 metri. Le mura pi\u00f9 imponenti del forte, in mattoni crudi, erano spesse circa 5 metri, alte 10 ed erano intonacate di bianco. Presentavano gi\u00e0 molte delle caratteristiche dei successivi castelli medievali: torri, ma solo quadrate, feritoie e merlature. Il nucleo principale era protetto da una cinta muraria pi\u00f9 bassa, munita di bastioni. All'interno stava una citt\u00e0 in miniatura tracciata lungo un sistema a griglia. Si stima che, al momento della maggiore prosperit\u00e0, la popolazione abbia raggiunto il massimo di circa 3.500 unit\u00e0. Vi risiedeva l'amministrazione della linea di roccaforti della seconda cateratta.\nAlle prime quattro fortezze, ne vennero aggiunte altre, sempre lungo il corso del fiume, nelle localit\u00e0 di Kor, Mergissa, Dabenarti, Askut, Shalfak, Semna sud. Tutte avevano forme e dimensioni diverse, con basi trapezoidali, triangolari, o altro, per adattarsi al terreno e all'orografia dei luoghi prescelti per la loro costruzione. \nQueste costruzioni sono state sommerse dalle acque del Lago Nasser (tranne Shafalk che attualmente si trova su un'isola): essendo state erette con mattoni crudi, i loro resti sono in totale sfaldamento."}
{"id": "1387818", "revid": "547034", "url": "https://it.wikipedia.org/wiki?curid=1387818", "title": "Calendario copto", "text": "Il calendario copto, chiamato anche calendario alessandrino, \u00e8 utilizzato dalla Chiesa copta ortodossa in Egitto e in Etiopia. Tale calendario deriva dall'antico calendario egiziano, che fu riformato al tempo di Tolomeo III (Decreto di Canopo, 238 a.C.) con l'introduzione del sesto giorno epagomenale ogni quattro anni (in pratica una compensazione come quella dell'anno bisestile); tuttavia tale riforma fu osteggiata dai sacerdoti egiziani e fu attuata solo nel 25 a.C., quando l'imperatore romano Augusto riform\u00f2 formalmente il calendario egiziano, tenendolo da quel momento in poi in sincronia con il calendario giuliano. Il calendario copto corrisponde al calendario egiziano cos\u00ec rinnovato; nella sua forma etiope ha gli stessi anni e mesi, ma con numeri e nomi differenti.\nSeguendo il calendario egiziano, viene mantenuta la suddivisione in tre stagioni della durata di quattro mesi ciascuna. Le tre stagioni sono commemorate da preghiere speciali della liturgia copta e tale suddivisione \u00e8 mantenuta oggi da molti contadini che vi riconoscono le varie stagioni dell'agricoltura. Oltre ai \"normali\" 12 mesi di 30 giorni, il calendario prevede anche un \"mese\" intercalare alla fine dell'anno, della durata di 5 o 6 giorni (in base all'anno bisestile). Gli anni e i mesi coincidono con quelli del calendario etiopico, ma hanno nomi diversi.\nL'anno inizia il 29 agosto del calendario giuliano, che solitamente coincide con l'11 settembre nel calendario gregoriano. Il computo degli anni parte dal 284, anno in cui divenne imperatore romano Diocleziano, il cui regno fu segnato da torture e persecuzioni di massa nei confronti dei cristiani, specialmente in Egitto; per questo l'abbreviazione che accompagna l'anno copto \u00e8 \"A.M.\" (Annus Martyrum, anno dei martiri).\nAnno copto.\nL'anno copto \u00e8 una estensione dell'antico anno civile egiziano (ancora in uso tra i contadini egiziani per esigenze coltivative), di cui mantiene la suddivisione in tre stagioni di quattro mesi ciascuna; le tre stagioni sono commemorate con preghiere speciali nella liturgia copta. Il calendario copto prevede 13 mesi: 12 di 30 giorni ciascuno, pi\u00f9 un mese intercalare alla fine dell'anno di 6 o 5 giorni, a seconda che l'anno sia bisestile o meno.\nL'anno inizia il 29 agosto del calendario giuliano, tranne l'anno precedente gli anni bisestili giuliani, quando l'anno inizia il 30 agosto. Le regole per l'anno bisestile copto seguono quelle giuliane, per cui un anno bisestile giuliano segue sempre l'anno bisestile copto."}
{"id": "1387819", "revid": "11627021", "url": "https://it.wikipedia.org/wiki?curid=1387819", "title": "Quake4", "text": ""}
{"id": "1387821", "revid": "40552", "url": "https://it.wikipedia.org/wiki?curid=1387821", "title": "Repubblica Sovietica Socialista Usbeca", "text": ""}
{"id": "1387825", "revid": "999533", "url": "https://it.wikipedia.org/wiki?curid=1387825", "title": "Cetoniini", "text": "I Cetoniini (Leach, 1815) sono una trib\u00f9 di Coleotteri scarabeidi.\nMorfologia.\nAdulto.\nI Cetoniini sono caratterizzati da assenza di corna cefaliche e dal pronoto che lascia interamente scoperto lo scutello. La prima caratteristica li differenzia dai Goliathini, mentre la seconda li differenzia dai Gymnetini, caratterizzati da un pronoto posteriormente lobato, che il si sovrappone allo scutello.\nLe dimensioni dei Cetoniini sono generalmente simili a quelle dei Gymnetini e inferiori a quelle dei Goliathini. Molte specie sono dotate di colori metallici o laccati a tinte contrastanti (colori aposematici). Entrambi mostrano una grande variabilit\u00e0 di tonalit\u00e0 ed estensione, fatto che ha causato in passato il proliferare di descrizioni di differenti variet\u00e0 delle medesima specie.\nLarva.\nLe larve sono dei vermi bianchi della classica forma a \"C\" (melolontoidi) e presentano la testa e le tre paia di zampe atrofizzate.\nBiologia.\nMolti Cetoniini sono floricoli, e possono essere rinvenuti al sole sui fiori di grandi ombrellifere, cardi, e altri.\nAltre specie, specialmente quelle di maggiori dimensioni, frequentano solo i tronchi degli alberi di latifoglie, talvolta in compagnia di specie floricole ed in notevole numero.\nEntrambe trovano nutrimento dalla linfa che esce dalle ferite e mostrano un comportamento analogo a quello dei Goliathini o di altri grandi scarabeidi (Dynastinae, Euchirini).\nSistematica.\nLa trib\u00f9 viene suddivisa nelle seguenti sottotrib\u00f9:\nIn Italia sono presenti le seguenti specie:"}
{"id": "1387830", "revid": "484362", "url": "https://it.wikipedia.org/wiki?curid=1387830", "title": "Chiesa Ortodossa Copta", "text": ""}
{"id": "1387838", "revid": "81195", "url": "https://it.wikipedia.org/wiki?curid=1387838", "title": "Parte per bilione", "text": ""}
{"id": "1387840", "revid": "767487", "url": "https://it.wikipedia.org/wiki?curid=1387840", "title": "Unione Sportiva Callianetto", "text": "L'Unione Sportiva Callianetto \u00e8 stata una societ\u00e0 italiana di tamburello con sede a Callianetto, frazione di Castell'Alfero, in provincia di Asti.\nPossedeva una sezione maschile e una sezione femminile.\nAl termine del vittorioso campionato 2013 la squadra maschile neo Campione d'Italia composta da Manuel Beltrami, Andrea Petroselli, Manuel Festi, Giorgio Cavagna, Stefano Previtali, Riccardo Dellavalle e Saverio Bottero, \u00e8 stata ufficialmente sciolta ed i giocatori liberi di accasarsi altrove per la stagione 2014."}
{"id": "1387851", "revid": "200154", "url": "https://it.wikipedia.org/wiki?curid=1387851", "title": "Seminario teologico", "text": ""}
{"id": "1387852", "revid": "599013", "url": "https://it.wikipedia.org/wiki?curid=1387852", "title": "Anwar al-S\u0101d\u0101t", "text": ""}
{"id": "1387854", "revid": "120650733", "url": "https://it.wikipedia.org/wiki?curid=1387854", "title": "Aldo Nicoli", "text": "Carriera.\nGiocatore.\nCresciuto calcisticamente nel settore giovanile dell', Nicoli esordisce in prima squadra nel giugno del 1973 nel ruolo di centrocampista. Dopo l'annata 1974-75 disputata da titolare coi nerazzurri (26 presenze), a fine stagione passa tra le file del Foggia, in Serie B, con cui conquista immediatamente la promozione in Serie A. Trascorre altre due stagioni con il club pugliese in massima serie, prima di passare alla .\nCon la squadra biancoceleste Nicoli disputa tre campionati, dal 1978 al 1981 e viene ricordato nella memoria dei tifosi per il gol segnato il 18 marzo 1979 durante il derby capitolino, che valse la vittoria della Lazio sulla per 2-1. Il 6 maggio 1979 Nicoli subisce tuttavia, nell'incontro esterno contro il un gravissimo infortunio che ne compromette il prosieguo della carriera, Disputa infatti solamente cinque incontri della stagione 1979-80 e addirittura nessuno nell'annata successiva, coi biancocelesti in Serie B.\nNell'estate 1981 il centrocampista passa al , in Serie B, dove riesce a scendere in campo in 11 occasioni. Al termine di quella stagione termina anzitempo la carriera calcistica a causa dei postumi dell'infortunio.\nIn carriera ha totalizzato complessivamente 104 presenze e 4 reti in Serie A e 30 presenze in Serie B.\nAllenatore.\nHa allenato tutte le categorie giovanili a livello di Settore Dilettanti, collezionando numerosi successi. Nel 1992 ha vinto il Campionato Nazionale di Calcio Femminile come allenatore dell'ACF Milan. \nHa avuto esperienze anche in Eccellenza e Promozione, pur privilegiando sempre l'attivit\u00e0 lavorativa nell'azienda famigliare. Ha vinto anche un Campionato Nazionale Forense alla guida della squadra del Foro di Milano.\nAttivit\u00e0 imprenditoriale.\nAbbandonato il calcio giocato, Nicoli intraprese un'attivit\u00e0 imprenditoriale (oggi Nicoli Metalli Srl), pur continuando ad occuparsi marginalmente di calcio dilettantistico e giovanile."}
{"id": "1387857", "revid": "714843", "url": "https://it.wikipedia.org/wiki?curid=1387857", "title": "Bernard Tellegen", "text": "Viene ricordato soprattutto per essere stato l'inventore del pentodo e del giratore, oltre ad aver introdotto il teorema di conservazione delle potenze virtuali, noto anche come teorema di Tellegen.\nDopo essersi laureato in ingegneria elettrica all'Universit\u00e0 di Delft nel 1923, inizi\u00f2 a lavorare presso i laboratori di ricerca della Philips a Eindhoven. Nel 1926 invent\u00f2 il pentodo, mentre il giratore fu creato da lui nel 1948. Ha registrato in tutto 41 brevetti negli Stati Uniti d'America.\nDal 1946 al 1966 Tellegen fu professore aggiunto di teoria dei circuiti all'Universit\u00e0 di Delft. Dal 1942 al 1952 \u00e8 stato presidente e membro onorario della \"Nederlands Elektronica- en Radiogenootschap\" (Societ\u00e0 Elettronica e Radio dei Paesi Bassi). Nel 1953 l'Australian Institute of Radio Engineers confer\u00ec all'ingegnere olandese la carica di membro onorario a vita.\nTellegen fu eletto membro dell'Accademia Reale delle Arti e delle Scienze dei Paesi Bassi nel 1960. Nel 1970 l'Universit\u00e0 di Delft gli diede una laurea honoris causa. Inoltre Tellegen \u00e8 stato socio della IEEE e vinse la Medaglia Edison nel 1973 con la seguente motivazione: \"per una creativa carriera di risultati significativi nella teoria dei circuiti elettrici, compreso il giratore\"."}
{"id": "1387860", "revid": "712828", "url": "https://it.wikipedia.org/wiki?curid=1387860", "title": "Kaien Shiba", "text": ""}
{"id": "1387861", "revid": "173006", "url": "https://it.wikipedia.org/wiki?curid=1387861", "title": "Mese siderale", "text": "Il mese siderale \u00e8 il tempo medio che la Luna impiega a percorrere un'intera orbita ruotando attorno alla Terra rispetto alle stelle fisse: in altri termini \u00e8 l'intervallo di tempo che essa impiega a compiere un giro completo intorno alla Terra prima di tornare ad avere la stessa posizione che aveva tra le stelle fisse. Tale intervallo corrisponde a 27,32166 giorni, cio\u00e8 27g 07h 43m 11,5s. Invece il suo periodo tropicale medio, calcolato da equinozio a equinozio, \u00e8 di 27,321582 giorni, pari a 27g 07h 43m 04,7s. \nUn osservatore che si trova sulla Terra vede la Luna spostarsi di circa 13,177\u00b0 (360\u00b0/27,32) al giorno: essa pertanto sorger\u00e0 ogni volta con circa 52,7 minuti di ritardo, pari al tempo necessario affinch\u00e9 la sfera celeste - che sembra muoversi di 15\u00b0 in un'ora (360\u00b0/24) - ruoti appunto di 13,177\u00b0. \nLa Luna gira attorno alla Terra in senso antiorario, ossia da ovest verso est, nello stesso senso di rotazione intorno a se stesso e di rivoluzione intorno al Sole del suo pianeta, percorrendo un'orbita non perfettamente circolare ma ellittica (con eccentricit\u00e0 pari a 0,0554) di cui la Terra occupa uno dei due fuochi. \nNello stesso periodo impiegato a percorrere un'orbita, la Luna compie anche una rotazione completa intorno al proprio asse; \u00e8 cio\u00e8 in rotazione sincrona con la Terra. In altri termini, il periodo di rotazione su se stessa coincide con il mese siderale il che porta come conseguenza che essa rivolga sempre lo stesso emisfero alla Terra, l'unico visibile dal nostro pianeta. Comunque, facendo un'analisi pi\u00f9 approfondita, sia a causa di altri piccoli movimenti dovuti alla non omogenea distribuzione delle masse terrestri, sia a causa di parametri geometrici legati all'inclinazione dell'asse di rotazione lunare e dell'eclittica dell'orbita, \u00e8 possibile vedere altre porzioni del suolo lunare. La presenza di questi movimenti, detti librazioni, consentono di vedere nel complesso circa il 60% della superficie lunare."}
{"id": "1387867", "revid": "1776051", "url": "https://it.wikipedia.org/wiki?curid=1387867", "title": "Black Magick Sorceress", "text": "Black Magick Sorceress \u00e8 un EP dei Runemagick, pubblicato nell'ottobre 2005.\nTracce.\nLato A\nLato B"}
{"id": "1387869", "revid": "729019", "url": "https://it.wikipedia.org/wiki?curid=1387869", "title": "EniChimica", "text": "EniChimica S.p.A. \u00e8 stata la denominazione dell'azienda petrolchimica del gruppo ENI nei primi anni ottanta.\nStoria.\nOrigini.\nNata nell'ottobre 1981, assorb\u00ec le societ\u00e0 del gruppo Anic e le acquisite. Gli ambiti produttivi della societ\u00e0 erano molteplici; controllando l'Anic, deteneva la produzione e la gestione di importanti stabilimenti petrolchimici come Gela, Pisticci, Ravenna, Sannazzaro dei Burgundi e altri, nonch\u00e9 i vari stabilimenti dei falliti gruppi SIR-Rumianca (ad esempio Pieve Vergonte) e Liquichimica. Le produzioni principali erano divise in: petrolchimici e chimici di base, chimici secondari organici e inorganici, fertilizzanti, materie plastiche e tecnofibre.\nL'EniChimica costituir\u00e0 delle societ\u00e0 controllate divise per settore merceologico; la pi\u00f9 importante fu l'EniChimica Secondaria S.p.A., legata al settore della chimica secondaria e fine.\nLa nascita di EniChem e l'incorporamento nell'Agip.\nNel 1983, con la nascita dell'EniChem, trasfer\u00ec a quest'ultima il grosso delle sue attivit\u00e0 e infine, nel 1985, venne incorporata nell'Agip."}
{"id": "1387872", "revid": "124808", "url": "https://it.wikipedia.org/wiki?curid=1387872", "title": "Jeffrey Jacob Abrams", "text": ""}
{"id": "1387879", "revid": "123146821", "url": "https://it.wikipedia.org/wiki?curid=1387879", "title": "Macallan", "text": "Macallan \u00e8 un whisky scozzese di puro malto, prodotto dalla Macallan Distillery vicino a Easter Elchies House, a Craigellachie nella regione Speyside in Scozia.\nCaratteristiche.\nOriginalmente, il Macallan veniva fatto maturare solamente in barili di quercia provenienti da Jerez de la Frontera in Spagna.\nAll'inizio del 2004 Macallan ha introdotto un nuovo prodotto principale, la serie Fine Oak, in cui il whisky viene affinato in barili di quercia utilizzati in precedenza per il bourbon o per lo sherry.\nLa distilleria offre una varia gamma di invecchiamenti: il pi\u00f9 comune generalmente disponibile \u00e8 il whisky invecchiato 12 anni. Altrettanto noto \u00e8 quello affinato 18 anni.\nLe versioni invecchiate 25 e 30 anni sono molto costose e anche pi\u00f9 rare da trovare.\nInoltre \u00e8 disponibile una versione \"off the cask\", cio\u00e8 non diluita e prelevata direttamente dalla botte 116-proof, ovvero 58 gradi.\nL'Elegancia, un 80-proof (40 gradi) \u00e8 invecchiato 12 anni ed \u00e8 disponibile soltanto nei negozi esenti da dazio.\nIl Macallan \u00e8 uno degli ingredienti del The Famous Grouse.\nNote.\nIl premio \"Gold Dagger Award\" \u00e8 un premio dato annualmente dalla Crime Writers' Association, per il romanzo di crimine migliore dell'anno, dal 1995 al 2002 \u00e8 stato sponsorizzato dalla Macallan, di conseguenza \u00e8 stato rinominato in \"Macallan Gold Dagger\"."}
{"id": "1387889", "revid": "1632387", "url": "https://it.wikipedia.org/wiki?curid=1387889", "title": "Envenom", "text": "Envenom \u00e8 l'ottavo album dei Runemagick, pubblicato nel 2005 per conto della Aftermath Records. \u00c8 stato pubblicato anche in un'edizione speciale, in versione digipack, distribuita in 1000 copie."}
{"id": "1387896", "revid": "2056951", "url": "https://it.wikipedia.org/wiki?curid=1387896", "title": "Campo di concentramento di Riga-Kaiserwald", "text": "Kaiserwald \u00e8 un campo di concentramento nazista attivo durante la seconda guerra mondiale - fra il 1943 ed il 1944 - nella citt\u00e0 di Riga, in Lettonia.\nSituato nel sobborgo di Me\u017eaparks, fu aperto come campo di lavoro (\"arbeitkamp\") nel marzo del 1943 quando la Lettonia era occupata dalla Wehrmacht ed i primi a esservi internati furono centinaia di detenuti provenienti dalla Germania.\nAd essi, con la \"liquidazione\" dei ghetti di Riga, Liep\u0101ja e Daugavpils (Dvinsk), compiuta nel giugno di quell'anno, si aggiunsero gli ebrei lettoni sopravvissuti alla distruzione del ghetto di Vilnius.\nSottocampi.\nAll'inizio del 1944 sedici sottocampi di minori dimensioni, ma facenti capo a Kaiserwald, furono aperti sempre nei dintorni di Riga. Dopo l'occupazione dell'Ungheria da parte dei nazisti, a Kaiserwald - dove gi\u00e0 si trovavano deportati trasferiti da \u0141\u00f3d\u017a, in Polonia - furono reclusi anche ebrei ungheresi.\n\u00c8 stato calcolato che a marzo 1944 i reclusi nel campo di concentramento principale e nei campi satellite siano stati 11.878 (6.182 maschi e 5.696 femmine), destinati a salire a circa ventimila al momento della chiusura definitiva del lager.\nCondizione degli internati.\nA differenza di altri campi di concentramento nazisti - come ad esempio quelli di Auschwitz o Treblinka, Kaiserwald non fu usato come campo di sterminio, ma i suoi internati furono adibiti al lavoro per numerose compagnie tedesche, in particolare la AEG-Allgemeine Elektrizit\u00e4ts-Gesellschaft, che impieg\u00f2 gran parte della manodopera femminile schiavizzata a Kaiserwald per la produzione di materiali elettrici, specialmente pile.\nEvacuazione.\nIl 6 agosto 1944, quando i soldati dell'Armata Rossa in avanzata verso occidente entrarono in Lettonia, le truppe tedesche iniziarono a evacuare il campo di Kaiserwald trasferendone gli internati al Campo di concentramento di Stutthof, in Polonia. Gli internati ritenuti inabili a marciare o, comunque, a sopravvivere al viaggio di trasferimento dalla Lettonia alla Polonia furono uccisi. Molti ebrei erano gi\u00e0 stati uccisi prima ancora che l'evacuazione - che termin\u00f2 solo dopo un mese - avesse luogo.\nL'Armata Rossa liber\u00f2 definitivamente il campo il 13 ottobre 1944.\nDossier Odessa.\nKaiserwald \u00e8 al centro della trama di un romanzo - \"Dossier Odessa\" (\"The Odessa File\"), concernente l'organizzazione nazista ODESSA - scritto da Frederick Forsyth e pubblicato nel 1972 da cui \u00e8 stato tratto nel 1974 l'omonimo film interpretato da Jon Voight e Maximilian Schell."}
{"id": "1387904", "revid": "1632387", "url": "https://it.wikipedia.org/wiki?curid=1387904", "title": "On Funeral Wings", "text": "On Funeral Wings \u00e8 il settimo album in studio dei Runemagick. \u00c8 stato pubblicato nel 2004."}
{"id": "1387907", "revid": "22475", "url": "https://it.wikipedia.org/wiki?curid=1387907", "title": "Aberavon Rugby Football Club", "text": "L'Aberavon Rugby Football Club \u00e8 una squadra gallese di rugby a 15 originaria del villaggio di Aberavon, oggi frazione di Port Talbot. Fu fondato nel 1876 come Afan Football Club e ha cambiato il proprio nome varie volte prima di assumere quello attuale.\nAttualmente partecipa alla Welsh Premier Division. Il club \u00e8 fa parte dell'area della squadra regionale degli Ospreys, team che gioca nella Celtic League.\nCuriosit\u00e0.\nI giocatori dell'Aberavon sono soprannominati \"The Wizards\" (\"I Maghi\"). Il nome \u00e8 dovuto probabilmente ai molti lavoratori che vennero a Port Talbot nel XIX secolo dall'area di Carmarthen, fortemente associata alla leggenda di Merlino. Gran parte di questi lavoratori vivevano lungo la strada nominata \"Carmarthen Row\". Il Talbot Athletic Ground, lo stadio della squadra, sorge proprio dove prima c'era Carmarthen Row."}
{"id": "1387908", "revid": "729019", "url": "https://it.wikipedia.org/wiki?curid=1387908", "title": "Aeroporto di Barnaul", "text": "L'aeroporto Internazionale di Barnaul (IATA: BAX, ICAO: UNBB) (in russo \"\u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0410\u044d\u0440\u043e\u043f\u043e\u0440\u0442 \u0411\u0430\u0440\u043d\u0430\u0443\u043b\") \u00e8 un aeroporto situato vicino a Barnaul, il capitale del'Kraj di Altaj, a sud del'Oblast' di Novosibirsk, in Russia. L'aeroporto \u00e8 denominato anche l'aeroporto di Barnaul o l'aeroporto di Barnaul-Michailovka.\nStrategia.\nL'aeroporto di Barnaul \u00e8 uno degli scali aeroportuali civili importanti a sud della Siberia occidentale ed il maggiore aeroporto civile del territorio di Altaj. Attualmente l'aeroporto di Barnaul \u00e8 aperto per tutti tipi di voli nazionali, locali ed internazionali.\nEntro il 2012 all'aeroporto \u00e8 previsto l'ampliamento del Terminal Passeggeri Nazionale, la costruzione del Terminal Cargo e la ricostruzione dell'albergo.\nDati di traffico.\nFonte: \u041e\u041e\u041e \"\u041d\u041e\u0412\u0410\u041f\u041e\u0420\u0422\"\nDati meteorologiche.\nLe condizioni climatiche nella regione presentano temperature che oscillano tra i -30\u00a0\u00b0C ed i +30\u00a0\u00b0C.\nDati tecnici.\nL'aeroporto di Barnaul \u00e8 dotato di una pista attiva. La lunghezza della pista attiva \u00e8 di 2\u00a0850 m x 50 m. La pista dell'aeroporto \u00e8 dotata del sistema PAPI ed \u00e8 aperta 24 ore al giorno.\nL'aeroporto \u00e8 equipaggiato per la manutenzione, l'atterraggio/decollo degli aerei: Airbus A310, Airbus A319/A320, Antonov An-12, Antonov An-24, Antonov An-26, Antonov An-28, Antonov An-32, Antonov An-72, Antonov An-74, Antonov An-148, Antonov An-124 \"Ruslan\", Boeing 737, Boeing 747-400/-800, Boeing 757, Boeing 767, Tupolev Tu-154, Tupolev Tu-204, Tupolev Tu-214, Ilyushin Il-18, Ilyushin Il-62M, Ilyushin Il-76, Ilyushin Il-86/87, Yakovlev Yak-40, Yakovlev Yak-42, Pilatus PC-12 e degli elicotteri di tutti i tipi.\nTerminal.\nL'aeroporto di Barnaul ha aperto nel 2008 il Terminal passeggeri per gli arrivi dei voli passeggeri che permette di automatizzare la procedura della consegna dei bagagli aumentando la capacit\u00e0 del Terminal per il transito di 600 passeggeri/ora. Il Terminal dispone di un sistema di condizionamento d'aria, della sala d'attesa per i passeggeri in partenza e della sala d'attesa per i passeggeri in arrivo, delle biglietterie delle compagnie aeree russe che operano i voli di linea a Barnaul e di un bar. Il Terminal ospita la polizia di frontiera, la dogana ed i servizi sanitari ed igienici.\nNel settembre del 2012 all'aeroporto di Barnaul \u00e8 stato aperto il Terminal business per i voli dell'aviazione generale con una superficie di 800 metri quadri con una sala per le delegazioni ufficiali, una sala business ed una sala VIP.\nCollegamenti con Barnaul.\nAuto.\nL'aeroporto di Barnaul si trova 17\u00a0km dal centro di citt\u00e0 e di fatto a 9\u00a0km dal distretto di Barnaul pi\u00f9 vicino. L'aeroporto \u00e8 facilmente raggiungibile percorrendo la strada statale per la citt\u00e0 di Barnaul. Il tempo di percorrenza dipende dal traffico, in particolare la mattina dall'aeroporto e la sera dalla citt\u00e0 il tempo di percorrenza aumenta da circa 30 minuti a 60 minuti.\nTaxi.\nL'aeroporto \u00e8 servito da numerosi taxi che permettono di raggiungere facilmente le principali citt\u00e0 del territorio dell'Altaj. La tariffa per i taxi taxi per raggiungere il centro di Barnaul \u00e8 di circa 500 RUR.\nBus di linea.\nL'aeroporto \u00e8 collegato con due linee navetta (115, 144) del servizio pubblico con la Stazione di Barnaul delle Ferrovie russe e con l'Autostazione di Barnaul. Inoltre, i passeggeri di alcuni compagnie aeree vengono trasportati al centro con bus gratuiti."}
{"id": "1387934", "revid": "436907", "url": "https://it.wikipedia.org/wiki?curid=1387934", "title": "Out of Myself", "text": "Out of Myself \u00e8 il primo album in studio del gruppo musicale polacco Riverside, autoprodotto e pubblicato il 15 dicembre 2003.\nDescrizione.\nSi tratta dell'unica pubblicazione ufficiale del gruppo a figurare il tastierista Jacek Melnicki, che abbandon\u00f2 la formazione una volta completati i nove brani dell'album.\nIl 21 settembre 2004 l'album \u00e8 stato ripubblicato dalla The Laser's Edge per il mercato internazionale con una nuova copertina realizzata da Travis Smith, mentre il 29 giugno 2005 la Mystic Production lo ha ripubblicato con la copertina originale nel mercato polacco. Il 16 marzo 2009 \u00e8 stato pubblicato per la prima volta nel formato vinile dalla Primal Vinyl Records in tiratura limitata a mille copie.\nIl 12 febbraio 2021 la Inside Out Music ha ripubblicato \"Out of Myself\" in edizione digipak e vinile con CD aggiuntivo; per l'occasione l'audio \u00e8 stato rimasterizzato da Dan Swan\u00f6."}
{"id": "1387937", "revid": "2154197", "url": "https://it.wikipedia.org/wiki?curid=1387937", "title": "Roger Martin du Gard", "text": "Biografia.\nRoger Martin du Gard nacque in una famiglia benestante di avvocati e magistrati; frequent\u00f2 numerose scuole, tra le quali la prima fu nel 1892 l'\"\u00c9cole F\u00e9n\u00e9lon\", poi fu allievo del \"Liceo Condorcet\".\nLa buona situazione economica gli concesse di dedicarsi alla letteratura, appassionandosi soprattutto ai \"feuilletons\" dell'epoca e ai libri di \u00c9mile Zola e di Jean Lorrain. La sua vocazione letteraria fu particolarmente precoce; si rese conto del suo \"dono\" leggendo il libro di Lev Tolstoj \"Guerra e Pace\".\nLa sua famiglia lo affid\u00f2 alle cure del precettore e insegnante Louis Mellerio, gi\u00e0 docente a Janson-de-Sailly. Grazie al suo nuovo maestro, Martin du Gard allarg\u00f2 le sue conoscenze passando dai classici ai moderni e soprattutto impar\u00f2 da Mellerio l'importanza della misura e della composizione controllata.\nPer consolidare le sue abilit\u00e0 di scrittore, inizi\u00f2 gli studi di Lettere, per\u00f2 poi non si laure\u00f2.\nSi present\u00f2 allora alla \u00c9cole nationale des chartes con l'obiettivo di diventare archeologo, realizzando una tesi di laurea sull'Abbazia di Jumi\u00e8ges.\nLa storia antica, affrontata all'universit\u00e0, gli sugger\u00ec di architettare storie letterarie in cui i protagonisti fossero testimoni di fatti politici e della storia del proprio tempo.\nNel febbraio del 1906 si spos\u00f2 con H\u00e9l\u00e8ne Foucault e, durante il viaggio di nozze, soggiorn\u00f2 nell'Africa Settentrionale. La coppia ebbe una figlia, Christiane, l'anno seguente.\nIn quegli stessi anni segu\u00ec lezioni cliniche di Gilbert Ballet \u00e0 l'H\u00f4tel Dieu, Babinski alla Piti\u00e9, Reymond alla Salp\u00eatri\u00e8re, Georges Dumas \u00e0 Sainte-Anne.\nNel 1908 pubblic\u00f2 il suo primo libro, \"Devenir\", dopo aver rinunciato alla prosecuzione della scrittura dei tre grossi volumi intitolati \"Une vie de Saint\". La pubblicazione nel 1913 di \"Jean Barois\" gli valse l'attenzione, e quindi l'amicizia, di Andr\u00e9 Gide e Jacques Copeau. \nPer il teatro Martin du Gard scrisse \"Le Testament du p\u00e8re Leleu\", una \"farsa popolare\" che venne rappresentata al Th\u00e9\u00e2tre du Vieux-Colombier e che contribu\u00ec a ispirare Giacomo Puccini e Giovacchino Forzano nella scrittura del \"Gianni Schicchi\".\nPartecip\u00f2 come soldato alla Prima guerra mondiale. Quando questa termin\u00f2, cominci\u00f2 la scrittura della \"Saga dei Thibault\", la sua \"opera magna.\" Frutto di una gestazione lunga quasi vent'anni e ricca di ripensamenti ben esemplificati dalla figura centrale dei due fratelli, uno rappresentante la vita borghese e il rispetto delle regole, l'altro invece la libert\u00e0 e la rivolta. Nel 1930 pubblic\u00f2 \"Confidence africaine\", racconto di un incesto tra fratello e sorella. Ebbe una fitta corrispondenza con molti intellettuali del suo tempo come Andr\u00e9 Gide, Eug\u00e8ne Dabit, Jacques Copeau, Jean-Richard Bloch.\nRicevette il Premio Nobel per la Letteratura nel 1937. Alla cerimonia di premiazione il suo discorso riflett\u00e9 chiaramente l'intenzione del libro di scongiurare l'orrore della guerra, ricordando che essa aveva causato nove milioni di morti. La vincita del Nobel attir\u00f2 sull'autore le attenzioni e gli apprezzamenti dei critici.\nPass\u00f2 la maggior parte della Seconda guerra mondiale a Nizza, ove cominci\u00f2 a elaborare il racconto \"Diario del coronel de Maumort\", non completato, che verr\u00e0 pubblicato postumo. Questa pubblicazione, come altre che anch'esse postume (corrispondenze, diari, inediti pi\u00f9 brevi) rende pi\u00f9 complessa la sua figura che non \u00e8 dunque legata solo alla saga dei Thibault.\nMor\u00ec nel 1958 e venne sepolto al cimitero di Cimiez, un sobborgo di Nizza."}
{"id": "1387938", "revid": "1776051", "url": "https://it.wikipedia.org/wiki?curid=1387938", "title": "V-Disc", "text": "La V-Disc (abbreviazione di \"Victory Disc\", ovvero dischi della vittoria) \u00e8 stata un'etichetta discografica, nata durante la seconda guerra mondiale grazie ad un accordo tra il governo statunitense e varie aziende - principalmente RCA e Columbia Records - per la produzione di dischi destinati ai militari americani impegnati nella guerra.\nSui dischi, confezionati in pacchi da 20 pezzi, furono incise le canzoni e le melodie che accompagnarono le truppe americane durante le vicende della seconda guerra mondiale, dallo scenario europeo allo scacchiere del Pacifico.\nStoria.\nNella met\u00e0 degli anni quaranta il mondo musicale statunitense fu bloccato da uno sciopero sindacale.\nAgli artisti fu per\u00f2 permesso di incidere a titolo gratuito 2700 pezzi, incisi su 906 dischi a 78 giri (su alcune facciate erano presenti pi\u00f9 tracce) e ci\u00f2 al fine di allietare le truppe al fronte. Dopo l'incisione e la loro duplicazione le matrici originali dei dischi appena realizzati furono completamente distrutte e di ci\u00f2 fu incaricato il maggiore Howard C. Bronson che in alcune foto \u00e8 ritratto con il martello tra le mani mentre svolge l'incarico.\nOggi esistono in circolazione, presso gli amatori, ancora vecchi V-Disc fruscianti e spesso molto rovinati. Negli anni sessanta circolavano delle edizioni ripulite, specialmente da parte di giapponesi. In Italia Adriano Mazzoletti (negli anni '70) ha curato per la Fonit una bella riedizione dei V-Disc, ma solo grazie alla moderna tecnologia digitale si \u00e8 potuto rimasterizzarli e cos\u00ec riascoltare le tracce originali.\nNei V-Disc troviamo quasi tutti gli artisti pi\u00f9 in voga negli anni quaranta: da Frank Sinatra a Lena Horne, da Hellen Forrest a Glenn Miller a Tommy Dorsey e molti altri."}
{"id": "1387942", "revid": "121232350", "url": "https://it.wikipedia.org/wiki?curid=1387942", "title": "Duomo di lava", "text": "In geologia, il duomo di lava o duomo lavico \u00e8 una struttura lavica di forma pi\u00f9 o meno conica o a cupola che talvolta si forma al di sopra del cratere di un vulcano. I duomi possono raggiungere altezze anche di centinaia di metri.\nFormazione.\nI duomi di lava si formano in quei vulcani che in almeno alcune fasi della loro \"vita\" presentano attivit\u00e0 effusiva eruttando un magma caratterizzato da una certa viscosit\u00e0. Per questo motivo non si riesce ad innescare una colata lavica e la solidificazione avviene in tempi rapidi formando un accumulo di lava. Possono per\u00f2 portare ad eruzioni di carattere esplosivo in quanto la pressione dei gas sottostanti pu\u00f2 crescere fino a raggiungere livelli critici. In caso di queste eruzioni possono svilupparsi pericolosi fenomeni come le colate piroclastiche, composte da una fase gassosa e da una solida che pu\u00f2 percorrere le pendici del vulcano a velocit\u00e0 e temperature anche molto elevate e quindi elevata capacit\u00e0 distruttiva.\nEsempi di duomi lavici.\nAlcuni vulcani che hanno creato dei duomi di lava sono:"}
{"id": "1387945", "revid": "131358", "url": "https://it.wikipedia.org/wiki?curid=1387945", "title": "Brian Roy", "text": ""}
{"id": "1387947", "revid": "1714743", "url": "https://it.wikipedia.org/wiki?curid=1387947", "title": "Berengaria di Navarra", "text": "Era figlia del re di Navarra Sancho VI, detto \"il Saggio\", e di Sancha di Castiglia.\nBiografia.\nAlberic de Trois-Fontaines, nella sua cronaca, cita Berengaria (\"Berengariam\"), come moglie di Riccardo I d'Inghilterra (\"rex Anglorum Richardus\") e sorella di Bianca di Navarra (\"Blancham sororis regis Navarreorum\").\nVerso la met\u00e0 del decennio 1180-1190, conobbe Riccardo Cuor di Leone (1155-1199) e la di lui madre, Eleonora d'Aquitania, favor\u00ec il loro fidanzamento; per\u00f2 il principe inglese era gi\u00e0 impegnato con Adele di Francia (1160-1221) (dal 1169 la principessa era stata promessa a Riccardo, per un accordo tra il padre di Riccardo, Enrico II d'Inghilterra ed il padre di Alice, Luigi VII di Francia). E dopo la morte di Luigi il nuovo re di Francia, Filippo Augusto aveva inviato la sorella alla corte d'Inghilterra.\nNel 1186, il compromesso di matrimonio tra Riccardo e Alice fu ribadito dai re di Francia ed Inghilterra, e Riccardo che amava Berengaria, lo sottoscrisse seppur a malincuore.\nDopo essere diventato(1189) re d'Inghilterra, nel luglio 1190, Riccardo partito per la Terza crociata assieme a Filippo Augusto, si diresse in Sicilia, per aiutare la sorella, Giovanna d'Inghilterra, rimasta vedova del re di Sicilia Guglielmo II il Buono, che era rinchiusa nel castello della Zisa, senza che gli fosse restituita la dote. Dopo la caduta di Messina, diede ordine di rinviare Alice, la fidanzata ufficiale, al fratello Filippo Augusto, con il quale, Alice avrebbe proseguito la crociata, e si ritenne libero di sposare finalmente Berengaria, che si trovava in Aquitania, presso la madre di Riccardo, Eleonora d'Aquitania (colei che aveva organizzato il matrimonio), a cui chiese di raggiungerlo con la fidanzata.\nDopo l'arrivo, all'inizio del 1191, di Berengaria, accompagnata dalla futura suocera, Eleonora di Aquitania, che rientr\u00f2 a Poitiers, in Aquitania, essendo la reggente in assenza del figlio, partirono tutti e tre per la Terra Santa; durante il viaggio, via mare, per la Palestina, una tempesta divise le navi: mentre Riccardo riparava a Creta, i marosi spinsero Giovanna e Berengaria verso Cipro, dove arrivarono nell'aprile del 1191, e furono catturate dal despota Isacco Comneno. Riccardo liber\u00f2 la sorella e la fidanzata e, dopo aver catturato Isacco ed averlo relegato in una segreta, il 12 maggio 1191, spos\u00f2 Berengaria nella Cappella di San Giorgio a Limassol.Matteo di Parigi narra del matrimonio a Cipro, chiamando Berengaria figlia del re di Navarra. Subito dopo il matrimonio il vescovo di \u00c9vreux incoron\u00f2 Berengaria, regina d'Inghilterra.\nDopo il matrimonio, sempre insieme a Giovanna, la sorella di Riccardo, raggiunsero Acri.\nBerengaria visse a San Giovanni d'Acri, mentre il marito combatteva contro il Saladino.\nBerengaria rientr\u00f2 in Europa con la cognata Giovanna, salpando, dalla Palestina, il 29 settembre 1191, mentre Riccardo lasci\u00f2 la Terra Santa, alcuni mesi dopo.\nDurante la prigionia di Riccardo in Germania, Berengaria visse in Francia, nel Poitou, dove risiedeva sua suocera, cercando di mettere insieme il prezzo del riscatto del marito.\nNei cinque anni che seguirono, Berengaria attese di essere chiamata alla corte del marito, ma sembra che ci\u00f2 non avvenne mai.\nRimasta vedova (1199), non ricevette da Giovanni d'Inghilterra, successore di Riccardo le spettanze per la vedovanza; li ricevette solo dopo che la suocera intercesse per lei e papa Innocenzo III minacci\u00f2 Giovanni con l'interdetto; allora ricevette 4000 sterline annue. Enrico III d'Inghilterra, successore di Giovanni, dal 1215, sospese i pagamenti, ma il re di Francia Filippo Augusto, dal 1223, le concesse la contea del Maine e la signoria di Le Mans.\nNel 1229 alla morte della sorella, Bianca di Navarra, le subentr\u00f2 nella reggenza del regno di Navarra, per conto di suo fratello, il re di Navarra, Sancho VII, che si era ritirato in convento.\nMor\u00ec il 23 dicembre 1230, e fu sepolta nell'abbazia di l'\u00c9pau, a Le Mans, di cui era benefattrice.\nFigli.\nBerengaria non diede figli a Riccardo; per\u00f2 la moderna storiografia ritiene che gli sposi non furono quasi mai riuniti e mette in dubbio che le nozze furono mai consumate."}
{"id": "1387959", "revid": "729019", "url": "https://it.wikipedia.org/wiki?curid=1387959", "title": "Ferrovia Macomer-Bosa", "text": "La ferrovia Macomer-Bosa \u00e8 una linea ferroviaria turistica a scartamento ridotto della Sardegna, gestita dall'ARST nell'ambito del servizio Trenino Verde. La linea tuttavia termina dal 1995 nello scalo di Bosa Marina, visto che la tratta tra questa stazione e quella di Bosa non \u00e8 pi\u00f9 percorribile.\nStoria.\nLa Macomer - Bosa venne progettata e costruita nell'ultima parte del XIX secolo dalle Strade Ferrate Secondarie della Sardegna, per collegare Bosa e i comuni limitrofi a Macomer, da dove poi sarebbe stato possibile prendere i treni della Compagnia Reale delle Ferrovie Sarde in transito sulla Dorsale Sarda, oppure prendere i convogli SFSS per Nuoro: nell'ultimo caso si parl\u00f2 spesso di una linea unica \"Bosa-Macomer-Nuoro\", seppur si trattasse di due ferrovie, quella per Bosa e quella per Nuoro, entrambe con capolinea Macomer.\nI lavori di costruzione della ferrovia, lunga in origine 48\u00a0km e progettata a binario unico con scartamento da 950\u00a0mm e trazione a vapore, furono conclusi nel 1888, e il 26 dicembre di quello stesso anno i primi treni transitarono sulla linea, che pochi anni dopo fu collegata alla Cagliari-Golfo Aranci delle \"Ferrovie Reali\" come la Macomer-Nuoro, grazie alla costruzione di un raccordo tra le due stazioni di Macomer. Il percorso originario della linea fu modificato pochi decenni dopo, infatti gi\u00e0 negli anni dieci del Novecento fu realizzata una variante tra gli scali di Modolo e Bosa, che permise il transito dei treni nella frazione costiera di Bosa Marina. Tale variante fu aperta al traffico nel maggio 1915. Sei anni dopo l'intera rete SFSS, compresa la Macomer-Bosa, pass\u00f2 alle Ferrovie Complementari della Sardegna, che a met\u00e0 degli anni trenta introdussero sulla linea le prime automotrici Diesel, che velocizzarono i tempi di percorrenza rispetto ai convogli trainati da locomotive a vapore.\nTerminata la seconda guerra mondiale, durante la quale le due stazioni di Macomer furono bombardate, la ferrovia fu oggetto di interventi di manutenzione, ed inoltre a fine anni cinquanta nel parco mezzi del compartimento FCS di Macomer arrivarono nuove automotrici (le ADe, entrate in servizio il 12 maggio 1958) e nuovi locomotori a trazione diesel che segnarono l'inizio dell'abbandono della trazione a vapore. In quegli anni inoltre alcune delle relazioni avevano termine e origine non nella stazione FCS di Macomer ma nello scalo FS macomerese, con treni posti in coincidenza con quelli delle Ferrovie dello Stato.\nIl 14 giugno 1981 per motivi di sicurezza fu chiusa la ferrovia tra le proteste degli abitanti dei centri serviti dalla linea, parzialmente placate dalla riapertura nel 1982 del tratto da Macomer a Tresnuraghes, dopo che fu sostituito l'armamento dei binari. Nel 1989 alle FCS subentrarono le Ferrovie della Sardegna, divenute nel 2008 l'ARST Gestione FdS, confluita poi nel 2010 nell'ARST, attuale gestore della linea.\nLa suggestivit\u00e0 degli scenari attraversati nel tratto chiuso, e la crescente domanda di turismo ferroviario nell'isola, portarono l'ESIT, la CEE e la Regione a finanziare la ricostruzione della tratta Tresnuraghes-Bosa Marina, che il 10 maggio 1995 fu riaperta al traffico come linea turistica delle FdS (la prima in ordine di tempo). Il capolinea per\u00f2 non si trovava pi\u00f9 nella stazione di Bosa ma in quella di Bosa Marina, per via dell'impossibilit\u00e0 di ripristinare il tratto tra i due scali dovuta a fenomeni di erosione del terreno su cui passavano i binari, fatto che avrebbe compromesso la stabilit\u00e0 della ferrovia. L'intera Macomer-Bosa Marina infine venne destinata all'esclusivo uso turistico nel giugno 1997.\nCaratteristiche.\nLa ferrovia si estende complessivamente per 46\u00a0km tra la stazione ARST di Macomer e l'asse estremo di quella di Bosa Marina, scalo terminale della linea dal 1995; sino al 1981 invece l'intera ferrovia tra Macomer e l'originario capolinea di Bosa si estendeva per 48,103\u00a0km, misura comprensiva di una variante nella zona di Bosa Marina realizzata a inizio Novecento. La stazione di Macomer \u00e8 posta nei pressi dello scalo RFI del centro del Marghine, a cui fu a lungo collegata da un breve raccordo (220\u00a0m) che rese la stazione macomerese della rete a scartamento ordinario capolinea di varie relazioni lungo la linea nel secondo dopoguerra. Il tracciato \u00e8 armato con binari a scartamento da 950 mm, con l'impiego di rotaie Vignoles da 27\u00a0kg/m poste su traverse in legno, con uno sviluppo (comprensivo del tratto Bosa Marina-Bosa) per il 56,7% in rettilineo, con la presenza di curve di raggio minimo di 80 m e per circa il 66% dei casi attorno ai 100 m.\nPer quanto riguarda l'andamento altimetrico la linea presenta pendenze rilevanti in oltre met\u00e0 del suo sviluppo, con il 53,6% del tracciato da Macomer alla stazione di Bosa avente pendenze superiori al 20\u2030 con punte massime del 28\u2030; la porzione pianeggiante del percorso rappresenta invece il 22,2% del totale. Il culmine della linea \u00e8 posto nella fermata di Bara a quota 637 , la stazione di Bosa Marina coi suoi 3 rappresenta invece il punto pi\u00f9 basso dell'intero tracciato (compreso anche quello dismesso per Bosa).\nLungo la linea sono attrezzate per gli incroci le stazioni intermedie di Sindia, Tinnura, Tresnuraghes-Cuglieri-Magomadas e Modolo, sono inoltre presenti le fermate di Bara, Santa Maria di Corte e Nigolosu. \nPercorso.\nL'origine della ferrovia \u00e8 posta nella stazione di Macomer dell'ARST, sede dei depositi del materiale rotabile a scartamento ridotto del centro Sardegna e della direzione d'esercizio; tuttavia per alcuni decenni il capolinea ferroviario fu nella vicina stazione RFI macomerese, in cui terminava un raccordo che univa i due scali cittadini.\nLasciata Macomer la linea prosegue in salita in direzione ovest, giungendo dopo pochi chilometri alla fermata di Bara, culmine della linea da cui inizia la lunga discesa verso la costa. L'impianto successivo ad essere servito \u00e8 la fermata di Santa Maria di Corte, creata dopo la destinazione della linea a usi turistici nelle vicinanze dell'omonima abbazia, da cui le rotaie proseguono verso il primo centro abitato raggiunto dalla ferrovia, Sindia, dotato di una stazione ferroviaria. Il tracciato si sviluppa ora in Planargia e con un percorso piuttosto curvilineo ed in costante discesa raggiunge la stazione di Tinnura e, virando verso sud, quella di Tresnuraghes-Cuglieri-Magomadas, posta nel primo centro e che fu il capolinea occidentale del servizio di trasporto pubblico espletato sulla ferrovia dal 1982 sino alla cessazione del 1997.\nLa restante parte del tracciato \u00e8 quella che non venne pi\u00f9 impiegata dopo il 1981 e che fu ripristinata per usi turistici nel 1995: il percorso continua ancora verso sud per poi virare prima verso nord e successivamente in direzione nord-est avvicinandosi sempre pi\u00f9 alla costa. Le successive tappe intermedie sono la fermata di Nigolosu e la stazione di Modolo, quest'ultima posta in un tratto in cui il percorso rientra nell'entroterra. Da qui in poi la linea raggiunge il mare e sviluppandosi in parte lungo la costa entra nella stazione di Bosa Marina, scalo posto in corrispondenza dell'omonima frazione marittima di Bosa che dal 1995 \u00e8 il capolinea della ferrovia. Questa stazione (che \u00e8 posta alla quota pi\u00f9 bassa della linea) fu realizzata in un tratto in variante a inizio Novecento, mentre il percorso originario si sviluppava a est dell'abitato di Bosa Marina.\nIl tracciato dismesso da Bosa Marina a Bosa (circa due chilometri) si snodava a sud del Temo, costeggiando in pi\u00f9 punti il corso del fiume: il percorso, in buona parte ancora armato sebbene isolato dal resto della linea, terminava nella stazione di Bosa, lo scalo principale della ferrovia insieme a quello di Macomer, che dal 1981 \u00e8 utilizzata esclusivamente per i servizi di autolinee.\nTraffico.\nDal giugno 1997 la linea \u00e8 attiva esclusivamente per le relazioni turistiche per tutta la sua intera lunghezza: da met\u00e0 primavera all'autunno la ferrovia \u00e8 utilizzata per una serie di corse programmate, in particolare nel periodo estivo in cui alcune relazioni sulla linea vengono espletate in alcuni giorni della settimana prevalentemente sulla tratta Macomer-Bosa Marina. Con riferimento all'estate 2016 viene effettuata una coppia di corse settimanale tra i due scali capolinea, con una eventuale relazione facoltativa in direzione Macomer ed una coppia di corse (anch'esse facoltative) tra Bosa Marina e Tresnuraghes.\nOltre ai viaggi a calendario \u00e8 inoltre possibile viaggiare lungo la linea su prenotazione da parte dei turisti durante qualunque periodo dell'anno, con la possibilit\u00e0 di scegliere il materiale rotabile e di personalizzare orari, percorso e soste."}
{"id": "1387965", "revid": "200154", "url": "https://it.wikipedia.org/wiki?curid=1387965", "title": "Simbolo Niceno", "text": ""}
{"id": "1387970", "revid": "1305772", "url": "https://it.wikipedia.org/wiki?curid=1387970", "title": "Cos\u00edo", "text": "Cos\u00edo \u00e8 uno degli 11 comuni dello stato messicano dell'Aguascalientes. Le sue coordinate sono 22\u00b022'N 102\u00b018'W.\nIl comune conta 13.687 abitanti secondo il censimento del 2005\nLocalit\u00e0 Principali.\nLa citt\u00e0 di Cos\u00edo \u00e8 a capo dell'omonimo comune e le sue principali localit\u00e0 sono:"}
{"id": "1387976", "revid": "200154", "url": "https://it.wikipedia.org/wiki?curid=1387976", "title": "Simbolo degli Apostoli", "text": ""}
{"id": "1387977", "revid": "200154", "url": "https://it.wikipedia.org/wiki?curid=1387977", "title": "Credo degli Apostoli", "text": ""}
{"id": "1387979", "revid": "200154", "url": "https://it.wikipedia.org/wiki?curid=1387979", "title": "Credo apostolico", "text": ""}
{"id": "1387983", "revid": "125216657", "url": "https://it.wikipedia.org/wiki?curid=1387983", "title": "Federazione di hockey su ghiaccio del Canada", "text": "Hockey Canada \u00e8 la federazione ufficiale che governa l'hockey su ghiaccio in Canada, membro dell'International Ice Hockey Federation.\nL'associazione moderna ha sede a Calgary con una filiale ad Ottawa e fu fondata nel luglio 1994 quando la Canadian Hockey Association si fuse con la Canadian Amateur Hockey Association, nata nel 1914. Alcuni tutt'oggi si riferiscono occasionalmente ad Hockey Canada come alla \"Canadian Hockey Association\". Sebbene l'organizzazione sia comunemente chiamata Hockey Canada, legalmente \u00e8 registrata proprio con il nome di Canadian Hockey Association, come scritto nel suo atto costitutivo.\nHockey Canada ha molti rami regionali nella nazione:\nInoltre patrocina federazioni ed organi regolatori ai livelli Major Junior e Junior \"A\":\nLeghe non allineate.\nIn anni recenti Hockey Canada ha sviluppato una nuova struttura per leghe minor e junior conosciuta come Canadian Development Model. Il CDM ha molti sostenitori ma anche molti critici. In risposta al CDM ed i suoi effetti, ad oggi sono state create leghe ed una federazione, nota come National Junior Hockey Alliance, su cui Hockey Canada ha poi cercato di smorzare l'interesse. Giocatori e giudici coinvolti con la NJHA non possono partecipare ad alcun evento di Hockey Canada. Inoltre ogni giocatore che se ne vada da Hockey Canada senza autorizzazione e venga ingaggiato da una squadra NJHA verr\u00e0 sospeso per un ulteriore anno dalle attivit\u00e0 di Hockey Canada."}
{"id": "1387985", "revid": "1632387", "url": "https://it.wikipedia.org/wiki?curid=1387985", "title": "Moon of the Chaos Eclipse", "text": "Moon of the Chaos Eclipse \u00e8 il quinto album della band doom/death metal Runemagick, pubblicato nel 2002 per conto della Aftermath Records."}
{"id": "1387989", "revid": "174063", "url": "https://it.wikipedia.org/wiki?curid=1387989", "title": "Irisbus 399E", "text": ""}
{"id": "1387990", "revid": "1632387", "url": "https://it.wikipedia.org/wiki?curid=1387990", "title": "Stronger Than Death (album)", "text": "Stronger Than Death \u00e8 il secondo album in studio del gruppo musicale heavy metal statunitense Black Label Society, pubblicato nel 2000 dalla Spitfire Records e in seguito dalla Armoury Records."}
{"id": "1387991", "revid": "3115", "url": "https://it.wikipedia.org/wiki?curid=1387991", "title": "Each Uisge", "text": "L'Each Uisge (letteralmente \"cavallo marino\"), che si pronuncia ek-ooshkya, \u00e8 uno spirito marino. Conosciuto in Irlanda col nome Aughisky, \u00e8 molto simile al Kelpie ma rispetto a quest'ultimo \u00e8 ben pi\u00f9 pericoloso.\nL'Each Uisge aggredisce vittime innocenti nell'acqua e le divora.\nCaratteristiche.\nL'Each Uisge \u00e8 una creatura mutaforma che si trasforma principalmente in un cavallo dalla folta criniera e dalla lunga coda con un manto dal color nero. Secondo alcune leggende celtiche, l'Each Uisge indossa una cavezza di \ncavallo o d'uomo.\nCome domare un Each Uisge.\nC'\u00e8 soltanto un modo per catturare e domare un Each Uisge ossia, afferrargli la sua cavezza e salirgli sulla groppa."}
{"id": "1387998", "revid": "53481", "url": "https://it.wikipedia.org/wiki?curid=1387998", "title": "Desmond David Hume", "text": ""}
{"id": "1388001", "revid": "1632387", "url": "https://it.wikipedia.org/wiki?curid=1388001", "title": "Alcohol Fueled Brewtality", "text": "Alcohol Fueled Brewtality \u00e8 un album dal vivo del gruppo musicale heavy metal statunitense Black Label Society, pubblicato nel 2000 dalla Spitfire Records e in seguito dalla Armoury Records."}
{"id": "1388005", "revid": "1632387", "url": "https://it.wikipedia.org/wiki?curid=1388005", "title": "Darkness Death Doom", "text": "Darkness Death Doom \u00e8 il sesto album in studio della band doom/death metal Runemagick, pubblicato nel 2003 per conto della Aftermath Records.\nTracce.\nTracce comprese nel cd bonus presente nell'edizione limitata:"}
{"id": "1388009", "revid": "767487", "url": "https://it.wikipedia.org/wiki?curid=1388009", "title": "Fuga dal pianeta delle scimmie", "text": "Fuga dal pianeta delle scimmie (\"Escape from the Planet of the Apes\") \u00e8 un film di fantascienza del 1971 per la regia di Don Taylor. \u00c8 il terzo capitolo cinematografico del ciclo tratto dal romanzo \"Il pianeta delle scimmie\" di Pierre Boulle.\nTrama.\nPrima della distruzione del pianeta a causa della bomba nucleare detonata dall'astronauta George Taylor, la coppia di studiosi scimpanz\u00e9 Zira e Cornelius riesce a salvarsi andando in orbita con l'astronave affondata della squadra di Taylor (precipitata nel primo film), che \u00e8 stata ripescata e riparata da un altro scimpanz\u00e9, lo scienziato Dottor Milo. L'onda d'urto dell'esplosione della Terra manda l'astronave a ritroso nel tempo facendo precipitare le tre scimmie sulla Terra nel passato, nel 1973.\nNonostante la loro presenza sia inizialmente ammirata, Zira, Cornelius e Milo vengono scortati allo zoo di Los Angeles e messi in gabbia come animali comuni dall'esercito americano, teorizzando che i tre facciano parte di qualche esperimento dell'URSS per l'esplorazione spaziale. Le tre scimmie vengono messe sotto l'osservazione di due veterinari, Stephanie Branton e Lewis Dixon, e decidono di non rivelare n\u00e9 la loro capacit\u00e0 di parlare n\u00e9 il futuro scenario post-apocalittico del pianeta delle scimmie. Purtroppo la loro capacit\u00e0 di parlare viene scoperta durante un esame per via dell'impazienza di Zira. Durante il litigio tra le tre scimmie che segue, il Dottor Milo viene ucciso da un gorilla che si trovava nella gabbia adiacente.\nNel frattempo, viene formata una commissione presidenziale per indagare il ritorno della navicella spaziale di Taylor e di come le tre scimmie antropomorfe ne abbiano preso il posto. Portati dinanzi alla commissione, Cornelius e Zira rivelano pubblicamente la loro capacit\u00e0 di parlare. Il Consiglio gli domanda di Taylor, ma Cornelius e Zira mentono dicendo di non saperne nulla, limitandosi ad ammettere di essere sfuggiti da una futura guerra che aveva sconvolto la Terra. I due scimpanz\u00e9 vengono accolti come ospiti d'onore. Le uniche persone alle quali Cornelius e Zira raccontano la verit\u00e0 circa Taylor e il futuro pianeta delle scimmie sono Stephanie e Lewis, purch\u00e9 inizialmente scioccati, i quali promettono alla coppia di primati di mantenere il segreto.\nIn breve tempo Cornelius e Zira vengono venerati come celebrit\u00e0, ricevendo svariate lusinghe e l'attenzione dei mass media, e diventano cos\u00ec il centro dell'attenzione del consulente scientifico della Casa Bianca, il Dr. Otto Hasslein, il quale scopre che Zira \u00e8 incinta e per questo teme per il futuro della razza umana. Hasslein rapisce Zira dopo averla fatta ubriacare con dello champagne (che egli ha spacciato per succo d'uva) e in seguito prende possesso anche di Cornelius dopo aver convinto la commissione che i due necessitano di altri esami. Durante il duro interrogatorio, Hasslein vuole sapere cosa abbia causato l'evoluzione delle scimmie e l'oppressione della razza umana nel futuro. Cornelius gli dice che l'umanit\u00e0 andr\u00e0 incontro alla sua caduta e che la Terra \u00e8 stata distrutta da un'arma creata da loro, insistendo che gli uomini hanno l'abitudine di distruggere e uccidere i propri simili. Zira invece afferma che i gorilla hanno incominciato la guerra, gli oranghi li hanno sostenuti e gli scimpanz\u00e9 non avevano partecipato al conflitto.\nCornelius rivela infine che secondo i loro vecchi testi storici, duemila anni prima della civilt\u00e0 delle scimmie, ci fu una epidemia che uccise tutti i cani e i gatti del pianeta. Bench\u00e9 si dicesse che l'uomo ne fosse immune, egli fu costretto a uccidere i cani e i gatti sopravvissuti affinch\u00e9 il contagio non si diffondesse. Dopo che il contagio fu tenuto sotto controllo, l'uomo si ritrov\u00f2 senza animali domestici, portandolo molto probabilmente a una terribile depressione. Alla fine trov\u00f2 le scimmie come sostituto di cani e gatti. Inizialmente l'uomo le teneva in gabbia, ma poi cominci\u00f2 a farle circolare liberamente per la propria casa mentre esse cominciavano progressivamente a reagire al linguaggio umano. Circa due secoli dopo, le scimmie si evolvettero a compiere azioni di coscienza propria. Tuttavia l'uomo pass\u00f2 a trattare le scimmie come schiave, usandole per fargli svolgere qualsiasi mansione. Altri tre secoli dopo le scimmie si rivoltarono contro i loro padroni avendo appreso la loro condizioni di schiavi e di come collaborare insieme formando gruppi sempre pi\u00f9 numerosi. Cornelius spiega infine che, in quel periodo, una scimmia si fece avanti e che essa parlava la lingua umana, dicendo apertamente la parola \"NO\" contro gli umani che per lungo tempo gli avevano fatto imprimere nella memoria con terrore. L'interrogatorio desta per\u00f2 dei sospetti in quanto Zira ha accidentalmente affermato di aver dissezionato degli umani durante la sua carriera dopo essere stata sottoposta al siero della verit\u00e0.\nZira e Cornelius vengono messi in confinamento; lui \u00e8 furioso per come vengano maltrattati, ma Zira gli ribatte dicendo che in fondo loro trattavano gli uomini come ora vengono trattati da loro, comprendendo quindi ci\u00f2 che Taylor provava verso le scimmie. Intanto il Dottor Hasslein incontra il Presidente degli Stati Uniti con il quale confida le sue conclusioni circa il fatto che il figlio di Cornelius e Zira e della stirpe di scimmie intelligenti che ne verr\u00e0 saranno la causa del disastroso futuro della Terra. Il presidente allora concede al dottore di sopprimere la scimmia nascitura e sterilizzare la coppia. Accecato dalla rabbia quando questo si riferisce a suo figlio come \"bestiolina\", Cornelius uccide accidentalmente il piantone del rancio giornaliero e riesce cos\u00ec a scappare dal centro con Zira per poi incontrarsi con Stephanie e Lewis, che in seguito nascondono i due al circo del Se\u00f1or Armando. Qui Zira d\u00e0 alla luce suo figlio, nominato Milo.\nNel frattempo le autorit\u00e0 incominciano a perquisire tutti gli zoo e i circhi; costretti alla fuga, Cornelius e Zira si nascondono in un porto adibito a deposito di navi in disarmo, ma vengono rintracciati rapidamente da Hasslein e dalla polizia. A bordo di una nave ormeggiata Zira viene ferita mortalmente da Hasslein che spara anche al piccolo. Furioso, Cornelius uccide Hasslein rimanendo per\u00f2 a sua volta vittima di una raffica di mitra sparata dalla polizia. Sfruttando le sue ultime forze, Zira getta suo figlio in mare e si trascina vicino a Cornelius per morire al suo fianco.\nNel finale si scopre che quello che Hasslein credeva il figlio di Zira e Cornelius era in realt\u00e0 Salom\u00e8, la figlia neonata di Eloise, un altro scimpanz\u00e9, in quanto il vero figlio delle due scimmie \u00e8 rimasto al circo, sotto la custodia di Armando."}
{"id": "1388015", "revid": "26630", "url": "https://it.wikipedia.org/wiki?curid=1388015", "title": "Magnox", "text": "Il Magnox \u00e8 una lega di magnesio con piccole quantit\u00e0 di alluminio e altri metalli. Il nome deriva da \"magnesium non-oxidising\".\nLa lega veniva impiegata per la realizzazione della camicia esterna delle barre di uranio non arricchito, utilizzate come combustibile nelle centrali nucleari. Lo strato di magnox nelle barre aveva il delicato compito di interporsi tra il refrigerante e il combustibile nucleare, formando una barriera alla corrosione, per evitare la dispersione dei prodotti della fissione nel refrigerante e la conseguente contaminazione radioattiva.\nLa lega era stata scelta grazie alle caratteristiche di resistenza alla corrosione unite alla bassa sezione d'urto per i neutroni termici, ma aveva due svantaggi principali:\nI successivi modelli di reattori, gli AGR, abbandonando come combustibile l'uranio naturale ed impiegando quello arricchito, utilizzano come materiale per la guaina l'acciaio inossidabile.\nNelle centrali di nuova progettazione si preferisce rivestire le barre di uranio in Zircaloy o acciaio."}
{"id": "1388016", "revid": "1776051", "url": "https://it.wikipedia.org/wiki?curid=1388016", "title": "Alice Cooper's Greatest Hits", "text": "Alice Cooper's Greatest Hits \u00e8 un album raccolta del musicista Alice Cooper, pubblicata nel 1974.\nClassifica.\nAlbum - Billboard 200 (Nord America)"}
{"id": "1388018", "revid": "118627904", "url": "https://it.wikipedia.org/wiki?curid=1388018", "title": "Antonia di Borbone-Vend\u00f4me", "text": "Biografia.\nSpos\u00f2 Claudio I di Guisa, all'et\u00e0 di 16 anni.\nS'interessava all'amministrazione dei vasti possedimenti della famiglia che circondavano il palazzo di Joinville. Si preoccupava inoltre di consigliare la figlia Maria, reggente per conto della figlia regina Maria Stuart, sul governo della Scozia, dilaniata da lotte interne che le varie nobili famiglie scozzesi conducevano tra loro.\nIl legame con Maria Stuart.\nQuando la giovanissima Maria Stuart arriv\u00f2 in Francia per essere un giorno maritata al delfino Francesco di Valois, figlio di Enrico II di Francia e Caterina de Medici, soleva passare spesso del tempo in compagnia della nonna e degli altri parenti della madre lontana. Infatti al posto della figlia Maria di Guisa fu lei a negoziare il contratto per la nipote e il delfino. La piccola regina di Scozia abitava ed era educata comunque a corte.\nAntonietta mor\u00ec 4 anni prima della nipote, ad 89 anni. Tra le poche notizie che si hanno, si dice che avesse una bara nel corridoio di casa sua, per ricordare che come essere umano anche lei doveva morire.\nDiscendenza.\nAntonia diede alla luce dodici figli tra il 1515 e il 1536:"}
{"id": "1388019", "revid": "310967", "url": "https://it.wikipedia.org/wiki?curid=1388019", "title": "Muirfield (montagna sottomarina)", "text": "Il Muirfield \u00e8 una montagna sottomarina localizzata nell'Oceano Indiano circa 70 miglia nautiche (130 chilometri) a sud-ovest delle Isole Cocos. Le Isole di Cocos sono territorio australiano, e perci\u00f2 anche il Muirfield \u00e8 incluso nella Zona Economica Esclusiva dell'Australia.\nL'incidente della MV Muirfield.\nIl Muirfield fu scoperto accidentalmente nel 1973 dopo che la nave mercantile \"MV Muirfield\" (da Muirfield, campo da golf in Scozia), la quale stava navigando in acque che in base alle carte nautiche avrebbero dovuto essere profonde pi\u00f9 di 5000 metri, urt\u00f2 improvvisamente un oggetto sconosciuto subendo un danno esteso alla chiglia. \nIn seguito venne localizzato nel 1983 dall'\"HMAS Moresby\", una nave della Reale marina militare australiana che si era recata in loco per studiare l'area dell'incidente. Il monte, appartenente all'arcipelago Cocos, aveva un diametro di circa 1,5 miglie nautiche, ma la sommit\u00e0 era posta appena 16-18 metri sotto la superficie del mare. Si riconobbe da allora che i monti sottomarini possono costituire anche un inatteso pericolo per la navigazione, sebbene la probabilit\u00e0 che passino inosservati ad una nave provvista di sonar appaia abbastanza bassa."}
{"id": "1388025", "revid": "767487", "url": "https://it.wikipedia.org/wiki?curid=1388025", "title": "Thunder and Lightning (album Thin Lizzy)", "text": "Thunder and Lightning \u00e8 il dodicesimo e ultimo album in studio del gruppo musicale irlandese Thin Lizzy, pubblicato nel 1983 dalla Vertigo Records."}
{"id": "1388030", "revid": "327943", "url": "https://it.wikipedia.org/wiki?curid=1388030", "title": "Final Bout", "text": ""}
{"id": "1388033", "revid": "767487", "url": "https://it.wikipedia.org/wiki?curid=1388033", "title": "The Sinister Urge (album)", "text": "The Sinister Urge \u00e8 il secondo album da solista di Rob Zombie, pubblicato il 13 novembre 2001 dalla Geffen Records. Il titolo \u00e8 ispirato all'omonimo film di Ed Wood del 1960.\nAlla canzone \"Iron Head\" partecipa Ozzy Osbourne, mentre in \"Dead Girl Superstar\" \u00e8 presente un assolo di chitarra suonato da Kerry King degli Slayer."}
{"id": "1388036", "revid": "729019", "url": "https://it.wikipedia.org/wiki?curid=1388036", "title": "Aeroporto di Ust'-Kam\u010datsk", "text": "L'Aeroporto di Ust'-Kam\u010datsk (in russo: \u0410\u044d\u0440\u043e\u043f\u043e\u0440\u0442 \"\u0423\u0441\u0442\u044c-\u041a\u0430\u043c\u0447\u0430\u0442\u0441\u043a\" ) (ICAO/IATA: UHPK) \u00e8 un aeroporto regionale situato nella citt\u00e0 di Ust'-Kam\u010datsk, in Russia.\nStoria.\nL'Aeroporto di Ust'-Kam\u010datsk \u00e8 stato aperto nel 1937 con l'apertura nella citt\u00e0 di un porto navale e del centro dell'industria del legno. Con le difficolt\u00e0 nella costruzione delle autostrade e delle ferrovie la via aerea \u00e8 l'unico modo accesso alla citt\u00e0.\nPosizione geografica.\nL'Aeroporto di Ust'-Kam\u010datsk si trova nella posizione strategica a 522\u00a0km dall'Aeroporto di Petropavlovsk-Kam\u010datskij del capoluogo di Kraj di Kam\u010datka ed a 241\u00a0km dall'Aeroporto di Nikol'skoe, l'unico scalo aereo dell'Isola di Bering nel Mar di Bering.\nDati tecnici.\nL'Aeroporto di Ust'-Kam\u010datsk \u00e8 aperto sulla richiesta speciale per i voli charter e cargo. Attualmente la pista dell'aeroporto permette il decollo/atterraggio dei seguenti tipi degli aerei civili: Ilyushin Il-14, Let L-410 Turbolet, Antonov An-24, Antonov An-26, Antonov An-72, Antonov An-74."}
{"id": "1388038", "revid": "78273", "url": "https://it.wikipedia.org/wiki?curid=1388038", "title": "Coppa del mondo FIFA (trofeo)", "text": ""}
{"id": "1388039", "revid": "123834696", "url": "https://it.wikipedia.org/wiki?curid=1388039", "title": "Isola di Amity", "text": " \nL'isola di Amity \u00e8 un'isola di fantasia che fa da sfondo ai film \"Lo squalo\" (1975), \"Lo squalo 2\" (1978) e \"Lo squalo 4 - La vendetta\" (1987).\nGeografia.\nNel film Lo Squalo 2 viene indicato chiaramente dove si trova l'isola di Amity: il gruppo di velisti giunge infatti al piccolo scoglio con stazione elettrica chiamato Cable Junction ed uno di essi dice \"oltre di esso c'\u00e8 l'Atlantico\", la collocazione dell'isola di Amity \u00e8 quindi sulla costa atlantica. Nel film Lo Squalo inoltre Hooper, aprendo il canale digestivo di un piccolo squalo tigre catturato da alcuni pescatori locali, rinviene una targa della Louisiana e dice \"viene dalla Corrente del Golfo\".\nChe si tratti della costa atlantica, ed in particolare della costa del New England, \u00e8 desumibile anche dal primo dialogo tra Martin Brody ed il Sindaco di Amity, quest' ultimo infatti, di fronte al richiesto divieto di balneazione, risponde che la cittadina vive di turismo estivo e che ponendo il divieto i turisti sarebbero andati a spendere i loro dollari nelle spiagge di Long Island e Cape Cod, quest'ultima \u00e8 infatti una nota localit\u00e0 balneare del Massachusetts.\nIn diversi dialoghi si fa riferimento alle targhe del New Jersey delle auto dei turisti.\nNei film le riprese dell'isola si sono svolte nei pressi di Martha's Vineyard.\nIl nome dell'isola potrebbe essere un riferimento al villaggio di Amityville, sulla costa di Long Island.\nVersione del libro.\nNel libro di Peter Benchley dal quale i film sono tratti, Amity non \u00e8 un'isola ma una citt\u00e0 situata a sud di Long Island. Il libro descrive Amity come una cittadella \"a met\u00e0 tra Bridgehampton e East Hampton\"."}
{"id": "1388045", "revid": "1684799", "url": "https://it.wikipedia.org/wiki?curid=1388045", "title": "You and I", "text": "You and I o You &amp; I (\"tu ed io\" in lingua inglese) pu\u00f2 riferirsi a:"}
{"id": "1388049", "revid": "35813", "url": "https://it.wikipedia.org/wiki?curid=1388049", "title": "Pittura Veneta", "text": ""}
{"id": "1388051", "revid": "107395", "url": "https://it.wikipedia.org/wiki?curid=1388051", "title": "Pojat", "text": ""}
{"id": "1388052", "revid": "767487", "url": "https://it.wikipedia.org/wiki?curid=1388052", "title": "Sentence of Death", "text": "Sentence Of Death \u00e8 il primo Ep pubblicato dalla thrash metal band Destruction, uscito nel 1984 per la Steam Hammer/Metal Blade Records."}
{"id": "1388055", "revid": "729019", "url": "https://it.wikipedia.org/wiki?curid=1388055", "title": "Ferrovia Castagnole-Asti-Mortara", "text": "La ferrovia Castagnole-Asti-Mortara \u00e8 una linea ferroviaria italiana di propriet\u00e0 statale a scartamento ordinario che collega il nodo ferroviario di Castagnole delle Lanze a quello di Mortara passando per Casale Monferrato e il nodo ferroviario di Asti.\nIl servizio ferroviario passeggeri regionale risulta sospeso. La tratta Castagnole delle Lanze-Asti \u00e8 stata riaperta al traffico turistico l'11 novembre 2018.\nStoria.\nCon legge 14 marzo 1865 era stato disposto il riordino e l'estensione delle strade ferrate del Regno, rendendo possibile l'attuazione di alcuni collegamenti di interesse locale fino ad allora ipotizzati dopo l'avvio della costruzione della ferrovia Torino-Genova. Grazie a tale dispositivo si autorizz\u00f2 il Governo ad accordare la concessione di una ferrovia da Castagnole delle Lanze a Mortara il cui progetto venne presentato dal comitato promotore \"della Ferrovia da Castagnole a Casale ed oltre, per la Valle del Tanaro. La societ\u00e0 concessionaria della ferrovia Cavallermaggiore-Alessandria dichiar\u00f2 di volersi accollare le relative spese mutando conseguentemente il nome in Societ\u00e0 per le ferrovie del Monferrato.\nI lavori di costruzione procedettero regolarmente pur fra notevoli difficolt\u00e0 dovute alla natura instabile dei terreni costituiti da marne argillose e calcaree intersecate da strati di sabbia; l'intero percorso fu inaugurato il 12 luglio 1870 e l'esercizio fu assunto direttamente dallo Stato che lo cedette alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nL'esercizio nel Novecento.\nLontana dal fronte della prima guerra mondiale la ferrovia sopravvisse senza subire significative variazioni nel servizio fino al 1935, quando venne soppressa la stazione di Casa dei Coppi. Poco interessata anche dalle vicende del secondo conflitto, non costituendo le localit\u00e0 servite obiettivi strategici primari, la linea risent\u00ec di tale evento solo per le conseguenti fluttuazioni della domanda di trasporto, iniziando nel secondo dopoguerra un periodo di costante calo dei proventi da traffico dovuto all'avvento della motorizzazione privata e a un orientamento comune non pi\u00f9 favorevole al trasporto su ferro.\nNel 1951 fu la volta della chiusura della stazione di Nosserio e soppressa definitivamente il primo febbraio 1964.\nNegli anni ottanta, ormai sostituita da tempo la trazione a vapore con l'immissione in servizio di automotrici e locomotive Diesel, i vasti movimenti franosi che fin dall'origine affliggevano la linea nel tratto a mezza costa presto Costigliole d'Asti imposero la sospensione del traffico sulla tratta Asti-Castagnole delle Lanze, suggerendo ai progettisti dell'epoca la costruzione di una lunga variante su viadotto in calcestruzzo armato. La costruzione di tale imponente manufatto\n impegn\u00f2 diversi anni e fu portata a termine nel 1988, anno in cui con circolare compartimentale n. 57 la linea fu riattivata e il parallelo autoservizio sostitutivo soppresso.\nIl lento declino.\nNel 1988 le stazioni di Castel d'Agogna, Cozzo, Ponzano Monferrato e Zeme furono declassate a fermate. L'anno seguente subirono la stessa sorte le stazioni di Castell'Alfero, Ozzano Monferrato, Penango, San Giorgio Casale e Terranova Monferrato.\nInserita nel 1986 nell'elenco dei rami secchi di cui al cosiddetto \"decreto Signorile\" e tale ritenuta ancora nel 1989, la linea si salv\u00f2 per azione della Regione Piemonte, la quale intraprese un esteso piano di ammodernamento della propria rete ferroviaria locale che mirava a diminuire i costi di esercizio attraverso l'automazione e il telecomando degli impianti; i lavori che vennero intrapresi nel 1991 e portarono alla chiusura provvisoria della sezione Asti-Casale, mentre la Castagnole-Asti veniva utilizzata quale itinerario alternativo per lo sporadico traffico merci in circolazione su altre linee.\nDopo alcuni mesi di lavori la linea fu dunque riaperta il 10 agosto dello stesso anno.\nNel 1994 un'alluvione colp\u00ec il Piemonte meridionale, interrompendo l'esercizio di numerose linee e decretando la soppressione definitiva di una di esse; la Castagnole-Asti-Mortara risult\u00f2 meno danneggiata di altre ma venne nuovamente colpita da un analogo cataclisma nell'ottobre del 2000, che vide l'interruzione della Casale-Mortara.\nNel 2001 l'esercizio della linea pass\u00f2 alla neocostituita Rete Ferroviaria Italiana, che prosegu\u00ec l'opera di ricostruzione portandola a termine il 12 febbraio dello stesso anno.\nAncora chiusure si ebbero nel 2003, allorch\u00e9 vennero soppresse quasi tutte le localit\u00e0 abilitate al servizio viaggiatori, ossia la fermata di Molini d'Isola e la ex stazione di San Marzanotto sulla sezione Asti-Castagnole e le stazioni e fermate di Castel d'Agogna, Zeme, Terrasa, Terranova, Ponzano, Guazzolo e Casa dei Coppi sulla Asti-Mortara. Il traffico continu\u00f2 a calare, a testimonianza di un'offerta non in grado di soddisfare la domanda potenziale tanto che nel 2007 l'intera linea fu soppressa al traffico per il periodo estivo.\nL'unica novit\u00e0 positiva si ebbe il 21 novembre 2009, allorch\u00e9 fu inaugurato il terminal intermodale di Mortara raccordato alla Mortara-Casale; il traffico merci generato non interess\u00f2 peraltro la linea.\nIl 6 settembre 2010 il servizio fu interrotto tra Asti e Mortara, a causa di cedimenti strutturali della galleria presso Ozzano Monferrato, ponendo l'intera linea a rischio di chiusura.\nConsiderata la pesante situazione economico-finanziaria della Regione Piemonte, che a differenza della confinante Lombardia non intese avviare un programma di valorizzazione del trasporto su ferro, nel 2012 la stessa decret\u00f2 la sospensione dei contratti di servizio su numerose linee secondarie di propria competenza, portando alla definitiva sospensione del traffico sia sulla Castagnole-Asti che sulla Asti-Mortara.\nUn'eventuale riapertura venne prospettata nel 2014, allorch\u00e9 furono definiti i criteri di attribuzione del punteggio in una eventuale gara per l'affidamento del servizio.\nProspettive di rinascita.\nIl 25 ottobre 2017 \u00e8 stata firmata un'intesa volta a riattivare il tratto Alba-Castagnole delle Lanze-Asti, tramite la corretta valutazione dell'importo necessario per i lavori di ripristino sulla galleria Ghersi.\nIl 10 gennaio 2018 \u00e8 stato firmato un protocollo tra Regione Piemonte, Province di Alessandria, Vercelli e Pavia, comuni di Mortara, Candia Lomellina e Casale Monferrato, Agenzia per la Mobilit\u00e0 Piemontese volto a riattivare il tratto Casale-Mortara entro la fine del 2018. Fissata inizialmente per il 12 dicembre 2018, la data del viaggio inaugurale \u00e8 stata rinviata alla met\u00e0 del 2019 in attesa che il gestore Trenord ottenga le prescritte certificazioni da parte dell'ANSF.\n\u00c8 stata decisa la riapertura a fini turistici della tratta Asti-Castagnole delle Lanze con proseguimento fino a Nizza Monferrato. La Fondazione FS ha inaugurato i viaggi turistici con due coppie di treni storici effettuati il giorno 11 novembre 2018 in occasione della fiera del tartufo di Canelli.\nCaratteristiche.\nLa linea \u00e8 una ferrovia a binario singolo non elettrificato. Lo scartamento ferroviario adottato \u00e8 quello ordinario da 1435 mm. \nLa ferrovia \u00e8 gestita da Rete Ferroviaria Italiana (RFI) che la qualifica come linea complementare.\nL'intero percorso assomma a 93 chilometri, con uno sviluppo di tratti in curva pari al 38,5 %; la pendenza massima risulta del 4,3 per mille, con punte del 10,7. Fra le numerose opere d'arte sono presenti cinque ponti e viadotti da due a sedici arcate, due ponti a travata metallica da 4 e 6 campate e quattro gallerie lunghe in totale 2.465 metri.\nPercorso.\nLasciata la stazione di Mortara e il bivio con le linee per Alessandria e Pavia, la ferrovia volge verso sud ovest superando il fiume Agogna dopo aver attraversato l'ex stazione di Castel d'Agogna, per poi procedere parallela alla strada statale 596 dei Cairoli con lunghi rettilinei; sono incontrate la ex fermata di Zeme, la ex stazione di Cozzo e la stazione di Candia. Dopo quest'ultima la ex fermata di Terrasa \u00e8 l'ultima localit\u00e0 in terra lombarda prima di impegnare il ponte sul fiume Sesia ed entrare in Piemonte. Superata la ex stazione di Terranova Monferrato si arriva alla stazione di Casale Monferrato posta oltre al ponte sul Po. Prima di essa, fra il 1888 e il 1935 veniva intersecato il binario della tranvia Vercelli-Casale.\nCo un'ampia curva a sinistra viene ripresa la direzione sud ovest seguendo la ex Strada statale 457 di Moncalvo con un andamento pi\u00f9 tortuoso del precedente, a motivo del territorio collinare attraversato. Dopo la ex stazione di San Giorgio Casale si incontra la galleria Ozzano, l'unica della linea, il cui cedimento strutturale provoc\u00f2 la chiusura nel 2010 della tratta Asti-Casale. Dopo tale opera d'arte erano servite le ex stazioni di Ozzano Monferrato e Serralunga-Cereseto e, superata la ex fermata di Ponzano Monferrato era raggiunta la stazione di Moncalvo.\nAllontanatasi dal tracciato della statale, la ferrovia descrive alcune anse nel terreno collinare della zona che, attraversata la ex fermata di Guazzolo, consentivano ai treni di servire quella di Penango e le ex stazioni di Tonco-Alfiano, Castell'Alfero e Portacomaro; da quest'ultima localit\u00e0 il binario sorge pressoch\u00e9 parallelo alla Strada statale 706 Tangenziale Est di Asti. Dopo la ex fermata di Casa dei Coppi e sottopassata l'autostrada A21 il binario intersecava a raso, fra il 1900 e il 1935, il tracciato di una seconda tranvia, la Asti-Montemagno-Altavilla per poi piegare ed immettersi nella stazione di Asti.\nL'ultima parte del percorso segue la valle del Tanaro, che la ferrovia scavalca; lungo il percorso sono presenti la ex stazione di San Marzanotto, la soppressa fermata di Molini d'Isola e la ex stazione di Isola d'Asti. Dopo la ex stazione di Motta di Costigliole ha inizio il tratto in variante su viadotto che consente di bypassare il tratto franoso su cui era presente la fermata di Nosserio; nel comune di Costigliole d'Asti, all'incrocio tra strada Chiaberto e strada Nosserio, \u00e8 ancora presente il vecchio viadotto, in stato di abbandono e coperto di vegetazione, sul quale passava la linea prima della deviazione attivata nel 1988. Con l'attraversamento della galleria Castagnole si giunge infine al capolinea di Castagnole delle Lanze, sulla ferrovia Alessandria-Cavallermaggiore."}
{"id": "1388058", "revid": "287204", "url": "https://it.wikipedia.org/wiki?curid=1388058", "title": "Campionato italiano di tamburello 2007", "text": "Campionato italiano SERIE A di tamburello 2007.\nStagione regolare.\nClassifica finale\nPlayoff.\nQuarti di finale.\nCallianetto - Mezzolombardo.&lt;br&gt;\nFumane - Medole.&lt;br&gt;\nCremolino - Bardolino.&lt;br&gt;\nCavrianese - Solferino.&lt;br&gt;\n\"in grassetto le qualificate\"\nSemifinali.\nCallianetto - Medole.&lt;br&gt;\nCremolino - Solferino.\nFinale.\nCallianetto - Solferino."}
{"id": "1388060", "revid": "287204", "url": "https://it.wikipedia.org/wiki?curid=1388060", "title": "Rinc\u00f3n de Romos", "text": "Rinc\u00f3n de Romos \u00e8 un comune dello Stato di Aguascalientes, Messico. Le sue coordinate sono 22\u00b014\u2032N, 102\u00b019\u2032W ed \u00e8 situato nella parte nord dello Stato federale. Secondo il censimento del 2005 la citt\u00e0 conta 25.815 mentre il comune ha una popolazione totale di 45.471 abitanti, mentre l'area su cui si estende l'intero comune \u00e8 a pari a 372,93\u00a0km\u00b2. La religione predominante \u00e8 la cristiana cattolica e la citt\u00e0 \u00e8 meta di pellegrinaggi in onore del prete \"Padre Nieves\" e dei presunti miracoli di quest'ultimo.\nLocalit\u00e0 principali.\nLa citt\u00e0 di Rinc\u00f3n de Romos \u00e8 a capo dell'omonimo comune e le sue principali localit\u00e0 sono:"}
{"id": "1388062", "revid": "309289", "url": "https://it.wikipedia.org/wiki?curid=1388062", "title": "Kam\u010datka (fiume)", "text": "La Kam\u010datka \u00e8 un fiume della Russia estremo orientale (Territorio della Kam\u010datka), tributario dell'oceano Pacifico.\nPercorso.\nNasce dalla Catena Centrale, sorta di \"colonna vertebrale\" della penisola di Kam\u010datka della quale rappresenta il maggior corso d'acqua; scorre per 758 chilometri, con direzione dapprima nordorientale, successivamente pi\u00f9 decisamente orientale, attraverso il bassopiano centrale della penisola fino a sfociare nell'Oceano Pacifico, nei pressi del porto di Ust'-Kam\u010datsk, che \u00e8 anche l'unica citt\u00e0 degna di nota toccata nel suo corso.\nI maggiori affluenti della Kam\u010datka sono Elovka, Kozyrevka e Andrianovka dalla sinistra idrografica, Kaby\u010da, Kitil'gina, Vachvina Levaja dalla destra.\nIl fiume \u00e8 ricco di salmoni, pescati in abbondanza dalle popolazioni locali (itelmeni); \u00e8 navigabile per 486\u00a0km a monte della foce, anche se \u00e8 interessato da periodi di gelo piuttosto lunghi che vanno mediamente da novembre ad aprile-maggio."}
{"id": "1388064", "revid": "547034", "url": "https://it.wikipedia.org/wiki?curid=1388064", "title": "Infernal Overkill", "text": "Infernal Overkill \u00e8 il primo album pubblicato dalla thrash metal band Destruction, pubblicato dalla Steamhammer nel 1985. \nL'album \u00e8 stato ristampato nel 1988 con l'aggiunta dell'Ep \"Sentence of Death\" e nel 2005 \u00e8 stato stampato in formato vinile."}
{"id": "1388070", "revid": "1632387", "url": "https://it.wikipedia.org/wiki?curid=1388070", "title": "Eternal Devastation", "text": "Eternal Devastation \u00e8 il secondo album dalla thrash metal band Destruction, pubblicato dalla Steamhammer nel 1986. \nL'album \u00e8 stato ristampato due volte: la prima nel 1988 con l'aggiunta delle canzoni dell'Ep \"Mad Butcher\", la seconda nel 1998 con la tracklist originale."}
{"id": "1388071", "revid": "2042012", "url": "https://it.wikipedia.org/wiki?curid=1388071", "title": "C\u0103l\u0103ra\u0219i (Boto\u0219ani)", "text": "C\u0103l\u0103ra\u0219i \u00e8 un comune della Romania di 3.757 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: C\u0103l\u0103ra\u0219i, Libertatea, Ple\u0219ani."}
{"id": "1388072", "revid": "113880", "url": "https://it.wikipedia.org/wiki?curid=1388072", "title": "Enichimica", "text": ""}
{"id": "1388073", "revid": "1148432", "url": "https://it.wikipedia.org/wiki?curid=1388073", "title": "Klju\u010devskaja Sopka", "text": "La Klju\u010devskaja Sopka () \u00e8 uno stratovulcano dell'estremo oriente russo, compreso nella Catena Orientale nella penisola della Kam\u010datka.\nDescrizione.\nKlju\u010devskaja Sopka \u00e8 uno stratovulcano, la montagna pi\u00f9 alta della penisola di Kam\u010datka in Russia e il vulcano attivo pi\u00f9 alto dell'Eurasia. Il suo cono ripido e simmetrico torreggia a circa 100 chilometri dal Mare di Bering. Fa parte dei vulcani naturali della Kam\u010datka, patrimonio mondiale dell'UNESCO.\nIl vulcano inizi\u00f2 a formarsi circa 6.000 anni fa. La sua prima eruzione della quale si ha testimonianza storica avvenne nel 1697, e da allora \u00e8 stato quasi continuamente attivo, cos\u00ec come molti dei vulcani vicini.\nAccesso alla vetta.\nLa montagna fu scalata per la prima volta nel 1788 da Daniel Gauss e altri due membri della spedizione Billings.\nNessun'altra ascesa fu registrata fino al 1931, quando diversi alpinisti furono uccisi dalla lava volante durante la discesa. Poich\u00e9 oggi esistono ancora pericoli analoghi vengono effettuate poche ascensioni.\nStoria.\nPer alcuni popoli indigeni la Klju\u010devskaja Sopka \u00e8 sacra, essendo considerata il luogo in cui \u00e8 stato creato il mondo. Anche altri vulcani nella regione sono visti con un significato spirituale simile, ma Klju\u010devskaja Sopka \u00e8 il pi\u00f9 sacro tra questi."}
{"id": "1388076", "revid": "767487", "url": "https://it.wikipedia.org/wiki?curid=1388076", "title": "Can't Help but Wait", "text": "Can't Help but Wait \u00e8 il secondo singolo di Trey Songz estratto dall'album \"Trey Day\". \u00c8 stato scritto da Johnt\u00e1 Austin e prodotto dal team Stargate ed \u00e8 uscito negli Stati Uniti il 6 agosto 2007. Il pezzo \u00e8 arrivato al numero 2 della \"Billboard Hot R&amp;B/Hip-Hop Songs\".\nLa canzone fu nomitata come Best Male R&amp;B Vocal Performance ai Grammy Awards 2009 ma perse contro \"Miss Independent\" di Ne-Yo.\nVideo.\nIl videoclip del singolo rispecchia il testo del brano: l'ambientazione si svolge principalmente nell'ipotetico appartamento del cantante, il quale \u00e8 costretto ad ascoltare ogni giorno le urla del vicino di casa che maltratta la propria ragazza. Il video mostra scene alternate dell'artista nel suo appartamento e di quello che succede nell'appartamento contiguo. Il cantante incontra successivamente la giovane in un locale, lei lo saluta e si siede al suo tavolo, ma appena le arriva un SMS e lo legge, se ne va con la scusa di un impegno improvviso. Ritroviamo poi l'artista a casa mentre disegna, e nello stesso momento, nell'appartamento accanto, il vicino getta per terra la cena preparata dalla fidanzata. Finalmente il cantante reagisce alle angherie che la ragazza \u00e8 costretta a subire quando li trova sul marciapiede davanti al portone del palazzo: si getta addosso al suo fidanzato e si azzuffano. Il video si conclude con la ragazza che torna nel palazzo, ma stavolta per andare a trovare il cantante, e mentre si avvicina a lui per baciarlo, passa l'ex ragazzo che li vede.\nRicezione.\nIl 6 ottobre del 2007 la canzone ha debuttato nella Billboard Hot 100 statunitense alla posizione n.99. \u00c8 poi salita alla n.71 durante la sua seconda settimana di presenza in classifica, per poi arrivare fino al numero 14. Il singolo \u00e8 diventato il brano di maggior successo per il cantante, oltre al primo da solista ad essere entrato in top40. Il cantante aveva gi\u00e0 raggiunto la stessa posizione nella Hot 100 nel 2005 grazie alla sua partecipazione nel singolo di Twista \"Girl Tonite\". Nelle classifiche R&amp;B il singolo \u00e8 arrivato fino alla seconda posizione, diventando anche in questo territorio il singolo di pi\u00f9 successo dell'artista."}
{"id": "1388077", "revid": "298229", "url": "https://it.wikipedia.org/wiki?curid=1388077", "title": "Nazionale di hockey su ghiaccio femminile del Canada", "text": "La nazionale di hockey su ghiaccio femminile del Canada \u00e8 controllata da \"Hockey Canada\", la federazione canadese di hockey su ghiaccio, ed \u00e8 la selezione femminile che rappresenta il paese nelle competizioni internazionali di questo sport.\nQuesta squadra \u00e8 stata di gran lunga quella dominante sulla scena internazionale, perdendo un totale di quattro partite nella storia di Olimpiadi Invernali e campionati mondiali, tutte contro gli . Due di queste sconfitte arrivarono ai Giochi di . Il Canada ha in totale 62640 tesserate (dato 2005). L'attuale allenatrice \u00e8 Melody Davidson.\nDopo l'argento di Nagano 1998 ha vinto l'oro sia a che a ed \u00e8 quindi campione olimpica in carica.\nSquadra olimpica 2006.\nPortieri\nDifensori\nAttaccanti"}
{"id": "1388078", "revid": "40552", "url": "https://it.wikipedia.org/wiki?curid=1388078", "title": "Repubblica socialista sovietica di Estonia", "text": ""}
{"id": "1388083", "revid": "767487", "url": "https://it.wikipedia.org/wiki?curid=1388083", "title": "Educated Horses", "text": "Educated Horses \u00e8 il terzo album da solista di Rob Zombie, pubblicato il 28 marzo 2006."}
{"id": "1388088", "revid": "7", "url": "https://it.wikipedia.org/wiki?curid=1388088", "title": "Kaiserwald", "text": ""}
{"id": "1388090", "revid": "125694710", "url": "https://it.wikipedia.org/wiki?curid=1388090", "title": "Toby Jones", "text": "Biografia.\nFiglio dell'attore Freddie Jones e dell'attrice Jeanne Heslewood, ha studiato alla Abingdon School di Oxfordshire, al fianco di Tom Hollander e dei membri dei Radiohead. Ha due fratelli, Rupert, regista, e Casper, attore. Debutta con un piccolo ruolo nel film del 1992 \"Orlando\". Negli anni seguenti ha ottenuto ruoli di supporto in film come \"I miserabili\", \"Giovanna d'Arco\", \"Neverland - Un sogno per la vita\". Ha studiato all\"\u00c9cole internationale de th\u00e9\u00e2tre\" di Parigi sotto la supervisione di Jacques Lecoq e lavorato a teatro in alcune commedie dirette da Kenneth Branagh; nel 2003 per il lavoro a Broadway ottiene una nomination ai Tony Award.\nNel 2002 doppia il personaggio di Dobby in \"Harry Potter e la camera dei segreti\", mentre nel 2006 interpreta Truman Capote nel biopic \"Infamous - Una pessima reputazione\", a tutt'oggi il suo ruolo pi\u00f9 noto, che gli fa vincere un London Critics Circle Film Awards. I Marvel Studios l'hanno ingaggiato per il ruolo del \"villain\" Arnim Zola nei film \"Captain America - Il primo Vendicatore\" e \"\", ruolo che riprende anche nell'ultimo episodio della serie televisiva \"Agent Carter\". Nel 2015 partecipa alla produzione internazionale de \"Il racconto dei racconti - Tale of Tales\", diretto dall'acclamato regista italiano Matteo Garrone, ed ispirato dalla raccolta \"Lo cunto de li cunti\" di Giambattista Basile.\nRiconoscimenti.\nGolden Globe\nBritish Academy of Film and Television Arts\nPremio Emmy\nPremio Laurence Olivier\nLondon Critics Circle Film Awards\nDoppiatori italiani.\nNelle versioni in italiano dei suoi lavori, Toby Jones \u00e8 stato doppiato da:\nDa doppiatore \u00e8 sostituito da:"}
{"id": "1388091", "revid": "217591", "url": "https://it.wikipedia.org/wiki?curid=1388091", "title": "Santuario della Madonna dei Laghi", "text": "Il santuario della Madonna dei Laghi \u00e8 un luogo di culto mariano sito ad Avigliana, in Piemonte nella citt\u00e0 metropolitana di Torino. Il nome deriva dal fatto di essere costruito sul bordo di uno dei due laghi di Avigliana.\nStoria.\nI lavori per la costruzione dell'edificio possono farsi risalire al novembre 1622 quando, per volere del duca di Savoia Carlo Emanuele I, vennero incaricati della costruzione del santuario Bartolomeo e Bino Lumaga, seguendo un progetto di Nicola Ramelli, allora architetto ducale. La cupola risale al 1638, opera di Antonio Rolla. \nCasa Savoia era molto legata al luogo poich\u00e9, secondo la tradizione, Bona di Borbone, sposa di Amedeo VI, il \"Conte Verde\", avrebbe sostato in preghiera innanzi all'immagine della Madonna, ancora conservata all'interno del santuario, chiedendo di poter avere un erede maschio: ci\u00f2 si verific\u00f2, e il Conte Verde pot\u00e9 trasmettere la sua discendenza al figlio Amedeo VII di Savoia, il \"Conte Rosso\". \nNon a caso, quindi, la casa regnante si interessava alla citt\u00e0 di Avigliana, non solo luogo natale di Amedeo VII, ma anche borgo estremamente importante per l'economia della contea e del ducato: lo testimonia il fatto che, quando Federico Barbarossa distrusse la citt\u00e0 nel 1173, i Savoia la fecero risorgere, riedificando il castello, oggi in rovina, che venne distrutto solo da Nicolas Catinat nel 1692, durante i turbolenti anni della guerra della Grande Alleanza.\nArte.\nNonostante sia diverso l'architetto, le maestranze che lavorarono alla Madonna dei Laghi sono le stesse che operarono anche al Monte dei Cappuccini di Torino, per cui non poche sono le somiglianze tra i due edifici religiosi, specie nell'architettura esterna.\nLa chiesa.\nIntroduce alla chiesa un piccolo pronao sorretto da due colonne, con capitelli in stile corinzio. L'interno, finemente decorato, \u00e8 in gran parte frutto della generosit\u00e0 di Casa Savoia che, come gi\u00e0 osservato, si adoper\u00f2 molto per il luogo. \nI dipinti, in particolare, furono preziosissime offerte della Real Casa, che lasciava qui dei grandi capolavori dell'arte barocca. A cominciare da una copia della Madonna dei Pellegrini di Michelangelo Merisi, che si pu\u00f2 datare nei primissimi anni successivi alla realizzazione dell'originale (1604), poich\u00e9 il cardinale Maurizio di Savoia risiedeva, in quel periodo, a Roma. \nDi grande importanza sono anche la grande tela che raffigura San Michele nell'atto di sconfiggere Lucifero, realizzata da Antonio Maria Viani, e il San Maurizio di Guido Reni, entrambi donati dal cardinale sabaudo. \nL'altare.\nL'altare conserva uno dei gioielli del Santuario, vale a dire la grande pala, attribuita a Defendente Ferrari: opera di altissimo livello, \u00e8 completa, e citata gi\u00e0 dal 1584. Il donatore, in questo caso, era il duca Carlo Emanuele I, e l'opera figurava nella sua collezione privata, prima di venir regalata all'edificio di culto: essa rappresenta l'Annunciazione, e nel polittico vengono raffigurati, oltre a Maria e all'Angelo, anche san Rocco e san Sebastiano, nelle due tavolette laterali. Nella predella, invece, si narrano altri episodi della vita di Maria. \nL'antica icona.\nIl santuario \u00e8 collegato all'icona mariana ancora presente, affrescata su un pilone medioevale e realizzata, con tutta probabilit\u00e0, nel XIV secolo: sembrerebbe collegata alla mano di Giacomo Jaquerio, che in quel periodo lavorava a Sant'Antonio di Ranverso."}
{"id": "1388096", "revid": "1632387", "url": "https://it.wikipedia.org/wiki?curid=1388096", "title": "Mad Butcher", "text": "Mad Butcher \u00e8 il secondo EP della band thrash metal Destruction. Pubblicato nel 1987, \u00c8 il primo lavoro del gruppo a presentare la nuova formazione della band."}
{"id": "1388099", "revid": "1632387", "url": "https://it.wikipedia.org/wiki?curid=1388099", "title": "Life, Death, and Other Morbid Tales", "text": "Life, Death, and Other Morbid Tales \u00e8 il secondo album in studio del gruppo musicale svedese Memento Mori, pubblicato nel 1994."}
{"id": "1388101", "revid": "133248", "url": "https://it.wikipedia.org/wiki?curid=1388101", "title": "C\u00e2nde\u0219ti", "text": ""}
{"id": "1388103", "revid": "1573940", "url": "https://it.wikipedia.org/wiki?curid=1388103", "title": "Raphael Singles", "text": " \u00e8 una raccolta di singoli della band visual kei Raphael, pubblicato nel 2001 dalla For Life Music Entertainment.\nTracce.\nTutti i brani sono testo e musica di Kazuki Watanabe, tranne dove indicato.\nDopo il titolo \u00e8 indicata fra parentesi \"()\" la grafia originale del titolo."}
{"id": "1388105", "revid": "1305772", "url": "https://it.wikipedia.org/wiki?curid=1388105", "title": "C\u00e2nde\u0219ti (Boto\u0219ani)", "text": "C\u00e2nde\u0219ti \u00e8 un comune della Romania di 2.223 abitanti, ubicato nel distretto di Boto\u0219ani, nella regione storica della Moldavia e Bucovina.\nIl comune \u00e8 formato dall'unione di 4 villaggi: C\u0103line\u0219ti, C\u00e2nde\u0219ti (Bucovina) Talpa, Vi\u021bcani.\nC\u00e2nde\u0219ti \u00e8 divenuto comune autonomo nel 2003, staccandosi dal comune di Mih\u0103ileni."}
{"id": "1388108", "revid": "400694", "url": "https://it.wikipedia.org/wiki?curid=1388108", "title": "La Danse Macabre", "text": "La Danse Macabre \u00e8 il terzo album in studio del gruppo musicale svedese Memento Mori, pubblicato nel 1996."}
{"id": "1388110", "revid": "767487", "url": "https://it.wikipedia.org/wiki?curid=1388110", "title": "\u010cern\u00e1 Hora (birra)", "text": "\u010cern\u00e1 Hora \u00e8 una marca di birra della Repubblica Ceca, prodotta dall'omonimo birrificio, il pi\u00f9 antico di tutto il Paese. I primi scritti riferiti al birrificio risalgono al 1298. La fabbrica si trova pochi chilometri a nord di Brno, nella provincia di Blansko. In Italiano, il nome significa \"Monte Nero\".\nMarche prodotte.\nLa birra \u00e8 presente in diverse e numerose varianti, tra le quali si possono ricordare:\nPremi e riconoscimenti.\nIl birrificio si \u00e8 aggiudicato diversi premi al concorso internazionale European Beer Star. La \"Black Hill\" ha vinto la medaglia d'oro nel 2004 e nel 2005 nella categoria \"birra al miele\", e la medaglia di bronzo nel 2006 nella stessa categoria, oltre che un bronzo nel 2009 nella categoria \"birra speziata o alle erbe\"; la \"P\u00e1ter\" una medaglia d'argento nel 2005 per la \"pilsner in stile boemo\"; la \"Gran\u00e1t\" ha vinto l'argento nel 2005, 2007 e 2008 per la \"schwarzbier in stile boemo\", mentre nel 2006 si \u00e8 aggiudicata una medaglia di bronzo nella medesima sezione del concorso.\nAltri prodotti.\nOltre alle birre vengono prodotte anche delle bevande analcoliche."}
{"id": "1388115", "revid": "1776051", "url": "https://it.wikipedia.org/wiki?curid=1388115", "title": "Conce\u0219ti", "text": "Conce\u0219ti \u00e8 un comune della Romania di 2.013 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 2 villaggi: Conce\u0219ti e Movileni."}
{"id": "1388116", "revid": "322321", "url": "https://it.wikipedia.org/wiki?curid=1388116", "title": "Monte Serva", "text": "Il Monte Serva \u00e8 una montagna delle Dolomiti Bellunesi alta 2.133 metri s.l.m.. Sorge a nord di Belluno.\nDescrizione.\nIl versante meridionale \u00e8 caratterizzato dalla presenza di boschi e prati, mentre il versante settentrionale \u00e8 molto scosceso e roccioso e si affaccia sulla foresta della \"Cajada\". Caratteristica formazione rocciosa della montagna, visibile anche dalla citt\u00e0 di Belluno, \u00e8 la cosiddetta \"Boca de Rosp\". Nei mesi estivi \u00e8 ancora praticata la pastorizia: il principale ricovero per bestiame e pastori \u00e8 sito in localit\u00e0 \"Pian dei Fioch\" a 1731 metri d'altitudine.\nClima.\nIn inverno sono abbondanti e frequenti le nevicate mentre d'estate i temporali sono spesso violenti. La zona in cui passa il sentiero che costeggia la \"boca del rosp\" \u00e8 soggetta a slavine quando ci sono abbondanti nevicate.\nTurismo.\nPer gli abitanti di Belluno \u00e8 una tradizionale meta per scampagnate, sia in estate che in inverno; il luogo di partenza per le escursioni alla vetta \u00e8 il \"Cargador\", appena sopra Col di Roanza.\nNotevole il paesaggio dalla cima: la visuale spazia dal vicino gruppo della Schiara, con la nota guglia di roccia denominata \"Gusela del Vescov\u00e0\", alle principali cime dolomitiche e, se il tempo lo permette, \u00e8 visibile anche la laguna di Venezia.\nIl monte Serva fa parte del Parco nazionale delle Dolomiti Bellunesi."}
{"id": "1388117", "revid": "400694", "url": "https://it.wikipedia.org/wiki?curid=1388117", "title": "Songs for the Apocalypse Vol IV", "text": "Songs for the Apocalypse Vol IV \u00e8 il quarto e ultimo album in studio del gruppo musicale svedese Memento Mori, pubblicato nel 1997."}
{"id": "1388118", "revid": "287204", "url": "https://it.wikipedia.org/wiki?curid=1388118", "title": "Candesti", "text": ""}
{"id": "1388120", "revid": "119476819", "url": "https://it.wikipedia.org/wiki?curid=1388120", "title": "Chinino di Stato", "text": "Il chinino di Stato \u00e8 stata la distribuzione a prezzi controllati e in tutti gli spacci di sali e tabacchi italiani di chinino prodotto nello stabilimento del Monopolio di Stato di Torino come mezzo per combattere la malaria.\nLa situazione italiana.\nNegli ultimi decenni dell'Ottocento la malaria costituiva il maggior flagello di intere zone d'Italia. Soprattutto nelle regioni del sud, ma anche in Emilia-Romagna e Veneto, tutte le zone pianeggianti italiane erano infestate da zone paludose e connesse ad esse, dalla malaria. Non solo nelle paludi pontine e nella Maremma, ma pressoch\u00e9 ovunque la situazione nei secoli era andata sempre peggiorando. Ormai si contava che due milioni di ettari di terreno produttivo rimaneva incolto e molti altri erano gli ettari che erano coltivati a costo di far ammalare pressoch\u00e9 tutti i lavoratori e i loro familiari.\nLa scoperta del chinino.\nAll'estero si era gi\u00e0 trovato che il rimedio migliore dal punto di vista farmacologico era la somministrazione del chinino. Alcuni proprietari avveduti, come Anselmo Fortunato, fratello del meridionalista Giustino, riuscivano a procurarsi in una farmacia di Napoli la miracolosa medicina e la distribuivano ai propri lavoratori.\nL'affidamento ai \"Monopoli di stato\".\nLa prima idea di affidare all'Amministrazione autonoma dei monopoli di Stato il compito di curare la distribuzione del chinino nacque in un progetto del ministro delle finanze del Regno d'Italia Agostino Magliani (1878-1889). Nel 1895 Paolo Boselli, divenuto anch'esso ministro riprese il progetto, ma non si era ancora affermato chiaramente l'intento sociale del provvedimento, che veniva ancora inteso come un modo per lo Stato di procurarsi entrate.\nNel frattempo all'estero Ronald Ross e in Italia Giovanni Battista Grassi avevano definitivamente confermato il nesso tra paludi, zanzara anofele e malaria. La \"Societ\u00e0 per gli studi della malaria\" si batt\u00e9 perch\u00e9 lo Stato si impegnasse a rendere disponibile in modo capillare il chinino, come operazione senza scopo di lucro e costitu\u00ec in quegli anni una delle pochissime forme di intervento dello Stato a favore delle classi umili. In questa battaglia si distinsero Giustino Fortunato, Angelo Celli, Leopoldo Franchetti.\nLa legislazione e i suoi effetti.\nLa legge sul Chinino di Stato fu approvata il 4 luglio 1895 grazie all'iniziativa parlamentare di Federico Garlanda.\nA Leone Wollemborg si deve la legge \"Provvedimenti per agevolare lo smercio del chinino\" del 23 dicembre 1900.\nGrazie a questi provvedimenti la mortalit\u00e0 a causa della malaria cal\u00f2 drasticamente, passando da circa 16\u00a0000 vittime nel 1895 a 7\u00a0838 decessi nel 1905."}
{"id": "1388121", "revid": "287204", "url": "https://it.wikipedia.org/wiki?curid=1388121", "title": "Concesti", "text": ""}
{"id": "1388124", "revid": "729019", "url": "https://it.wikipedia.org/wiki?curid=1388124", "title": "Niccol\u00f2 Ariosto", "text": "Biografia.\nNacque a Ferrara da una famiglia originaria delle colline bolognesi nei pressi di Pianoro, gli Ariosti, dalla quale erano usciti uomini d'arme, di leggi e di lettere. Molto chiacchierato e continuamente accusato di soprusi e ruberie, si pose al servizio dei Gonzaga e nel 1471, su ordine di Ercole I d'Este, tent\u00f2 di avvelenare a Mantova Nicol\u00f2 I d'Este. Nonostante il fallimento della congiura, venne ricompensato con l'ufficio di capitano della Cittadella di Reggio Emilia, dove entr\u00f2 in contatto col Boiardo e dove conobbe la sua futura moglie, Daria Malaguzzi Valeri, che spos\u00f2 nel 1473 nonostante fosse di vent'anni pi\u00f9 giovane. Figlia di un'antica famiglia reggiana, le cui origini risalgono al XII secolo, Daria \u00e8 bella, giovane, virtuosa e porta a Niccol\u00f2 la ricca dote di 1.000 ducati d'oro. Data la gi\u00e0 pessima reputazione di Niccol\u00f2, per prudenza, la famiglia gli verser\u00e0 la dote solo cinque anni dopo le nozze. Daria, invece, riceve in dono dalla famiglia Malaguzzi 310 ducati d'oro e una rendita di 25 ducati l'anno. Quel matrimonio si annuncia come un onere assai grave e Daria avr\u00e0 per tutta la vita la preoccupazione di tenere ben distinti i suoi comportamenti da quelli del marito, che ha reputazione di ladro e truffatore.\nL'8 settembre 1474, nella Cittadella di Reggio Emilia, Niccol\u00f2 diviene padre di Ludovico, il primo dei dieci figli (gli altri nove erano: Gabriele, Carlo, Galasso, Alessandro, Laura, Taddea, Virginia, Dorotea e Maddalena) avuti dalla moglie. Ebbe anche un'undicesima figlia, Anna, fuori dal matrimonio.\nNel 1480 viene poi trasferito al capitanato di Rovigo, che deve abbandonare nel 1482 durante la guerra tra Venezia e gli Estensi. Si sposta quindi nel Polesine, dove ottiene l'incarico di tesoriere generale delle milizie. La sua scalata al potere finanziario lo vede poi comprare la carica di giudice dei Dodici Savi e porsi a capo dell'amministrazione della citt\u00e0 di Ferrara, dove si trasferisce con la famiglia nel 1484.\n\u00c8 tra il 9 e il 15 di giugno del 1487 che prendono a circolare per Ferrara i bischizi, sonetti velenosissimi e anonimi di denuncia delle ruberie e delle malefatte di Niccol\u00f2 Ariosto, che l'anno successivo \u00e8 costretto a dimettersi dalla carica e a trasferirsi a Modena, a reggerne il capitanato.\nIntanto, dal 1489 al 1494, Niccol\u00f2 costringer\u00e0 il primogenito agli studi di diritto, che Ludovico detesta, presso l'Universit\u00e0 di Ferrara. Di quel periodo, Ludovico parla cos\u00ec:\nNel 1492 Niccol\u00f2 \u00e8 di nuovo a Ferrara e nel 1496 si aggiudica il ricco incarico del commissariamento di Romagna, che perde rapidamente per la durezza e la poca trasparenza dei suoi traffici economici. Dopo aver recuperato per un breve periodo, nel 1499, la carica di tesoriere, muore nel 1500 e viene sepolto nel sarcofago tardo bizantino, usato dagli Ariosto per la propria sepoltura, in san Francesco, a Ferrara."}
{"id": "1388125", "revid": "110157", "url": "https://it.wikipedia.org/wiki?curid=1388125", "title": "Cord\u0103reni", "text": "Cord\u0103reni \u00e8 un comune della Romania di 2.062 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Cord\u0103reni, Grivi\u021ba, Slobozia."}
{"id": "1388127", "revid": "297745", "url": "https://it.wikipedia.org/wiki?curid=1388127", "title": "Carfon", "text": ""}
{"id": "1388128", "revid": "253269", "url": "https://it.wikipedia.org/wiki?curid=1388128", "title": "Deborah Kara Unger", "text": "Biografia.\nFiglia di una agente immobiliare e di un ginecologo, la madre ha origini russe e siberiane, il padre ha origini svedesi. La Unger ha studiato filosofia ed economia alla \"University of British Columbia\", in seguito, intenzionata a studiare recitazione, diventa la prima cittadina canadese ad essere ammessa all'Australian National Institute of Dramatic Art. Debutta con un piccolo ruolo nella miniserie tv \"Bangkok Hilton\", che vede come protagonista Nicole Kidman. Dopo aver lavorato nel film tv ad episodi di David Lynch \"Hotel Room\", si fa notare nei film \"Crash\" di David Cronenberg e \"The Game - Nessuna regola\" di David Fincher; in quest'ultimo si rompe addirittura un piede durante le riprese.\nSuccessivamente lavora nei film \"Payback - La rivincita di Porter\", \"Hurricane - Il grido dell'innocenza\" e \"Sunshine\". Proprio in \"Sunshine\", film di Istv\u00e1n Szab\u00f3, si fa notare per una controversa scena di nudo, come gi\u00e0 avvenuto in \"Crash\". Dopo aver recitato in \"Salton Sea - Incubi e menzogne\", ottiene critiche positive per la sua interpretazione di \"Thirteen - 13 anni\" di Catherine Hardwicke. Inoltre ha preso parte ai film \"Una canzone per Bobby Long\", \"Silent Hill\", \"88 minuti\", \"Shake Hands with the Devil\" e \"Fury.\"\nDoppiatrici italiane.\nNelle versioni in italiano dei suoi film, \u00e8 stata doppiata da:"}
{"id": "1388129", "revid": "71433", "url": "https://it.wikipedia.org/wiki?curid=1388129", "title": "Deborah Unger", "text": ""}
{"id": "1388135", "revid": "827882", "url": "https://it.wikipedia.org/wiki?curid=1388135", "title": "The Ultimate Incantation", "text": "The Ultimate Incantation \u00e8 il primo album dei Vader, pubblicato nel 1992 dalla Earache Records. Il 28 dicembre 2017, in occasione dei 25 anni di pubblicazione dell'album, \u00e8 stata pubblicata un'intera ri-registrazione dell'album con il titolo \"Dark Age\"."}
{"id": "1388136", "revid": "125277204", "url": "https://it.wikipedia.org/wiki?curid=1388136", "title": "Axel Rudi Pell (gruppo musicale)", "text": "Gli Axel Rudi Pell, talvolta abbreviati A.R.P., sono una band heavy metal tedesca fondata nel 1989 dal guitar hero Axel Rudi Pell.\nLo stile della band \u00e8 caratterizzato da lunghi assoli virtuosi, accostabili a quelli eseguiti da Yngwie Malmsteen, una delle maggiori influenze del gruppo. Il riffing trae invece spunto dall'heavy metal classico di gruppi quali Deep Purple, Rainbow e Black Sabbath, e sfocia spesso anche in sonorit\u00e0 hard rock, speed metal e talvolta vicine al power metal.\nLa maggioranza dei testi della band ha come tema centrale il fantasy, parlando di maghi, stregoni, elementi mistici e magia in generale.\nIl gruppo, che ha all'attivo un totale 21 album di cui 14 prodotti in studio, vanta nei suoi oltre 20 anni di storia partecipazioni di importanti nomi del mondo della musica metal, quali in particolare i cantanti Rob Rock, Jeff Scott Soto e Johnny Gioeli, e il batterista J\u00f6rg Michael.\nBiografia.\nI primi album (1989-1991).\nIn seguito allo scioglimento della formazione degli Steeler, gruppo heavy metal tedesco attivo dal 1981 e autore di 4 album, nel 1989 il chitarrista Axel Rudi Pell prese in considerazione l'idea di fondare un proprio progetto musicale, a denominazione omonima, ingaggiando come musicisti il cantante Charlie Huhn (ex Gary Moore e Victory) e il batterista J\u00f6rg Michael, oltre a turnisti quali i bassisti J\u00f6rg Deisinger (ex-Bonfire) e Thomas Smuszynski, entrambi poi sostituiti da Volker Krawczak (amico di Pell e gi\u00e0 componente degli Steeler), e i tastieristi Georg Hahn e R\u00fcdiger K\u00f6nig.\nCon questa formazione fu pubblicato nel dicembre 1989 l'album d'esordio degli Axel Rudi Pell, denominato \"Wild Obsession\". Il disco present\u00f2 nuove influenze rispetto alle sonorit\u00e0 esibite dagli Steeler, mostrando un pi\u00f9 spiccato interesse del chitarrista per un suono aggressivo e velato di spunti derivanti dal progressive. L'album, fortemente ispirato da lavori di realt\u00e0 musicali come Dokken, M\u00f6tley Cr\u00fce, Skid Row, Accept e Warlock, ricevette buone risposte dal pubblico, ottenendo anche un singolo con il brano \"Broken Heart\".\nNel 1990 la band part\u00ec per il suo primo tour, che ebbe tappe in tutta la Germania. Finita la tourn\u00e9e, a seguito dell'abbandono di Charlie Huhn, Axel Rudi Pell assunse Rob Rock, gi\u00e0 produttore del primo album e membro degli Impellitteri, come nuovo cantante, mentre Kai Raglewski fece il suo ingresso in formazione nel ruolo di tastierista.\nNel maggio 1991 fu cos\u00ec pubblicato il secondo lavoro della band, intitolato \"Nasty Reputation\". L'album, ispirato al neoclassical metal e ad artisti come Ronnie James Dio, i Rainbow, i Black Sabbath e Yngwie Malmsteen, si rivel\u00f2 un ottimo successo di vendite e giudizi della critica e assicur\u00f2 agli A.R.P. un nuovo tour nazionale.\nL'era Soto (1992-1997).\nAl termine della tourn\u00e9e, questa volta fu Rob Rock a lasciare il gruppo. Axel Rudi Pell assunse cos\u00ec come nuovo cantante Jeff Scott Soto, musicista che il chitarrista aveva avuto modo di conoscere e apprezzare nei lavori di Malmsteen \"Rising Force\" (1984) e \"Marching Out\" (1985). Con Soto in formazione, il gruppo pot\u00e9 ancora pi\u00f9 avvicinarsi alle sonorit\u00e0 neoclassiche, grazie a una voce maggiormente dotata di tecnica e emotivit\u00e0 rispetto alle precedenti, concentrate pi\u00f9 su canoni puramente metal che rock.\nFu cos\u00ec che nel 1992 la band incise l'album \"Eternal Prisoner\", il quale present\u00f2 sia tracce ancora a sonorit\u00e0 simile al disco d'esordio \"Wild Obsession\" e quindi con un sound denso di influenze derivanti da M\u00f6tley Cr\u00fce e Def Leppard, sia brani pi\u00f9 heavy, sullo stile Deep Purple e Black Sabbath, sia primi spunti di speed metal. In questo disco inoltre fu per la prima volta inserita una traccia strumentale, da titolo \"Dreams of Passion\".\nTerminata una nuova serie di concerti e dopo aver pubblicato un singolo con la cover di \"Forever Young\" degli Alphaville nel 1993, nel 1994 gli Axel Rudi Pell, ingaggiata Julie Greaux al posto di Raglewski alle tastiere, diedero alle stampe l'album \"Between the Walls\", disco che vide un ulteriore avvicinamento alle sonorit\u00e0 NWOBHM e che fu valorizzato da tracce quali \"Warrior\", \"Cry Of The Gypsy\" (che fu singolo e primo video musicale della formazione) e \"Casbah\", ancora oggi eseguite nei concerti. Tra i brani fu inserita anche una cover di \"Wishing Well\" dei Free.\nAlcune serate del lungo tour che segu\u00ec questa pubblicazione furono registrate dalla SPV GmbH e nel 1995 distribuite al pubblico nel primo disco live degli Axel Rudi Pell, dal titolo \"Made in Germany\". Nel disco fu inserita anche una cover di \"Mistreated\" dei Rainbow.\nNel 1996 fu pubblicato il quinto album della formazione, denominato \"Black Moon Pyramid\", disco che mantenne l'approccio ottantiano dei precedenti rilasci, ma che questa volta si caric\u00f2 di atmosfere e significati mistiche e romantiche, anche grazie ai testi densi di metafore. \"Black Moon Pyramid\" fu quindi il primo esempio di quell'avvicinamento ai temi magici e simbolici che caratterizzer\u00e0 i successivi lavori della formazione tedesca.\nGi\u00e0 dal successivo disco, stampato a un solo anno di distanza (1997) con denominazione \"Magic\", la band e Axel in particolare lavorarono su un nuovo graduale perfezionamento dello stile compositivo e del \"riffing\", che si andarono ad avvicinare sempre pi\u00f9 ad un rapido metal melodico, a tratti quasi definibile come power metal, pur mantenendo forti le molte influenze neoclassiche. Si rafforz\u00f2 inoltre la presenza di pezzi lenti, le cosiddette power ballad, con i brani \"The Clown Is Dead\" e \"The Eyes of the Lost\".\nTerminata la tourn\u00e9e, sul finire del 1997 Soto lasci\u00f2 la formazione assieme a Julie Greaux.\nL'era Gioeli e una formazione stabile (1998-oggi).\nAl posto di Soto, Axel Rudi Pell ingaggi\u00f2 il cantante statunitense Johnny Gioeli, il quale era inattivo nel mondo musicale da 6 anni, ovvero dalla pubblicazione dell'album \"Double Eclipse\" (1992), il disco d'esordio degli Hardline, una formazione di rock melodico. Con lui entr\u00f2 in gruppo anche l'ex Rough Silk Ferdy Doernberg alle tastiere.\nFu con questa formazione che nel 1998 fu pubblicato il disco \"Oceans of Time\". L'album ripresent\u00f2 le sonorit\u00e0 di \"Magic\" in una chiave ancora pi\u00f9 vicina allo speed/power metal, non disdegnando per\u00f2 pezzi pi\u00f9 lenti e atmosferici, ancora una volta sullo stile delle grandi realt\u00e0 degli anni ottanta. \"Oceans Of Time\" divenne il disco pi\u00f9 venduto della carriera di Axel Rudi Pell, e assicur\u00f2 al gruppo un lungo tour che fece tappa al celebre locale tedesco \"Bochum's Zeche\" e per la prima volta al palco del Wacken Open Air Festival 1999 di fronte a 20000 spettatori.\nPoco dopo la pubblicazione del disco J\u00f6rg Michael lasci\u00f2 per\u00f2 la band per tornare a dedicarsi a tempo pieno agli Stratovarius, venendo sostituito gi\u00e0 nella tourn\u00e9e da Mike Terrana (ex- Yngwie Malmsteen, Tony MacAlpine).\nNel 2000, dopo due anni, fu dato alle stampe il successivo disco, intitolato \"The Masquerade Ball\". Ancora una volta, le sonorit\u00e0 furono pi\u00f9 vicine allo speed metal che al classico heavy ma, a differenza della precedente uscita, vi fu un maggiore utilizzo di brani lenti, contrapposti ai soliti pezzi veloci e dominati dalla martellante batteria del neo-entrato Terrana. Tra le tracce, fu inserita anche una cover di \"July Morning\" degli Uriah Heep.\nL'ottimo successo riscosso da \"The Masquerade Ball\" assicur\u00f2 alla band un nuovo tour e la pubblicazione di una raccolta, dal titolo \"The Wizard's Chosen Few\". Inoltre, nel 2001 il gruppo fece tappa all'importante festival estivo Bang Your Head.\nNello stesso anno fu pubblicato un nuovo album, denominato \"Shadow Zone\", un ottimo successo di critica e vendite, che raggiunse la posizione #22 nelle classifiche tedesche. Rispetto ai precedenti, il disco aument\u00f2 l'utilizzo di tastiere e il gusto per il suono sinfonico, allontanandosi in parte dal suono power a favore di un heavy metal influenzato anche da gruppi come gli UFO.\nLe registrazioni del nuovo disco, dal titolo \"Kings and Queens\", iniziarono soltanto due anni dopo, nell'ottobre 2003. L'album fu poi pubblicato il 1\u00ba marzo e raggiunse la posizione #40 nella classifica nazionale e #75 in Svezia, rivelandosi di fatto un grande successo. Musicalmente, Pell torn\u00f2 a ispirarsi in modo esplicito a chitarristi come Tony Iommi e Ritchie Blackmore, mentre il suono di alcune tracce sembro ispirarsi a lavori pi\u00f9 vicini all'hard rock di gruppi come Whitesnake o Quiet Riot.\nNel 2005 la band part\u00ec per un tour europeo, che fece tappa in quasi tutte le nazioni e tocc\u00f2 alcuni dei maggiori festival del continente, tra cui il Tradate Iron Fest in Italia, il Wacken Open Air e il Bang Your Head in Germania e il Graspop in Belgio.\nNel 2006 fu pubblicato un nuovo album, \"Mystica\", che raggiunse la posizione #27 in Germania e #56 in Svezia, divenendo campione di vendite per l'etichetta discografica SPV GmbH e l'ennesimo disco d'oro della carriera del gruppo. \"Mystica\", che and\u00f2 ad ispirarsi molto alle sonorit\u00e0 hard rock di band come gli Scorpions, present\u00f2 sonorit\u00e0 molto fresche, seppur non innovative, ed \u00e8 citato tra i migliori lavori della carriera del chitarrista tedesco.\nIl tour che segu\u00ec fu tra i pi\u00f9 gloriosi della storia del gruppo, e si prolung\u00f2 fino a tardo 2007. Nello stesso anno, gli Axel Rudi Pell pubblicarono una raccolta di cover dal titolo \"Diamonds Unlocked\", nella quale eseguirono, reinterpretandole secondo il loro stile, 11 tracce, tra le quali \"Beautiful Day\" degli U2, \"Love Gun\" dei Kiss e \"In the Air Tonight\" di Phil Collins.\nNell'ottobre 2008 la band pubblic\u00f2 un nuovo disco dal titolo \"Tales of the Crown\". L'album non opt\u00f2 per nessuna innovazione sostanziale nel sound del gruppo, se non in un leggero cambiamento nell'approccio vocale di Gioeli, la cui voce divenne una sorta di timbro stile Bon Jovi pi\u00f9 graffiato e adatto allo stile metal della formazione.\nDopo l'uscita di questo disco, la band part\u00ec per il \"The Skull Crown Tour\" che ebbe tappe in tutta Europa, compresa l'edizione del 2009 del Wacken Open Air. La band segu\u00ec anche la tourn\u00e9e tedesca degli Heaven &amp; Hell.\nIl 23 aprile 2010 la band ha pubblicato prima in Germania e poi dal 26 aprile nel resto del continente, un nuovo album, dal titolo \"The Crest\", che present\u00f2 la band in grande spolvero e nuovamente ancorata alle melodie ottantiane di dischi come \"Magic\" o \"The Oceans of Time\". \"The Crest\", che per la prima volta present\u00f2 influenze puramente power metal come quelle derivanti dal suono dei Blind Guardian, fu un ottimo successo e la band part\u00ec per un lungo tour.\nIl 27 settembre gli Axel Rudi Pell hanno pubblicato la quarta raccolta di power ballads \"The Ballads IV\", contenente i tre inediti \"Where The Wild Waters Flow\", la cover di \"Holy Diver\" in versione acustica (tributo a Ronnie James Dio) e l'esecuzione di \"Hallelujah\" di Leonard Cohen, quest'ultima divenuta singolo e video musicale.\nIl 26 marzo 2012 la band pubblicher\u00e0 un nuovo album in studio, a titolo \"Circle of the Oath\".\nA luglio 2013 entra a fare parte della formazione Bobby Rondinelli (ex Rainbow, Quiet Riot, Black Sabbath) al posto di Mike Terrana.\nNel 2014 esce il nuovo album intitolato Into the Storm.\nNel 2016 esce il diciassettesimo album in studio a titolo Game of Sins."}
{"id": "1388140", "revid": "767487", "url": "https://it.wikipedia.org/wiki?curid=1388140", "title": "Sarina", "text": "La Sarina (in tedesco \"Saane\", in francese \"Sarine\") \u00e8 un fiume svizzero di 128\u00a0km, che, in modo particolare, attraversa longitudinalmente il Canton Friburgo. \u00c8 il principale affluente di sinistra dell'Aar.\nLa sua sorgente \u00e8 situata presso il Colle del Sanetsch nel comune di Savi\u00e8se (a nord di Sion, nel Canton Vallese).\nScorre verso nord fino a Gstaad; in seguito verso ovest attraverso il distretto Pays-d'Enhaut. A Lessoc entra in un lago artificiale creato dalla diga di Lessoc.\nA Montbovon, riprende la direzione nord fino al lago della Gruy\u00e8re (creato dalla diga di Rossens). In seguito scorre fino a Friburgo, citt\u00e0 costruita all'interno di un meandro, dove entra nel lac de P\u00e9rolles, bacino artificiale creato dalla diga della Maigrauge. \nMantenendo sempre la direzione verso nord attraversa un lago artificiale, quello di Schiffenen creato dall'omonima diga e infine si getta nell'Aar a sud di Berna.\nIl fiume segna in parte la frontiera linguistica della regione, separando la Svizzera Romanda francofona ad ovest dalla Svizzera tedesca ad est. Il modo di dire francese \"outre Sarine\" indica normalmente la Svizzera tedesca.\nIl fiume ha dato il suo nome a uno dei sette distretti del Canton Friburgo, quello chiamato Sarine.\nIl suo affluente principale \u00e8 la Jogne.\nIl fiume attraversa principalmente le citt\u00e0 di:"}
{"id": "1388143", "revid": "661526", "url": "https://it.wikipedia.org/wiki?curid=1388143", "title": "Future of the Past (Vader)", "text": "Future of the Past \u00e8 un album di cover dei Vader, pubblicato nel 1996."}
{"id": "1388144", "revid": "2042012", "url": "https://it.wikipedia.org/wiki?curid=1388144", "title": "Corl\u0103teni (Boto\u0219ani)", "text": "Corl\u0103teni \u00e8 un comune della Romania di 2.443 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: Carasa, Corl\u0103teni, Podeni, Vl\u0103deni.\nNel 2004 si sono staccati da Corl\u0103teni i villaggi di Dim\u0103cheni, Mateieni e Recia-Verbia, andati a formare il comune di Dim\u0103cheni."}
{"id": "1388152", "revid": "125963105", "url": "https://it.wikipedia.org/wiki?curid=1388152", "title": "Tepezal\u00e1", "text": "Tepezal\u00e1 \u00e8 un comune sito a Nord dello Stato messicano di Aguascalientes.\nIl comune conta 17.372 abitanti secondo il censimento del 2005 e si estende per un'area di 228,87\u00a0km\u00b2\nLocalit\u00e0 Principali.\nLa citt\u00e0 di Tepezal\u00e1 \u00e8 a capo dell'omonimo comune e le sue principali localit\u00e0 sono:"}
{"id": "1388156", "revid": "287204", "url": "https://it.wikipedia.org/wiki?curid=1388156", "title": "Corl\u0103teni", "text": ""}
{"id": "1388158", "revid": "339392", "url": "https://it.wikipedia.org/wiki?curid=1388158", "title": "Sarine", "text": ""}
{"id": "1388160", "revid": "124342107", "url": "https://it.wikipedia.org/wiki?curid=1388160", "title": "Ubari", "text": "Ubari (arabo:\u0623\u0648\u0628\u0627\u0631\u064a, \"Awb\u0101ri\") \u00e8 una citt\u00e0 della regione del Fezzan nella Libia del sud-ovest. \u00c8 il capoluogo del distretto di Wadi al-Hayaa.\nLa citt\u00e0 si trova al centro dell'oasi omonima.\nL'oasi.\nUbari \u00e8 un'oasi della Libia sud-orientale, nella regione del Fezzan.\nUbari si trova nella valle dello Uadi el-Agial, fra l'altopiano del Messak Sattafat e l'Idhan di Ubari. Lungo questa valle si trovano altre oasi e passa la strada che collega Sabha, nella la zona centrale del Sahara, con Awaynat e Ghat nella parte sud-occidentale al confine con l'Algeria.\nIn epoche passate questa strada era uno dei principali itinerari trans-sahariani, percorso dalle carovane che collegavano i porti del mediterraneo con le regioni dell'Africa occidentale.\nLungo tale strada, a circa di 30\u00a0km a est di Ubari si trova l'oasi di Germa che ospita i resti di un'antica citt\u00e0 berbera capitale del regno dei Garamanti.\nA met\u00e0 strada fra Ubari e Sabha, nell'erg di Ubari in direzione nord, si trovano quattro piccole oasi con relativi laghi salati che costituiscono una delle attrattive turistiche della zona. L'oasi e i laghi pi\u00f9 noti sono quelli di Gaberoun e di Um el Ma\nStoria.\nAllo scoppio della prima guerra mondiale, i Turchi si schierarono a fianco di Austria e Germania, ed entrarono in guerra il 29 ottobre 1914.\nI Senussi, fomentati dai turchi, cercarono di approfittare della situazione e iniziarono una serie di azioni contro i presidi italiani in Libia e contro le carovane che li rifornivano, mentre l'Italia era ancora al momento neutrale.\nAi primi di dicembre 1914 venne dall'Italia l'ordine di concentrare tutte le forze presenti nel Fezzan su Brach. Furono quindi sgombrate varie citt\u00e0 fra cui Ghadames. Nalut, assalita dai Senussi fu liberata il 15 dicembre dalle truppe italiane comandate dal colonnello Roversi, ma Sebha non ebbe altrettanta fortuna e fu persa. Successivamente tutta la regione dello Sciati entr\u00f2 in rivolta. Fu quindi accelerato il ritiro da tutti i presidi del Fezzan. Il presidio di Murzuch rientr\u00f2 il 12 dicembre, quello di Ghat dopo una lunga marcia attraverso il deserto, riusc\u00ec a salvarsi raggiungendo la costa. Invece, il presidio di Ubari, fu attaccato dai ribelli Senussi con forze preponderanti e dopo una lunga resistenza fu totalmente annientato."}
{"id": "1388161", "revid": "39224", "url": "https://it.wikipedia.org/wiki?curid=1388161", "title": "Mar dei Chukchi", "text": ""}
{"id": "1388162", "revid": "121595144", "url": "https://it.wikipedia.org/wiki?curid=1388162", "title": "Mariano Rossi", "text": "Attivo prevalentemente a Roma, in Campania, in Piemonte e in Sicilia a partire dalla met\u00e0 del Settecento, \u00e8 considerato un pittore \"antibarocco\", .\nBiografia.\nNato Mario Antonino Russo nel 1731 nella cittadina siciliana di Sciacca, figlio di un bottaio e una popolana, mut\u00f2 seguitamente il suo nome in Mariano Rossi, col quale si conosce. \nI primi rudimenti del disegno furono appresi dal suo primo maestro di bottega Gaspare Testoni, il quale si accorse per primo della sua inclinazione all'arte pittorica. Per questo fu mandato alla scuola palermitana di Filippo Randazzo, detto il Monocolo di Nicosia. Alla morte di questi, nel 1744, si trasfer\u00ec a Napoli, ove attinse alla scuola dell'attempato maestro Francesco Solimena, della cui arte, nel Rossi, traspare un forte influsso, specie negli affreschi.\nDopo circa tre anni nella citt\u00e0 partenopea, Rossi approd\u00f2 a Roma, dove venne accolto nella bottega di Marco Benefial. Partecip\u00f2 ad un concorso per giovani artisti dell'Accademia di San Luca nel 1754, classificandosi secondo. Di fatto questo premio gli giov\u00f2 il suo battesimo nel mondo artistico, tanto che nel 1764 venne accolto tra i membri dell'Accademia stessa.\nTra il 1764 ed il 1768 si dedic\u00f2 a dipingere i grandi quadri d'altare nella chiesa di San Giuseppe alla Lungara a Roma. Vi dipinse \"L'adorazione dei Magi\", \"La strage degli innocenti\", \"Il sogno di San Giuseppe\", tredici riquadri con la scena centrale di \"Cristo nell'orto\" e, lateralmente, \"I Dodici Apostoli\". E ancora quattro tondi con \"La nascita del Redentore\", \"Lo sposalizio della Vergine\", \"Ges\u00f9 nella bottega di Giuseppe\" e \"La morte di Giuseppe\". Infine nella sagrestia dipinse nella volta \"Il trionfo della Chiesa\" nel 1768 ed affresc\u00f2 una \"Carit\u00e0\" nella cappella del convento annesso alla chiesa.\nNegli anni 1767-8, il Rossi torn\u00f2 anche nella sua citt\u00e0 natia, ove effettu\u00f2 un notevolissimo lavoro nelle chiese cittadine delle Giummare (ove \u00e8 visibile l\"'Assunzione di Maria Vergine\"), del Purgatorio (con \"La Vergine che consola le anime\") e di San Francesco di Paola (\"Madonna della Luce\", \"Sacra Famiglia\" e \"Deposizione di Cristo\").\nFu pittore assai richiesto e fortunato; esegu\u00ec varie opere per tutta la Penisola, parte in loco e parte a Roma.\nUna particolarit\u00e0 della sua produzione \u00e8, appunto, costituita dalla quantit\u00e0 di bozzetti di tutte le dimensioni e disegni preparatori, che riflette una vera e propria metodologia di lavoro del pittore che da Roma intratteneva rapporti con la committenza monastica e laica dell'intera Penisola. Quindi la commissione di opere su tela permetteva al pittore di risiedere quasi stabilmente nell'Urbe e di realizzare i lavori nella bottega, da dove venivano inviati nelle varie sedi, come appunto si verifica nel caso delle opere \"siciliane\" e di altri dipinti mandati in Piemonte o a Ravenna.\nSono numerosi i dipinti per le chiese romane: oltre San Giuseppe alla Lungara, due tele \"Il sogno di Innocenzo III\" e \"La conferma della regola\" per la basilica di Santa Maria in Aracoeli; \"Incontro dei Santi Pietro e Paolo sulla via del martirio\" per la chiesa di Santa Lucia del Gonfalone; una \"Deposizione\" per la chiesa di Santa Maria della Consolazione; la \"Via Crucis\" per Santa Maria dei Monti.\nFavorito dalla crescente fama e dalle segnalazioni del cardinale Alessandro Albani, nel 1770, il maestro fu impegnato a Torino alla corte di Carlo Emanuele III, duca di Savoia e re di Sardegna. Nella capitale sabauda dipinse nell'appartamento estivo del re un affresco che raffigura le arti della pittura, della scultura, del disegno e dell'architettura e alcuni dipinti per le camere delle principesse.\nIl cardinale Carlo Vittorio Amedeo delle Lanze gli commission\u00f2 l\"'Annunciazione\" nel 1774 per l'Abbazia di Fruttuaria a San Benigno Canavese, che venne posta di fronte ad un quadro di Giuseppe Cades.\nSempre nel 1774 ricevette dal principe Marcantonio IV Borghese l'incarico di affrescare la volta del salone d'ingresso della palazzina della Galleria Borghese. L'affresco rappresenta l\"'Apoteosi di Romolo accolto da Giove nell'Olimpo, mentre propizia la vittoria dell'eroe romano Furio Camillo contro i Galli\". I lavori per questo grandioso affresco lo impegnarono fino al 1779 e alla fine ricevette un compenso di 4800 scudi.\nNel 1787 il re Ferdinando IV di Napoli gli commission\u00f2 di affrescare la volta del salone che fa da anticamera agli appartamenti reali della Reggia di Caserta. Vi raffigur\u00f2 \"Le nozze di Alessandro Magno con Rossane\".\nNel 1798, al seguito del re e della sua corte, fugg\u00ec da Napoli per trovare rifugio in Sicilia. Nel 1802 gli fu chiesto di decorare la cattedrale di Palermo. Affresc\u00f2 il catino dell'abside e la volta del coro, dove \u00e8 dipinta l\"'Assunzione di Maria Vergine\". Fino al 1804 diresse l'Accademia del Disegno di Palermo. Nel 1806 venne richiamato dal sovrano a Caserta, ma durante l'invasione napoleonica fu costretto a rifugiarsi a Roma. Qui mor\u00ec settantacinquenne il 24 ottobre 1807 e fu sepolto nella chiesa di Santa Susanna. A lui fu intitolato il teatro omonimo costruito a Sciacca."}
{"id": "1388163", "revid": "287204", "url": "https://it.wikipedia.org/wiki?curid=1388163", "title": "Corlateni", "text": ""}
{"id": "1388165", "revid": "827882", "url": "https://it.wikipedia.org/wiki?curid=1388165", "title": "De Profundis (Vader)", "text": "De Profundis \u00e8 il secondo album della band death metal Vader, pubblicato nel 1995."}
{"id": "1388168", "revid": "1048993", "url": "https://it.wikipedia.org/wiki?curid=1388168", "title": "Il principe cerca moglie", "text": "Il principe cerca moglie (\"Coming to America\") \u00e8 un film commedia del 1988 diretto da John Landis, con Eddie Murphy, Arsenio Hall e James Earl Jones.\nTrama.\nIl principe di Zamunda, Akeem, dopo aver compiuto i 21 anni di et\u00e0, deve sposarsi e i genitori, i sovrani Joffy Joffer e Aoleon, gli hanno organizzato il fastoso matrimonio con Imani Izzi a cui partecipa tutto il regno (il servitore dei sovrani, Oha, canter\u00e0 la \"marcia nuziale\" a cappella). Scontento del fatto che i genitori abbiano scelto per lui la sua sposa (tra l'altro educata sin da piccola ad obbedire a ogni sua richiesta, come una serva), senza aver avuto la possibilit\u00e0 di conoscerla prima, Akeem decide di trovarsi una moglie che lo ami per quello che \u00e8. Akeem ed il suo amico e servitore Semmi scelgono come luogo in cui cercare la futura sposa il quartiere newyorkese del Queens, ispirati dal nome ma totalmente ignari del fatto che il Queens sia il quartiere pi\u00f9 povero e malfamato di New York.\nArrivati nel Queens, i due si spacciano per poveri studenti universitari di Zamunda, e cominciano a cercare la moglie per Akeem. Partecipando ad una riunione parrocchiale, Akeem vede e si innamora di Lisa McDowell, e cos\u00ec si fa assumere, assieme a Semmi, nel fast food del padre Cleo McDowell. Qui comincia a farle la corte, ma ha anche un rivale in amore: Darryl Jenks, un ricco ragazzo di New York fidanzato con Lisa e molto ben visto dal padre Cleo (soprattutto perch\u00e9 non vuole che la figlia patisca le sue stesse sofferenze, essendo stato molto povero sin da piccolo).\nNel frattempo Semmi mal sopporta la vita priva degli agi di corte e cos\u00ec si fa inviare da Zamunda parecchi soldi; inoltre dice alla sorella di Lisa, che ha scoperto il lusso in cui vive, di essere lui il principe, raccontando che Akeem \u00e8 il suo servitore. Darryl, intanto, decide di sposare Lisa, ma senza nemmeno chiederglielo, mandando su tutte le furie la ragazza, che inizia ad avvicinarsi ad Akeem, contro il parere del padre. Sebbene Cleo stimi Akeem per la sua educazione e il suo impegno al lavoro, lo ritiene troppo povero per poter offrire un buon futuro a sua figlia. Lisa, nonostante ci\u00f2, si innamora di Akeem.\nIl Sovrano Joffy Joffer, allarmato dalla richiesta di denaro di Semmi, arriva a sorpresa a New York per riportare il figlio a Zamunda. Dopo aver scoperto l'appartamento sudicio in cui vivono e il fatto che lavorino, va su tutte le furie; inoltre rivela a Cleo la verit\u00e0 su suo figlio. Il padre di Lisa, scoperta la verit\u00e0, lascia alle spalle tutti i suoi dubbi e vuole ad ogni costo che sposi Akeem, il quale, resosi conto dell'arrivo dei genitori, cerca di incontrarli personalmente.\nLisa, insospettita dal comportamento di Cleo verso Akeem, gli fa pressione per scoprirne il motivo, cos\u00ec il padre le rivela che Akeem \u00e8 un principe. Joffy Joffer giunge in casa di Cleo con la moglie e parla con Lisa, dicendole che Akeem \u00e8 gi\u00e0 fidanzato e che \u00e8 venuto in America solo per divertirsi prima di sposarsi. Lisa se ne va di casa e quando Joffy parla male di lei davanti al padre, Cleo si arrabbia e, persino dinanzi all'offerta di 2 milioni di dollari per compensare il tutto, rifiuta e intima al re di non permettersi pi\u00f9 di sparlare di sua figlia. Akeem, giunto sul posto, parla con i genitori e dice di amare Lisa, ma sebbene il padre non ne voglia sapere, la madre lo incoraggia a ritrovarla. Akeem e Lisa parlano in metropolitana e Lisa si dichiara delusa, ma Akeem le spiega le sue ragioni e di essere anche disposto a rinunciare al trono per sposare lei. Lisa, seppur convinta della sincerit\u00e0 di Akeem, non si sente all'altezza di un principe e rifiuta. Akeem, rassegnato, torna a Zamunda ma, al momento del matrimonio, dopo aver scoperto il velo della sposa, vi trova Lisa. Akeem, sopraffatto dalla gioia, si volta verso i genitori, ai quali si aggiunge Cleo, tutti e tre felici per i due giovani. Joffy ha deciso di accontentare il figlio e ha organizzato tutto con la moglie e il padre di Lisa. Akeem e Lisa si sposano.\nAlla fine del film si sente una barzelletta detta da uno dei clienti del barbiere, che per\u00f2 solo lui capisce:\nProduzione.\nIl film fu girato soprattutto a New York. I luoghi principali delle riprese furono il Waldorf-Astoria Hotel e il ristorante Mc Dowell's, che si trova all'85-07 Queens Boulevard al Queens e che \u00e8 stato un fast food della catena Wendy's (demolito nel 2013 per fare posto a un complesso residenziale di lusso), mentre l'appartamento di Akeem e il barbiere si trovano in 390 South 5th Street and Hooper Street a Brooklyn.\nIl palazzo reale del regno fittizio di Zamunda venne ricostruito presso lo \"Big Sky Movie Ranch\" a Simi Valley in California.\nCome accade in molti altri film di Eddie Murphy, l'attore interpreta anche numerosi personaggi secondari. Anche Arsenio Hall ricopre pi\u00f9 ruoli, addirittura comparendo nella parte di se stesso in un programma televisivo, realmente esistente e condotto da Hall, che Semmi sta guardando in televisione.\nNel film compare in un cameo il regista horror Tobe Hooper, nella scena della festa organizzata dal signor McDowell. Hooper interpreta un invitato che ascolta una predica del reverendo Brown e poi si allontana per andare a salutare qualcuno.\nDistribuzione.\nIl film \u00e8 uscito nelle sale statunitensi il 29 giugno 1988, mentre in Italia il 30 settembre dello stesso anno.\nAccoglienza.\nIl film richiese un budget di oltre 39.000.000 di dollari, ed ebbe un incasso globale di oltre 288.752.301 di dollari.\nCuriosit\u00e0.\nIl ragazzo che riconosce il principe Akeem alla partita di football \u00e8 doppiato da Enrico Papi.\nIn una scena del film, Akeem regala una busta con dei soldi a due clochard che si scopre essere i due fratelli Duke. La scena \u00e8 un chiaro rimando ad Una poltrona per due, iconico film natalizio in cui Eddie Murphy ricopre il ruolo di protagonista. \nQuando Akeem torna nella bottega del parrucchiere, viene chiamato scherzosamente \"Kunta Kinte\", personaggio della serie televisiva Radici, di cui John Amos \u00e8 stato uno dei protagonisti (a sua volta James Earl Jones \u00e8 uno dei protagonisti del sequel, Radici - Le nuove generazioni). \nSequel.\nNei primi mesi del 2017 \u00e8 stato reso pubblico un annuncio che riguardava l'imminente produzione di un sequel del film. Kevin Misher \u00e8 stato nominato produttore, e Sheffield e Blaustein, gli sceneggiatori originali, sono stati anche associati al progetto. Tuttavia, una possibile partecipazione degli attori principali Eddie Murphy e Arsenio Hall \u00e8 stata lasciata indefinita. Secondo diversi resoconti pubblici, Murphy stesso apparentemente ha pubblicato un annuncio riguardante il progetto del film un mese prima su Facebook, ma in seguito ha affermato che il suo account era stato violato e completamente cancellato.\nL'11 gennaio 2019, \u00e8 stato annunciato che il sequel andr\u00e0 avanti con Murphy, Arsenio Hall, Shari Headley, John Amos e James Earl Jones che riprenderanno i loro ruoli e Craig Brewer come regista (avendo precedentemente lavorato con Murphy nel film \"Dolemite Is My Name\")."}
{"id": "1388170", "revid": "149726", "url": "https://it.wikipedia.org/wiki?curid=1388170", "title": "Bolos di Mendes (pseudo Democrito)", "text": ""}
{"id": "1388179", "revid": "1543377", "url": "https://it.wikipedia.org/wiki?curid=1388179", "title": "\u00c1ed All\u00e1n", "text": "Era figlio di Fergal mac M\u00e1ele D\u00fain e membro dei Cen\u00e9l nE\u00f3gain, ramo degli U\u00ed N\u00e9ill del nord.\nFergal fu ucciso insieme ai suoi seguaci nella battaglia di Almain (722), combattuta contro Murchad mac Brain degli U\u00ed D\u00fanlainge, re del Leinster. A quel tempo il sovrano degli U\u00ed N\u00e9ill del nord era Flaithbertach mac Loingsig dei Cen\u00e9l Conaill. \u00c1ed All\u00e1n affront\u00f2 Flaithbertach nella battaglia di Mag Itha (734) in cui fu sconfitto. Tuttavia, Flaithbertach abdic\u00f2 o fu deposto poco dopo e si chiuse in monastero ad Ard Macha (Armagh).\nIl primo requisito necessario per essere riconosciuto come re supremo era il successo in battaglia e \u00c1ed All\u00e1n affront\u00f2 gli Ulaid di \u00c1ed R\u00f3in dei D\u00e1l Fiatach a Fochairt, vicino a Dundalk. I sovrani degli Ulaid controllavano a quel tempo gran parte dell'Ulster orientale, mentre i Cen\u00e9l nE\u00f3gain l'area centrale dell'odierna contea di Tyrone. \u00c1ed All\u00e1n sconfisse gli Ulaid, uccidendo \u00c1ed R\u00f3in e il sovrano degli U\u00ed Echach Cobo.\nNel 737, \u00c1ed All\u00e1n incontr\u00f2 il re E\u00f3ganachta Cathal mac Finguine a Terryglass, forse un territorio neutro fuori dal controllo di entrambi i sovrani. Secondo Byrne \u00e8 improbabile che Cathal, re del Munster, abbia riconosciuto l'autorit\u00e0 di \u00c1ed All\u00e1n \u2014 gli U\u00ed N\u00e9ill avevano infatti poca influenza nel sud \u2014 ma se Cathal si aspettava un qualche beneficio da questo incontro, in cui accett\u00f2 forse la supremazia ecclesiastica di Armagh, rimase comunque scontento. \u00c8 probabile che l'incontro abbia pi\u00f9 che altro riguardato questioni ecclesiastiche.\nNel 738, \u00c1ed All\u00e1n combatt\u00e9 contro gli eserciti del Leinster nella battaglia di \u00c1th Senaig, in cui \u00c1ed All\u00e1n fu ferito e il re del Leinster, \u00c1ed mac Colggen degli U\u00ed Cheinnselaig, ucciso. Bran Bec degli U\u00ed D\u00fanlainge, figlio di quel Murchad mac Brain che era stato sconfitto dal padre di \u00c1ed All\u00e1n nel 722, fu ucciso a sua volta: questa disfatta sembra aver mandato in frantumi gli U\u00ed Chennselaig, come, per circa tre secoli dopo la battaglia di \u00c1th Senaig, gli U\u00ed D\u00fanlainge detennero il potere regale nel Leinster.\n\u00c1ed All\u00e1n mor\u00ec nel 743, nella battaglia di Seredmag, sconfitto da Domnall Midi del clan Cholm\u00e1in. Sul trono di Ailech gli succedette il fratello Niall Frossach, mentre la lista dei sovrani supremi, almeno quella presente negli \"Annali dei Quattro Maestri\", elenca Domnall Midi come suo successore."}
{"id": "1388196", "revid": "124282211", "url": "https://it.wikipedia.org/wiki?curid=1388196", "title": "Peccato mortale", "text": "Il peccato mortale \u00e8 un atto grave e illecito, secondo la Chiesa cattolica e di alcune chiese protestanti, che condanna l'anima di una persona all'inferno dopo la morte. Questi peccati sono considerati \"mortali\" poich\u00e9 costituiscono una rottura con la grazia salvifica di Dio: l'anima del peccatore diventa \"morta\", non solo indebolita.\nLa frase \u00e8 usata nella prima lettera di Giovanni:\nDottrina cattolica.\nNella teologia della chiesa Cattolica romana, il peccato mortale, a differenza del peccato veniale, deve soddisfare tutte le seguenti condizioni:\nNel tardo XX secolo, dopo il Concilio Vaticano II, l'insegnamento cattolico-romano sul peccato mortale \u00e8 stato oggetto di dubbi, in risposta ai quali papa Giovanni Paolo II ha ribadito l'insegnamento tradizionale con l'enciclica \"Veritatis Splendor\". Nell'attuale Catechismo della Chiesa Cattolica si afferma:\ne che\nI peccati mortali, anche se rappresentano la morte dell'anima e quindi una interruzione della relazione di grazia con Dio, possono essere perdonati solo ed esclusivamente se confessati in vero spirito di penitenza e solo se ricevono l'assoluzione sacramentale (cio\u00e8 il sacramento della Riconciliazione)."}
{"id": "1388198", "revid": "287204", "url": "https://it.wikipedia.org/wiki?curid=1388198", "title": "Lega Nazionale A 1984-1985", "text": "L'edizione 1984-1985 della Lega Nazionale A vide la vittoria finale del Servette FC Gen\u00e8ve.\nCapocannoniere del torneo fu Dominique Cina (), con 24 reti.\nClassifica finale.\nLegenda:\n\u00a0\u00a0\u00a0\u00a0\u00a0 Campione di Svizzera.\n\u00a0\u00a0\u00a0\u00a0\u00a0 Retrocesso in Lega Nazionale B 1985-1986.\nNote:"}
{"id": "1388199", "revid": "594715", "url": "https://it.wikipedia.org/wiki?curid=1388199", "title": "San Jos\u00e9 de Gracia", "text": "San Jos\u00e9 de Gracia \u00e8 un comune sito a Nord-Ovest dello stato messicano di Aguascalientes. Le sue coordinate sono \"22\u00b009'N 102\u00b025'W\".\nIl comune conta 7.631 abitanti secondo il censimento del 2005 e si estende per un'area di 856,94\u00a0km\u00b2\nLocalit\u00e0 Principali.\nLa citt\u00e0 di San Jos\u00e9 de Gracia \u00e8 a capo dell'omonimo comune e le sue principali localit\u00e0 sono:"}
{"id": "1388200", "revid": "231144", "url": "https://it.wikipedia.org/wiki?curid=1388200", "title": "Aperol", "text": "LAperol \u00e8 un aperitivo alcolico italiano, creato dalla famiglia bassanese Barbieri che aveva fondato la ditta nel 1880 a Padova in via Tommaseo. Dal 2003 \u00e8 di propriet\u00e0 del Gruppo Campari.\nStoria.\nL'Aperol viene creato dai fratelli Barbieri e presentato ufficialmente in occasione della prima Fiera campionaria di Padova il 21 luglio 1919.\nSin dalla sua nascita l'Aperol si presenta con un distintivo colore arancione. Dato il successo del prodotto, i produttori Barbieri decidono di investire in pubblicit\u00e0: negli anni venti l'arancione diventa la firma cromatica di Aperol e nei bar spuntano i primi poster pubblicitari che invitano a consumare un Aperol.\nNegli anni trenta Aperol realizza una campagna dedicata alle donne sui principali quotidiani in cui si vede una sarta che misura il girovita di una cliente ed esclama: \"Signora! L'Aperol mantiene la linea\". Alle signore era consentito un Aperol in quanto aperitivo leggero.\nNegli anni cinquanta, dal tradizionale spritz veneto (vino bianco con seltz) nasce la nuova ricetta con Aperol: 4 cl di Aperol, 6 cl di Prosecco e uno spruzzo di seltz o soda. Da allora l'Aperol si lega allo spritz.\nDal secondo dopoguerra l'Aperol conosce un grande sviluppo e una rapida diffusione grazie anche al \"Carosello\" in cui Tino Buazzelli, portandosi la mano alla fronte, pronuncia le parole \"Ah, Aperol!\".\nNegli anni ottanta viene creata la pubblicit\u00e0 in cui Holly Higgins si tira su la minigonna per raggiungere in moto gli amici in un bar di Miami mentre dice \"Non so voi, ma io bevo Aperol\".\nNel 1991 la F.lli Barbieri \u00e8 stata acquisita dalla Barbero 1891 che, a sua volta, nel dicembre 2003, diventa di propriet\u00e0 del Gruppo Campari.\nA partire dai primi anni 2000, anche grazie al successo dell'happy hour e del fenomeno spritz, Aperol incrementa la sua produzione espandendosi anche in Germania, Austria e altri Paesi. Nel 2008 il marchio si impone ulteriormente sul mercato grazie a una riuscita campagna pubblicitaria ispirata al rito tutto veneto dello spritz e lancia l'Aperol Spritz portandolo cos\u00ec a conoscenza del grande pubblico. L'Aperol Spritz si ottiene miscelando in un bicchiere con ghiaccio tre parti di prosecco, due di Aperol e una di seltz aggiungendo alla fine una fetta di arancia.\nAperol Spritz \u00e8 anche un brand del gruppo Campari.\nNel 2010 Aperol ritorna in televisione con una nuova campagna all'insegna dello spritz in cui il brano \"Street life\" di Randy Crawford \u00e8 arrangiato in versione \"garage\" con la collaborazione del musicista e produttore Ferdinando Arn\u00f2.\nNel 2011 nasce Aperol Spritz home edition, il nuovo prodotto Aperol che offre gli ingredienti dello spritz in una bottiglietta.\nCaratteristiche.\nL'Aperol \u00e8 un aperitivo con una gradazione alcolica di 11\u00b0, dal colore rosso-arancio e dal sapore dolce amaro, ottenuto per infusione in alcol di arancia, erbe (tra cui il rabarbaro) e radici. La ricetta, segreta, \u00e8 rimasta invariata dalla nascita. La gradazione alcolica standard dell'Aperol \u00e8 di 11\u00b0, mentre in Germania viene venduto in una versione a 15\u00b0.\nL'Aperol viene spesso abbinato ad altre bevande per formare cocktail, il pi\u00f9 noto dei quali \u00e8 lo spritz.\nAperol e l'arte.\nDurante gli anni novanta l'artista italiano Lorenzo Mattotti realizza una serie di quadri che ritraggono diverse scene di consumo dell'Aperol.\nNel 2000 Aperol sponsorizza la mostra Peggy Guggenheim a Venezia.\nNel 2008, Maurizio di Robilant cura il progetto di aggiornamento del \"look\" della bottiglia che mantiene inalterata la forma, ma rende gli elementi grafici pi\u00f9 semplici e contemporanei."}
{"id": "1388202", "revid": "73843", "url": "https://it.wikipedia.org/wiki?curid=1388202", "title": "In the Flesh?", "text": "In the Flesh? \u00e8 una canzone della band britannica Pink Floyd, pubblicata nel 1979. \u00c8 la prima canzone del doppio album \"The Wall\".\nIl titolo, traducibile in italiano in senso figurato con \"di persona?\", oppure \"in carne e ossa\", deriva dall\"'In the Flesh Tour\", serie di concerti che la band fece nel 1977, durante il quale Roger Waters, in un attacco d'ira, sput\u00f2 a un fan che cercava di scavalcare le transenne che separavano il pubblico dal palco (in alcune interviste Waters ha dichiarato che fu proprio quell'episodio ad ispirare la creazione dell'album \"The Wall\").\nComposizione.\nIl brano \u00e8 aperto dalla stessa melodia, suonata con un'armonica a bocca, del brano finale dell'album, \"Outside the Wall\", il quale si concludeva troncandosi di netto con la prima parte di una frase, \"\"Isn't This Where...\", la cui seconda parte viene pronunciata all'inizio del primo brano dell'album con le parole \"...we came in?\", componendo cos\u00ec la frase di senso compito \"Isn't This Where we came in?\"\" \"(\"\"Non \u00e8 qui che abbiamo cominciato?\") collegando in tal modo la fine dell'album con il suo inizio.La flebile melodia che apre il brano dopo pochi secondi viene improvvisamente eclissata dal violento ingresso di una chitarra elettrica, un organo e una batteria. Ad 1 minuto e 36 secondi dall'inizio, la parte musicale si calma e inizia la parte cantata da Waters che dura 38 secondi, dopo di che riprende il forte tono con cui \u00e8 cominciata e si sentono alcune indicazioni sulla regia dello spettacolo (\"Lights! Turn on the sound effects! Action!\" e \"Drop it, drop it on 'em! Drop it on them!\" ovvero,\"\"Luci! Accendete gli effetti sonori! Azione!\" e \"Bombardateli! Bombardateli! Bombardateli!\"\"\")\". Il brano si chiude con il rumore di un aereo in picchiata; segue un breve silenzio interrotto dal pianto di un bambino che d\u00e0 inizio al brano seguente. I suoni che si sentono alla fine della canzone sono un chiaro riferimento all'infanzia di Waters, il quale, ad appena 5 mesi di vita, rimase orfano del padre, rimasto ucciso in combattimento in Italia contro le truppe tedesche nel febbraio 1944, in piena Seconda guerra mondiale.\nIl brano, subito dopo il flebile tema di \"Outside the Wall\" in Do maggiore, si apre con un tema in Mi minore che, attraverso un crescendo, porta poi al tema principale in La maggiore.\nTrama.\nCome le altre canzoni nell'album, \"In the Flesh?\" narra una parte della storia di Pink, il protagonista. La canzone rappresenta l'inizio dello show e le indicazioni che si sentono alla fine del brano indicano che \"Pink\" sta per cominciare a raccontare la storia della costruzione del \"muro\". Nel testo di questo brano afferma che malgrado il suo aspetto esteriore, per capire veramente chi sia bisogna \"farsi strada con le unghie\" attraverso la sua maschera (\"claw your way through this disguise\").\nEsecuzioni dal vivo.\nDurante il primo tour per pubblicizzare \"The Wall\" la canzone veniva eseguita da alcuni musicisti che indossavano maschere con le fattezze dei membri dei Pink Floyd.\nVersione video.\nL'inizio del filmato mostra Pink seduto in una camera d'albergo, semi-catatonico con lo sguardo assorto davanti alla tv, mentre una cameriera cerca di aprire la porta, che, per\u00f2, \u00e8 chiusa con la catenella. Questo fatto fa tornare alla mente del protagonista una gran quantit\u00e0 di ragazzi che, per vedere il suo spettacolo, sfonda i cancelli che portano all'arena dove si deve esibire. Le immagini dei ragazzi che corrono, calpestando chi cade e scontrandosi duramente contro le forze dell'ordine, vengono alternate ad immagini di soldati in fuga durante un bombardamento.\nAlla fine di queste sequenze, che durano circa 1 minuto e 40 secondi, la scena cambia: Pink sale sul palco e comincia a cantare di fronte al pubblico acclamante, raffigurato come un dittatore simil-nazista durante un comizio di fronte alla folla. La scena si chiude con un aereo da guerra che scende in picchiata su un accampamento militare.\nFormazione.\nPink Floyd\nTurnisti\nCover.\nIl gruppo prog metal americano Dream Theater ha inserito questa canzone nella canzone \"The Big Medley\" (presente nell'EP \"A Change of Seasons\"), come prima canzone del medley."}
{"id": "1388203", "revid": "287204", "url": "https://it.wikipedia.org/wiki?curid=1388203", "title": "Lega Nazionale A 1985-1986", "text": "L'edizione 1985-1986 della Lega Nazionale A vide la vittoria finale del .\nCapocannoniere del torneo fu Steen Thychosen (Lausanne-Sports), con 21 reti.\nClassifica finale.\nLegenda:\nNote:\nRisultati.\nCalendario.\nNota bene: quale prima giornata di ritorno \u00e8 stata giocata l'ultima giornata di andata invertita."}
{"id": "1388204", "revid": "228587", "url": "https://it.wikipedia.org/wiki?curid=1388204", "title": "Last Days of the Century", "text": "Last Days of the Century \u00e8 un disco di Al Stewart pubblicato nel 1988\nDisco.\n\"License To Steal\" \u00e8 un \"j'accuse\" alla categoria degli avvocati, dopo varie traversie di natura legale in cui Stewart \u00e8 rimasto coinvolto.\n\"Fields of France\" \u00e8 un omaggio alla Francia, paese in cui Stewart ha acquistato un vigneto.\nCome sempre numerose sono le canzoni in cui l'autore si interessa di personaggi reali, passati e presenti: \"Antarctica\" parla degli esploratori Robert Falcon Scott e Sir Ernest Henry Shackeleton, \"Jos\u00e9phine Baker\" \u00e8 sulla nota artista mentre in \"Red Toupee\" viene pi\u00f9 volte citato Henry Cisneros, uomo politico statunitense.\n\"Ghostly Horses of the Plain\" \u00e8 un brano strumentale (ma nel disco a tiratura limitata \"Seemed Like A Good Idea At The Time\" del 1996 ne \u00e8 presente una versione con testo).\nIn questo disco, curiosamente, Al Stewart non suona alcuno strumento.\nAi cori Tori Amos, amica di Stewart.\nTracce.\nTutte le canzoni scritte da Al Stewart salvo dove diversamente indicato.\nNOTA: la traccia \"12\" \u00e8 presente solo nell'edizione su CD."}
{"id": "1388207", "revid": "751106", "url": "https://it.wikipedia.org/wiki?curid=1388207", "title": "Sabbiatura (tecnologia)", "text": "La sabbiatura \u00e8 un procedimento meccanico con il quale si erode la parte pi\u00f9 superficiale di un materiale tramite l'abrasione dovuta a un getto di sabbia e aria.\nL'impiego di gran lunga pi\u00f9 frequente \u00e8 quello per la pulizia superficiale di metalli, tuttavia pu\u00f2 essere usata anche per l'incisione di iscrizioni e immagini su marmo e pietre.\nDescrizione.\nIn campo meccanico la sabbiatura \u00e8 un procedimento intermedio al ciclo di lavorazione del prodotto, solo raramente viene effettuato come operazione finale. Lo strato asportato pu\u00f2 essere ossido, vernice, calcificazioni, un rivestimento galvanico o plastico, ecc. Al termine dell'operazione il materiale sottostante allo strato rimosso risulta completamente scoperto e con rugosit\u00e0 dipendente dalla grandezza della graniglia utilizzata e dalla pressione del getto, ma comunque molto accentuata in confronto ai valori tipici delle lavorazioni meccaniche. La sabbiatura risulta quindi uno dei procedimenti preferiti per preparare il pezzo alla successiva verniciatura.\nLa sabbiatura viene effettuata tipicamente su acciaio, ghisa, leghe metalliche in genere, legname, ceramiche, pietre e marmi; sia per impiego industriale meccanico che edilizio. \nLa sabbiatura \u00e8 utilizzata anche per la distruzione dei dati contenuti negli hard disk o nei CD-ROM. Si tratta di uno dei metodi pi\u00f9 sicuri per evitare che particolari programmi possano recuperare i dati dal supporto danneggiato. Dopo aver terminato le registrazioni contabili delle transazioni eseguite, le banche effettuano periodicamente una sabbiatura dei CD che memorizzano le transazioni finanziarie.\nTipi di lavorazione.\nLa sabbiatura si divide in 3 classi di lavorazione dette Sa2, Sa2.5, Sa3: \nAttrezzatura.\nLa sabbiatura pu\u00f2 essere eseguita sia in spazi aperti che in piccole vasche appositamente dedicate. Queste ultime sono chiuse superiormente da una lastra di plexiglas o comunque di materiale trasparente, e nelle quali l'operatore (sabbiatore) pu\u00f2 inserire solo le braccia avvolte da guanti solidali alla vasca. La sabbiatura in vasca \u00e8 applicabile solo per i trattamenti meno invasivi e su pezzi di piccole dimensioni, infatti necessita di macchinari con prestazioni inferiori.\nIl getto di sabbia e aria \u00e8 prodotto e convogliato tramite tre componenti fondamentali: il compressore, la sabbiatrice e l'ugello (o eventualmente la pistola).\nDispositivi di Protezione Individuale (dpi).\nLa sabbiatura \u00e8 un'operazione discretamente pericolosa: il getto di aria e sabbia che raggiunge direttamente parti scoperte del corpo incide la pelle, la abrade e pu\u00f2 \u201cincastonare\u201d la graniglia utilizzata nella pelle e nei tessuti sottostanti creando forte dolore, infezioni e lesioni varie; anche gravi.\nSe non si utilizza la vasca di sabbiatura \u00e8 quindi buona norma che il sabbiatore indossi:\nSilice Libera Cristallina (SLC).\nL'uso di abrasivi contenenti SLC \u00e8 regolamentata in quanto \u00e8 cancerogena e causa di silicosi. In Italia le aziende i cui lavoratori sono esposti a SLC devono pagare all'inail un premio supplementare per il rischio silicosi.\nA causa della sua pericolosit\u00e0, il d.lgs.272/99 all'articolo 50 comma 1 vieta espressamente la sabbiatura a secco con materiali contenenti SLC nel settore nautico.\nIn UK sono presenti restrizioni all'uso di sabbia silicea come abrasivo sin dal 1946 (Factories Act); negli US il NIOSH ne ha raccomandato la proibizione dal 1974\nCiclo di sabbiatura.\nIl singolo pezzo non ha bisogno di alcuna preparazione particolare per subire la sabbiatura, mentre componenti gi\u00e0 assemblate potrebbero dover essere smontate per consentire di ripulire anche le superfici altrimenti non raggiungibili.\nUna volta ben fissato (per evitare che si sposti sotto la spinta del getto) il pezzo pu\u00f2 essere sabbiato. \nDirezionando il getto verso il pezzo e con passate uniformi, il sabbiatore ripulisce la superficie dalle impurit\u00e0 e dagli strati indesiderati, fino a conclusione dell'operazione, quando tutta la superficie da trattare \u00e8 stata completamente ripulita. Terminata la lavorazione di un oggetto si pu\u00f2 passare immediatamente alla lavorazione di un successivo.\nDurante la sabbiatura, il singolo granello di sabbia (o comunque di abrasivo) viene proiettato ad alta velocit\u00e0 sulla superficie da pulire. Nonostante la pressione del getto d'aria che trasporta il granello non sia particolarmente elevata, le piccole dimensioni del granello aumentano la pressione specifica sul punto d'impatto, staccando lo strato che si vuole rimuovere e riducendolo in polvere. A questo punto il granello, deviato dall'impatto, si allontana dall'oggetto sabbiato in uno o pi\u00f9 pezzi. La graniglia usata viene spesso smaltita, ma alcuni impianti fissi sono in grado di raccoglierla e riutilizzarla (cosa non sempre possibile e/o conveniente).\nPu\u00f2 capitare che lamiere sottili si deformino durante la sabbiatura. Questo \u00e8 dovuto alla concentrazione della pressione ed all'aumento di temperatura dell'oggetto durante la sabbiatura.\nData l'elevata portata del getto di aria e sabbia, la produzione di polvere \u00e8 molto alta; spesso \u00e8 tale da creare una cortina che impedisce al sabbiatore di vedere il pezzo in lavorazione.\nper ovviare a questo problema si pu\u00f2:\nTerminata la sabbiatura il pezzo deve essere ripulito dalla polvere (o eventualmente dal fango) prima di essere ricoperto. Per materiali metallici particolarmente sensibili all'ossidazione (come la ghisa) \u00e8 opportuno provvedere al rivestimento superficiale prima possibile.\nProduttivit\u00e0.\nLa sabbiatura \u00e8 un procedimento piuttosto rapido perch\u00e9 consente velocit\u00e0 di lavorazione abbastanza alte per la media delle operazioni meccaniche comuni. Nonostante ci\u00f2 bisogna segnalare che la velocit\u00e0 di esecuzione \u00e8 molto influenzata dalla durezza e dallo spessore dello strato da rimuovere, ma anche dalla durezza del materiale sottostante; fattori che possono rendere la sabbiatura anche molto pi\u00f9 lenta del normale. Per aumentare la produttivit\u00e0 il sabbiatore pu\u00f2 intervenire su alcuni parametri a seconda del singolo caso:"}
{"id": "1388211", "revid": "1442080", "url": "https://it.wikipedia.org/wiki?curid=1388211", "title": "Lega Nazionale A 1986-1987", "text": "L'edizione 1986-1987 della Lega Nazionale A \u00e8 stata la 89\u00aa edizione della massima serie del Campionato svizzero di calcio, disputato tra il 9 agosto 1986 e il 12 giugno 1987 e concluso con la vittoria finale del Neuch\u00e2tel Xamax.\nCapocannoniere del torneo fu John Eriksen (Servette), con 28 reti. \nClassifica finale.\nLegenda:\nNote:\nSpareggi.\nPoule retrocessione.\nPrimo turno.\nIl primo turno si \u00e8 svolto a partire dal 20 giugno 1987 al 23 giugno 1987 \nSecondo turno.\nIl primo turno si \u00e8 svolto a partire dal 27 giugno 1987 al 30 giugno 1987 \nStatistiche.\nIndividuali.\nClassifica marcatori.\nCapocannoniere del torneo fu John Eriksen (Servette), con 28 reti. \nMedia spettatori.\nDi seguito la media ed il totale spettatori della stagione regolare "}
{"id": "1388213", "revid": "124543460", "url": "https://it.wikipedia.org/wiki?curid=1388213", "title": "Verrucolette", "text": "Verrucolette \u00e8 una frazione del comune italiano di Minucciano, nella provincia di Lucca, in Toscana.\nIl paese \u00e8 situato a un'altitudine di 710\u00a0m e dista circa 4\u00a0km dal capoluogo comunale.\nMonumenti e luoghi d'interesse.\nLa chiesa del paese della Santissima Annunziata \u00e8 stata inaugurata nel 1968, mentre il vecchio oratorio risale al XVIII secolo.\nSociet\u00e0.\nTradizioni e folclore.\nAlla vigilia di Natale a Verrucolette si tiene il tradizionale fal\u00f2: una costruzione composta da un palo conficcato nel terreno e ricoperto fino alla sua estremit\u00e0 da ginepri e rami di pino, che devono assumere la forma di una candela alta anche 20 metri, viene bruciata al suono delle campane delle ore 18:00 per riscaldare simbolicamente Ges\u00f9 che sta per nascere. La festa inoltre si dirama in canti e balli popolari.\nEconomia.\nLa ricca presenza di castagni ha storicamente determinato l'economia della frazione, legata alla produzione delle castagne. Di rilievo anche la raccolta di funghi porcini."}
{"id": "1388218", "revid": "1318658", "url": "https://it.wikipedia.org/wiki?curid=1388218", "title": "Ignazio Cant\u00f9", "text": "Biografia.\nFratello del pi\u00f9 noto Cesare Cant\u00f9 fu educatore e autore di opere destinate alle scuole; in particolare scrisse sugli avvenimenti delle Cinque giornate di Milano in \"Gli ultimi cinque giorni degli Austriaci a Milano\" e in \"Storia ragionata e documentata della rivoluzione lombarda\"."}
{"id": "1388219", "revid": "33689", "url": "https://it.wikipedia.org/wiki?curid=1388219", "title": "Rufio Festo", "text": "Biografia.\nFu funzionario di corte (\"magister memoriae\") e proconsole dell'Africa sotto l'imperatore Valente. Viene anche identificato con il Festus Tridentinus anche se gli studiosi sono divisi su questo punto.\n\"Breviarium\".\nL'unica opera che Rufio Festo scrisse fu un \"Breviarium rerum gestarum populi Romani\", compendio della storia di Roma dalle origini al 364. Nella brevissima prefazione e nell'epilogo, indirizzati proprio a Valente, egli spiega le ragioni dell'opera e ci permette anche di situarne l'epoca di redazione:\nL'opera, scritta in occasione della campagna contro i persiani al 371, \u00e8 la prima ad analizzare la formazione dell'impero intesa come progressiva acquisizione dei territori provinciali nella sfera d'influenza romana. Tuttavia, nonostante quest'interessante visuale, il \"Breviarium\", che si presenta come concorrente dell'omonima e contemporanea opera di Eutropio, \u00e8 di livello assai scarso."}
{"id": "1388220", "revid": "254059", "url": "https://it.wikipedia.org/wiki?curid=1388220", "title": "Luigi Ravelli", "text": "Biografia.\nParroco di Foresto, frazione di Borgosesia, fondatore della sezione di Novara della Giovane Montagna\nA lui \u00e8 intitolato il Bivacco Luigi Ravelli, in Val d'Otro presso Alagna.\nBibliografia.\nLuigi Ravelli, \"Valsesia e Monte Rosa: guida alpinistica, artistica, storica...\", CAI, Sezione di Varallo, Facsimile dell'ed. di Novara del 1924, Bologna, Forni, 1970 e Borgosesia, P. Corradini, 1975."}
{"id": "1388222", "revid": "1543377", "url": "https://it.wikipedia.org/wiki?curid=1388222", "title": "Hero Tales - Le cronache di Hagun", "text": " \u00e8 un manga giapponese illustrato da Hiromu Arakawa e scritto da Jin-Zhou Huan. La storia \u00e8 incentrata attorno alla cultura e al folclore cinese, in particolare sul sottogenere letterario delle arti-marziali denominato wuxia. L'opera \u00e8 stata serializzata mensilmente sulla rivista \"Gangan Powered\" dal 2006 al 12 agosto 2010. I capitoli sono stati raccolti da Square Enix in cinque volumi \"tank\u014dbon\". In Italia il manga \u00e8 stato pubblicato da Panini Comics, che ha fatto uscire i primi quattro volumi da maggio ad agosto 2010 e l'ultimo a maggio 2011.\nIl 7 ottobre 2007 \u00e8 iniziata la trasmissione di una serie televisiva anime, di 26 episodi prodotta dallo Studio Flagche si \u00e8 conclusa il 30 marzo 2008.\nTrama.\nLe vicende di \"Hero Tales\" ruotano attorno ai sette eroi dell'Hokushin Tenkun, ovvero le sette persone che dentro di loro portano il potere delle stelle dell'Orsa Maggiore. Tra questi sette eroi i pi\u00f9 potenti sono Hagun e Tonrou, che secondo la profezia si contenderanno il dominio del mondo. Taito Shirei porta dentro di s\u00e9 il potere di Hagun senza saperlo, per questo vive una vita serena con sua sorella Raira. Taito fa parte del gruppo seiryuutou (nella mitologia cinese, il seiryuutou \u00e8 il drago blu), che lotta costantemente contro il genroutou (lett. \"Gruppo del lupo nero\").\nCos\u00ec un giorno dopo una battaglia contro il genroutou nella quale Taito esce vittorioso, il nostro protagonista incontra Ryuuko che si riveler\u00e0 essere poi uno dei sette eroi ovvero \"Bukyoku\" e cio\u00e8 la stella pi\u00f9 vicina ad Hagun. Taito deve affrontare Ryuuko in un esame che lo far\u00e0 diventare adulto. Purtroppo per poter superare l'esame bisogna perderlo cosa che secondo Taito non potr\u00e0 mai avvenire. Per\u00f2 Hagun ha la peggio e quindi come regalo a Taito viene donata la Kenkaranbu ovvero la spada del conquistatore (per\u00f2 questa spada pu\u00f2 essere estratta solo da un vero eroe).\nDi l\u00ec a poco la spada viene sottratta da Shimei il quale dice a Taito di far parte del Genroutou, ma poi lo smentisce nel quarto volume. Nell'occasione dello scontro Taito vedendo che Shimei sta per uccidere Raira, rivela il suo potere perdendo il controllo. Riesce ad estrarre la Kenkaranbu e la lancia contro Shimei che ne viene trafitto e scaraventato contro un muro. Alla fine Raira fa calmare Taito in un modo piuttosto buffo (con una testata) che fa riprendere Taito che si arrabbia con la sorella.\nIn seguito Taito nota che il corpo di Shimei \u00e8 sparito assieme alla kenkaranbu. Decide, cos\u00ec, di partire da solo. per\u00f2 per vari motivi, al gruppo si aggiungono anche Raira e Ryuuko. Dopo la loro partenza al gruppo si aggiungeranno anche le altre stelle che aiuteranno Taito verr\u00e0 a conoscenza del fatto che il comandante del Genroutou, il generale Keiro \u00e8 Tonrou e il quel momento capisce che \u00e8 stato Keiro a mandare Shimei al suo villaggio per la kenkaranbu, e quindi capisce che se rivuole la spada deve trovare il Generale Keiro ed \u00e8 cos\u00ec che avr\u00e0 inizio una storia che seppur corta possiede molti misteri e momenti avvincenti."}
{"id": "1388224", "revid": "1522738", "url": "https://it.wikipedia.org/wiki?curid=1388224", "title": "Torre Bianca (La Ruota del Tempo)", "text": ""}
{"id": "1388225", "revid": "339392", "url": "https://it.wikipedia.org/wiki?curid=1388225", "title": "Hero Tales", "text": ""}
{"id": "1388226", "revid": "1160255", "url": "https://it.wikipedia.org/wiki?curid=1388226", "title": "Trattato anglo-portoghese", "text": "Il trattato anglo-portoghese \u00e8 un trattato internazionale del 1373 siglato tra Edoardo III d'Inghilterra e Ferdinando I ed Eleonora di Portogallo. Esso sanc\u00ec \"amicizie, unioni e alleanze perpetue\" tra le due nazioni, e costituisce il pi\u00f9 antico trattato di pace ancora valido del mondo.\nIl passo pi\u00f9 importante del Trattato indica che\nNei secoli \u00e8 stato ratificato e modificato pi\u00f9 volte, nel 1386, 1643, 1654, 1660, 1661, 1703, 1815 e in una dichiarazione segreta del 1899. Esso fu riconosciuto nei Trattati di Arbitrato nel XX secolo tra la Gran Bretagna e il Portogallo nel 1904 e il 1914.\nEsso fu attivato durante la Seconda guerra mondiale: nella prima parte del conflitto il Portogallo rimase neutrale in accordo coi Britannici, il cui interesse non era quello di portare la guerra nella penisola iberica, e fu attivato con pieni poteri nel 1943 dal governo di Londra di Winston Churchill e quello di Lisbona, e dopo 3 mesi di negoziati furono garantiti alla Gran Bretagna alcuni aeroporti e alcune strutture navali, nelle Azzorre per contrastare la minaccia degli U-Boot.\nNonostante gli oltre sei secoli di durata del Trattato, non sempre i suoi termini sono stati rispettati. Non \u00e8 mai stata dichiarata guerra tra le due nazioni, ma non sempre esse sono state dalla stessa parte nei tanti conflitti che hanno attraversato l'Europa nel II millennio. Nella guerra luso-olandese (1588-1593) gli Inglesi aiutarono apertamente gli Olandesi nel tentativo di limitare il potere degli Asburgo, cui faceva capo l'Impero Portoghese, allora vassallo della Spagna asburgica.\nNei primi anni quaranta del XX secolo fu anche perpetrato un disarmo forzato dei territori dell'Africa Occidentale Portoghese, dell'Africa Orientale Portoghese e di diverse isole atlantiche governate da Lisbona, in seguito ai timori degli Alleati che il Portogallo, allora sotto il regime fascista di Ant\u00f3nio de Oliveira Salazar, potesse stringere un patto con la Germania nazista ed entrare a far parte delle Potenze dell'Asse. Nonostante le proteste formali da parte del governo portoghese prima, e le rivolte locali poi, il Portogallo rimase neutrale nei primi anni della guerra, mentre diversi volontari portoghesi si unirono alle forze alleate per resistere all'invasione giapponese dei possedimenti lusitani nel Pacifico, Timor Est e Macao."}
{"id": "1388227", "revid": "339392", "url": "https://it.wikipedia.org/wiki?curid=1388227", "title": "Ajah", "text": ""}
{"id": "1388228", "revid": "110157", "url": "https://it.wikipedia.org/wiki?curid=1388228", "title": "Val Alpisella", "text": "La Val Alpisella \u00e8 una piccola valle alpina a nord della Valtellina in Lombardia, da dove nasce il fiume Adda. Comunica con la valle di Fraele, dove sorgono le dighe di Cancano, e la valle di Livigno con l'omonimo passo di Alpisella a quota 2285\u00a0m.s.l.m.. Oltre il passo in direzione Livigno scorre il torrente Vallaccia, che fa quindi parte del bacino dello Sp\u00f6l. La cima pi\u00f9 alta che delimita il bacino idrografico \u00e8 il Pizzo del Ferro che raggiunge i 3.031 metri di quota."}
{"id": "1388231", "revid": "41787650", "url": "https://it.wikipedia.org/wiki?curid=1388231", "title": "Trino Vercellese", "text": ""}
{"id": "1388235", "revid": "120915163", "url": "https://it.wikipedia.org/wiki?curid=1388235", "title": "Valle di Fraele", "text": "La Valle di Fraele (detta anche Valle di Cancano) \u00e8 una piccola valle a nord dell'Alta Valtellina.\nGeografia fisica.\nRaggiungibile da una strada a tornanti segnata sulla provinciale che porta da Bormio a Livigno, l'entrata \u00e8 contraddistinta dalla presenza di due torri denominate torri di Fraele visibili per tutta la strada che sale da Bormio. Nella valle non sono presenti centri abitati, ma solo alcuni esercizi ricettivi sono aperti durante la stagione estiva. \nA sud-est la valle si apre verso l'abitato di Bormio, a sud su quello di Isolaccia (alla quale \u00e8 collegata dalla strada di cui sopra). A nord-ovest confina con le valli del Gallo e della Mora (cos\u00ec chiamata dai fiumi che le creano, Acqua del Gallo e Aua da Val Mora) nel punto in cui i due fiumi confluiscono, non lontano dal confine fra Italia e Svizzera presso il passo Mora. L'accesso al confine, non presidiato, avviene tramite sentiero sterrato non carrabile.\nOrografia.\nDal punto di vista orografico si trova nelle Alpi Retiche occidentali e separa le Alpi di Livigno a sud-ovest dalle Alpi della Val M\u00fcstair a nord-est.\nIdrografia.\nLa valle \u00e8 caratterizzata dalla presenza di due laghi artificiali, i laghi del Cancano, alimentati (principalmente) dalle acque dell'Adda, la cui sorgente \u00e8 all'estremo nord-occidentale della valle, e dalla quale esce nella parte sud-orientale. Un terzo lago, naturale, il Lago delle Scale, \u00e8 invece locato all'ingresso meridionale.\nLe acque dei laghi hanno alimentato la Centrale idroelettrica di Rasin, posta circa 600 metri pi\u00f9 a valle, con la quale erano collegate da un sistema di condutture visibili tutt'oggi sul lato della montagna, appena fuori dall'abitato di Isolaccia. Le acque, poi, confluivano nella Viola Bormina. La centrale, entrata in attivit\u00e0 nel 1928, \u00e8 stata dismessa definitivamente nel 2004."}
{"id": "1388240", "revid": "149485", "url": "https://it.wikipedia.org/wiki?curid=1388240", "title": "Diga di Cancano", "text": ""}
{"id": "1388241", "revid": "196390", "url": "https://it.wikipedia.org/wiki?curid=1388241", "title": "Bacino di San Giacomo", "text": ""}
{"id": "1388242", "revid": "1714743", "url": "https://it.wikipedia.org/wiki?curid=1388242", "title": "Maddalena di Valois (1520-1537)", "text": "Biografia.\nInfanzia.\nEra figlia del re Francesco I di Francia e della regina Claudia di Francia. Giacomo V di Scozia, venuto in Francia con l'intenzione di sposare Maria di Guisa, quando vide la principessa cambi\u00f2 idea e chiese la sua mano a Francesco I.\nMatrimonio.\nLa ragazza, cresciuta nel pi\u00f9 mite clima della Valle della Loira, aveva un fisico molto delicato e una salute precaria; per questo il padre temeva che il clima invece freddo della Scozia le potesse essere fatale. Francesco quindi rifiut\u00f2 una prima volta la richiesta. Alla fine, dietro le insistenze di Giacomo, gliela concesse.\nIl matrimonio avvenne il 1\u00ba gennaio 1537. Maddalena, che aveva sedici anni, divenne quindi la prima moglie di Giacomo V e regina di Scozia.\nMorte.\nA maggio la nuova regina giunse in Scozia. A luglio i timori di Francesco si avverarono: Maddalena si ammal\u00f2 gravemente e mor\u00ec.\nUn anno dopo Giacomo spos\u00f2 Maria di Guisa, dalla quale ebbe un'unica figlia, la futura Maria Stuarda, regina di Scozia: la bambina nacque sei giorni prima che il padre morisse.\nI preziosi beni portati in dote da Maddalena furono successivamente venduti per far fronte alle gravi difficolt\u00e0 economiche provocate dalle costose guerre contro gli inglesi."}
{"id": "1388243", "revid": "1431409", "url": "https://it.wikipedia.org/wiki?curid=1388243", "title": "Nestor Carbonell", "text": "Biografia.\nNestor Carbonell \u00e8 nato a New York il 1\u00ba dicembre 1967 da padre cubano di origini catalane e basche e da madre cubana di origini basche e spagnole. Ha studiato all'Universit\u00e0 di Harvard. La sua carriera di attore ha avuto inizio nei primi anni novanta, con piccole apparizioni in telefilm come \"Law &amp; Order - I due volti della giustizia\" e \"Melrose Place\". Dal 1996 al 2000 ha interpretato il fotografo playboy Luis Rivera nella sit-com \"Susan\", al fianco di Brooke Shields. Terminata la serie, ha ottenuto il ruolo di protagonista in \"Jack il cane\" del 2001. Negli anni successivi ha continuato a lavorare in campo televisivo, come guest star in \"Ally McBeal\" e \"Scrubs - Medici ai primi ferri\" e con ruoli ricorrenti in \"Squadra Med - Il coraggio delle donne\" e \"Cold Case - Delitti irrisolti\". Al cinema ha ottenuto una parte in \"The Lost City\" e in \"Smokin' Aces\", dove ha interpretato il serial killer latino-americano Pasquale Acosta.\nDopo aver prestato la voce alla serie \"Kim Possible\", ha ottenuto il ruolo di Richard Alpert nella terza stagione di \"Lost\"; in principio si \u00e8 rifiutato di rientrare a far parte del cast della serie per poter lavorare nella serie \"I signori del rum\". Durante lo sciopero degli sceneggiatori, tuttavia, la serie \u00e8 stata cancellata e Carbonell si \u00e8 potuto liberare dal contratto che lo legava alla CBS, riprendendo a lavorare in \"Lost\" nelle tre serie a seguire, anche qui come \"regular character\". Nel 2008 ha interpretato il sindaco di Gotham City ne \"Il cavaliere oscuro\" e nel 2012 ne \"Il cavaliere oscuro - Il ritorno\" di Christopher Nolan.\nCarbonell nel 2011 \u00e8 entrato a far parte del cast della serie tv Ringer, nella quale ha interpretato il ruolo del Det. Victor Machado.\nVita privata.\nL'attore \u00e8 sposato con Shannon Kenny, conosciuta sul set di un film televisivo. La coppia ha due figli, Rafael (n. 2002) e Marco (n. 2005).\nCarbonell \u00e8 noto per il suo sguardo e le ciglia particolarmente scure: in molte interviste ha tenuto a sottolineare che i suoi occhi sono una sua caratteristica fisica e che non fa uso di nessun tipo di trucco.\nDoppiatori italiani.\nCome doppiatore, viene sostituito da:"}
{"id": "1388245", "revid": "22475", "url": "https://it.wikipedia.org/wiki?curid=1388245", "title": "SES (azienda)", "text": "SES S.A. \u00e8 un'azienda di telecomunicazioni satellitari con sede a Betzdorf, in Lussemburgo.\n\u00c8 uno dei tre maggiori operatori satellitari al mondo: tramite 70 satelliti offre servizi di affitto della propria infrastruttura satellitare commercializzando la propria banda, fornendo copertura in Europa, Medio Oriente, Africa, India, Asia e America.\nSES S.A. fu fondata nel 1985 come Soci\u00e9t\u00e9 Europ\u00e9enne des Satellites. Nel 2001 cambia nome in SES Global e poi in SES dal 2006.\nDettagli satellite.\nI satelliti di SES prestano servizio con un segnale radiotelevisivo ricevibile con un'antenna parabolica con diametro tra i 60 ed i 90\u00a0cm. In questo modo sono ricevibili pi\u00f9 di 1700 canali analogici e digitali da pi\u00f9 di 107 milioni di famiglie in Europa."}
{"id": "1388247", "revid": "6923", "url": "https://it.wikipedia.org/wiki?curid=1388247", "title": "Franck Muller", "text": "Dopo la scuola dell'obbligo, la famiglia lo indirizza agli studi di orologeria. Studia all'Ecole d'Horologerie de Geneve dal 1981.\nSi specializza nel restauro di orologi antichi per conto dei musei delle maison pi\u00f9 prestigiose, prima di iniziare a produrre pezzi unici contraddistinti dall'alta qualit\u00e0 dei movimenti.\nNel 1992 insieme a Vartan Sirmakes, imprenditore del settore, decide di creare una sua casa d'orologeria con un proprio marchio, a Genthod sulle colline del lago Lemano, la \"Franck Muller\".\nFranck Muller Watchland.\nLa Franck Muller Watchland SA \u00e8 una delle pi\u00f9 rinomate maison creatrici di orologi e gioielli d'alta gamma, con una produzione annuale di circa 60.000 orologi, 10 siti produttivi tutti in Svizzera, e quasi 1000 impiegati che lavorano nella manifattura.\nOgni anno durante il salone indipendente WPHH (World Presentation of Haute Horologerie) la Franck Muller Watchland presenta numerose novit\u00e0 a Genthod (Ginevra), dove ha sede la fabbrica.\nFanno parte del gruppo Franck Muller Watchland i marchi: Franck Muller; ECW (European Company Watch); Pierre Kunz; Rodolphe; Alexis Barthelay; Backes &amp; Strauss; Martin Braun; Pierre Michel Golay; Christian Huygens.\nModelli.\nNella odierna produzione del marchio Franck Muller le collezioni principali sono:\nAlcuni movimenti come il Master Banker sono stati progettati e brevettati da Franck Muller. Il Master Banker \u00e8 l'unico movimento al mondo che permette di visualizzare tre fusi orari totalmente indipendenti, e regolare tutti e tre usando solo la corona di carica.\nAnche il modello Crazy Hours \u00e8 un brevetto Franck Muller, e consiste in un particolare movimento con la lancetta dei minuti che funziona come nei modelli classici, ma le ore sono disposte irregolarmente nel quadrante, e la relativa lancetta scatta allo scoccare di ogni ora.\nI tourbillon.\nIl primo orologio realizzato in giovent\u00f9 da Franck Muller fu proprio un tourbillon: questo lo port\u00f2 ad essere considerato un \"enfant prodige\" dell'orologeria. Non \u00e8 quindi un caso che, nel corso degli anni, si sia dedicato costantemente al perfezionamento di questa complicazione, dal brevetto del \"tourbillon imperiale\", nel quale agendo su un apposito pulsante \u00e8 possibile far rialzare la gabbia del tourbillon, fino ai modelli della serie \"Evolution\", di cui fanno parte gli orologi dotati di tourbillon biassiale e triassiale."}
{"id": "1388251", "revid": "287204", "url": "https://it.wikipedia.org/wiki?curid=1388251", "title": "C\u00f3iced Ol nEchmacht", "text": "C\u00f3iced Ol nEchmacht \u00e8 l'antico nome della provincia irlandese del Connacht. C\u00f3iced Ol nEchmacht potrebbe essere tradotto come porzione/quinta parte/provincia di Ol nEchmacht, detti anche Fir Ol nEchmacht (\"Fir\" = \"uomini\"). Erano divisi in tre principali trib\u00f9: Fir Craibe, o Fir na Criabe, Tuatha Taiden e Gamanraige. Ciascuna trib\u00f9 regnava rispettivamente su regni che si trovavano Ol nEchmacht.\nTutti e tre potrebbe essere i regni o popoli rispettivamente chiamati concani, auteni e nagnati di cui parla Claudio Tolomeo nella mappa d'Irlanda (circa 150). Generalmente si pensa che nagnati sia una forma corrotta per nEchmacht.\nSolo con l'ascesa della dinastia dei Connachta il termine Fir Ol nEchmacht fu abbandonata e la provincia prese il nome di Connacht."}
{"id": "1388254", "revid": "656701", "url": "https://it.wikipedia.org/wiki?curid=1388254", "title": "Rione Riesci", "text": "Rione Riesci (\"Li Tufi\" in dialetto salentino) \u00e8 un piccolo centro della provincia di Lecce, unica frazione di Arnesano.\nToponomastica.\nSecondo lo studioso vegliese Antonio Catamo il nome del paese deriverebbe dal termine dialettale \"riecu\", che significherebbe \"ultimo\".\nSi presume infatti che gli abitanti di questo paese fossero pastori latini che si stanziarono poco fuori dall'abitato di Arnesano. Forse gli abitanti di Arnesano attribuirono il nome di \"rieci\" agli ultimi arrivati, da cui Riesci.\nPer quanto riguarda invece l'origine della denominazione \"Tufi\", con cui si indica il rione nell'idioma locale, \u00e8 da ricercarsi nelle numerose cave di pietra calcarenitica (abitualmente chiamata \"tufo\", ancor oggi principale materiale da costruzione per l'edilizia), che si estendono a Nord della contrada.\nStoria.\nImportanti ritrovamenti archeologici testimoniano che il luogo dove sorge l'attuale paese era abitato fin dal neolitico.\nIn particolare negli anni 60, \u00e8 stata riportata alla luce una tomba risalente al 2400 a.C. circa con corredo funerario composto da tre vasi ed un piccolo idolo di pietra.\nLe prime notizie documentate risalgono, invece, al medioevo.\nEventi.\nSi racconta che nei primi anni del 900 un abitante del rione mentre costruiva la sua casa, fu miracolosamente salvato dopo un improvviso crollo della struttura, che avvenne il 24 giugno, festa della nativit\u00e0 di San Giovanni Battista.\nDa allora si festeggia sempre nella settimana del 31 agosto, festivit\u00e0 della decapitazione del Santo.\nCuriosit\u00e0.\nLa via principale del rione, Via Dante, lunga circa 1 chilometro \u00e8 la via pi\u00f9 lunga di Arnesano.\nAll'interno dei Riesci (a est) esiste un piccolo isolato che pu\u00f2 considerarsi a sua volta un piccolo rione conosciuto come \"li tufi ecchi\" (I riesci vecchi)\nLa vecchia scuola elementare \u00e8 sede della protezione civile.\nL'idolo di pietra risalente al neolitico e rinvenuto durante gli scavi effettuati presso un'abitazione negli anni 60 \u00e8 conservato nel Museo Archeologico di Taranto."}
{"id": "1388259", "revid": "767487", "url": "https://it.wikipedia.org/wiki?curid=1388259", "title": "BMW 327", "text": "La BMW 327 \u00e8 un'autovettura di fascia alta prodotta dal 1937 al 1941 dalla casa automobilistica tedesca BMW.\nProfilo e contesto.\nLa \"327\" \u00e8 da considerarsi come la versione sportiva della 326: con quest'ultima condivide la base meccanica, sebbene modificata, nonch\u00e9 i caratteri stilistici. Fu presentata nel novembre del 1937, andando ad integrare una gamma comprendente la pi\u00f9 austera \"326\", la sportivissima 328 e la 320 di base.\nCaratteristiche.\nA differenziare la \"327\" a colpo d'occhio era la elegante e filante carrozzeria di tipo cabriolet: le forme della \"327\" erano eleganti, pi\u00f9 snob e meno seriose di quelle della \"326\", pur condividendone i tratti stilistici generali, a partire dal frontale, caratterizzato dalla calandra a doppio rene a sviluppo verticale e dai tondi fari semincassati tra i due sinuosi ed avvolgenti parafanghi. Il parabrezza era diviso in due parti apribili singolarmente. Ai lati del cofano motore erano presenti prese d'aria di forma allungata che ricordavano quelle gi\u00e0 viste nella \"326\", sebbene nella \"327\" fossero state ridisegnate nel loro profilo. Ovviamente, il corpo vettura era a sole due porte, con due soli finestrini laterali. Spesso si ricorreva a carenature sui passaruota posteriori, secondo la tendenza dell'epoca a privilegiare le forme aerodinamiche, molto diffusa nei tardi anni '30; spesso, inoltre, la vettura veniva ordinata nell'elegante verniciatura bicolore. Quest'ultimo lavoro di finitura veniva affidato a due dei migliori carrozzieri dell'epoca ossia la Ambi-Budd o la Autenrieth. Anche nella \"327\", come nella \"326\", la coda aveva un disegno molto sfuggente ed incorporava l'alloggiamento per la ruota di scorta. Nel complesso, la \"327\" introdusse un'impronta stilistica che, sebbene derivata strettamente dalla \"326\", punt\u00f2 ad un nuovo corso stilistico che avrebbe caratterizzato anche le BMW del dopoguerra, fino alla fine degli anni '50.\nL'abitacolo della \"327\" era molto elegante, caratterizzato da un posto guida dominato dal grande volante a tre razze dotato di clacson concentrico. Il cruscotto era a tre strumenti circolari, mentre sul lato destro della plancia era presente un vano portaoggetti.\nLa tecnica della \"327\".\nLa \"327\" nasceva a partire dal telaio della \"326\", ma dal passo accorciato di 12\u00a0cm, praticamente identico nella misura a quello utilizzato per la \"320\", anche se in realt\u00e0 si trattava di una base meccanica diversa, poich\u00e9 si trattava di una struttura in scatolati anzich\u00e9 a longheroni e traverse a sezione ovale. L'architettura meccanica della \"327\" era quella classica delle vetture dell'epoca, ossia con motore anteriore longitudinale e trazione posteriore. Il comparto sospensioni prevedeva un avantreno a bracci trasversali con balestra trasversale ed un retrotreno ad assale rigido con balestre semiellittiche longitudinali. L'impianto frenante era di tipo idraulico e si avvaleva di quattro freni a tamburo.\nPer quanto riguardava il propulsore, la vettura era equipaggiata dallo stesso motore della 326, vale a dire il 6 cilindri in linea M327 da 1971 cm\u00b3 con distribuzione a valvole in testa ed alimentazione a due carburatori. Nel caso della \"327\", per\u00f2, tale motore fu leggermente rivisto, principalmente nel rapporto di compressione, salito da 6:1 a 6,3:1. Come risultato si arriv\u00f2 ad erogare 55 CV di potenza massima, contro i 50 della \"326\".\nInalterata la trasmissione, che poteva contare su una frizione monodisco a secco ed un cambio manuale Hurth a 4 marce con meccanismo di ruota libera su prima e seconda marcia A richiesta erano disponibili due cambi, sempre a 4 marce, ma completamente sincronizzati e rispettivamente prodotti ancora dalla Hurth oppure dalla ZF.\nLa \"327\" raggiungeva una velocit\u00e0 massima di 125\u00a0km/h, contro i 115\u2013120\u00a0km/h della 326, in virt\u00f9 della maggior potenza ottenuta dal motore.\nEvoluzione e versioni.\nI tardi anni '30.\nNel maggio 1938 la gamma si ampli\u00f2 con l'arrivo della \"327 Coup\u00e9\", voluta per offrire maggior comodit\u00e0 a bordo anche i passeggeri posteriori, sebbene la vettura mantenesse una configurazione di tipo 2+2, ossia con due posti comodi davanti e due di fortuna dietro. Altra differenza rispetto alla cabriolet stava nell'incernieratura delle portiere, posteriore sulla coup\u00e9 e anteriore sulla cabriolet. Meccanicamente le due varianti di carrozzeria erano identiche. In effetti, l'esigenza da parte della casa bavarese di diversificare la gamma della \"327\" nacque dal fatto che questo modello fatic\u00f2 inizialmente nelle vendite: questo perch\u00e9 la clientela BMW pi\u00f9 conservatrice non riusc\u00ec ad inquadrare la presenza di una vettura sportiveggiante di cos\u00ec alto lignaggio (di fatto la \"327\" era la versione di punta della gamma BMW fra il 1937 ed il 1938) dopo che al massimo si era cimentata sulla 319 Roadster, non si certo un fulmine di guerra e non ancora definibile un'auto di lusso a tutti gli effetti, sebbene non fosse certamente accessibile a tutti. Ma la BMW aveva mire ambiziose e gi\u00e0 con l'avvento della \"326\" stessa aveva lanciato la sfida alla Mercedes-Benz. Con la \"327\" ribad\u00ec semplicemente questo suo obiettivo commerciale spostando pi\u00f9 in alto l'asticella del livello delle sue vetture. Si tenga presente che non era passato neppure un decennio da quando la casa dell'Elica aveva debuttato sul mercato con la 3/15, una vettura dalle caratteristiche diametralmente opposte a quelle della \"327\".\nMa gi\u00e0 nell'agosto di quello stesso anno arriv\u00f2 la versione di punta della gamma, ossia la \"327/28\", che come suggerisce il nome, ricevette un sostanzioso \"bonus\" di potenza grazie all'adozione del propulsore della sportiva 328, che tanti successi raccolse in quegli anni in campo agonistico. La potenza massima sal\u00ec ad 80 CV e la velocit\u00e0 massima a 145\u00a0km/h. Tale versione era disponibile sia come coup\u00e9 che come cabriolet. Anche l'esigenza di proporre un modello simile \u00e8 da ricercare nel consenso parziale riscosso inizialmente dalla gamma \"327\", non solo per i motivi appena descritti, ma anche per la scarsa potenza del suo motore, i cui 55 CV, sebbene superiori ai 50 CV della \"326\" non potevano essere sufficienti per conferire adeguate doti dinamiche ad una vettura che volev proporsi come sportiva. La \"327/28\" nacque quindi con l'intento di solleticare finalmente l'interesse della potenziale clientela.\nLa \"327\" raccolse in ogni caso un moderato successo: le sue cifre di vendita furono penalizzate inizialmente anche dal prezzo di listino piuttosto elevato, mentre a partire dalla fine del 1939 vennero seriamente compromesse dallo scoppio della Seconda guerra mondiale. In 4 anni fu pertanto prodotta in 1.873 esemplari in totale, di cui 568 esemplari di \"327/28\" e due telai nudi.\nIl dopoguerra e la \"327\" d'oltrecortina.\nA partire dal 1949, per\u00f2, la \"327\" cominci\u00f2 nuovamente ad uscire dalla linee di montaggio dello stabilimento di Eisenach, che nel frattempo era passato sotto il controllo militare sovietico, il quale continu\u00f2 a far usare il marchio BMW di sua spontanea iniziativa, pur essendo privo della licenza. A partire dal 1952, quando fu costituita la Repubblica Democratica Tedesca e la fabbrica di Eisenach pass\u00f2 sotto il neonato governo tedesco-orientale, la BMW (che nel frattempo dovette rioriganizzare la sua produzione contando solo sullo stabilimento di Monaco di Baviera) costrinse la direzione della fabbrica di Eisenach a cambiare marchio, il quale a partire dal 1952 divenne EMW, simile a quello della BMW, ma con l'elica stilizzata bianco-rossa anzich\u00e9 bianco-azzurra. A partire da questa data, per\u00f2, la fabbrica di Eisenach smise di costruire i lamierati per la \"327\", che invece vennero realizzati nella ex-carrozzeria Gl\u00e4ser, oramai ribattezzata \"VEB Karosseriewerk Dresden\". La fabbrica di Eisenach si limit\u00f2 solo alla realizzazione dei motori e dei telai nudi, visto che di l\u00ec a poco essa verr\u00e0 convertita alla produzione delle IFA F9, a loro volta delle riproduzioni di modelli DKW. La \"327\" fu quindi riproposta con tale marchio, e con il nome di 327-2 per la cabriolet e 327-3 per la coup\u00e9, fino al 1955. Vi furono alcune differenze fra questa \"327\" e quella pre-bellica, in primis per alcuni particolari inerenti la chiusura del cofano motore e in secondo luogo per il cofano mutuato dalla contemporanea 340 (a sua volta una \"326\" modificata sotto la supervisione delle autorit\u00e0 sovietiche). In totale vennero prodotte 489 unit\u00e0 di EMW \"327\".\nMa la BMW che and\u00f2 a riprendere ufficialmente il testimone della \"327\" nel segmento delle coup\u00e9 di fascia alta fu la 503, regolarmente prodotta dalla BMW durante gli anni '50.\nTabella riepilogativa.\nBMW 327"}
{"id": "1388261", "revid": "122156069", "url": "https://it.wikipedia.org/wiki?curid=1388261", "title": "Pietro della Vedova", "text": "Biografia.\nTrascorsi i primi anni d'apprendistato in famiglia, inizi\u00f2 gli studi a Monaco di Baviera, presso la locale Accademia di belle arti, poi si trasferi' poi all'Accademia Albertina di Torino. Qui dal 1857 al 1862 fu allievo di Vincenzo Vela, succedendogli poi nella cattedra di scultura.\nOper\u00f2 in particolar modo in Piemonte (a Torino realizz\u00f2 alcune case in stile liberty nell'odierno quartiere Cit Turin, tra le quali anche quella nella quale stabil\u00ec il proprio laboratorio al numero 25 di via Pietro Bagetti) e in Lombardia, realizzando in particolare opere per i cimiteri monumentali ma anche per edifici pubblici, ma non mancarono le commesse dall'estero: Austria, Francia, Per\u00f9, Stati Uniti, Svizzera, Ungheria. A lui \u00e8 dedicato l'omonima gipsoteca, che raccoglie per lo pi\u00f9 gessi delle sue opere."}
{"id": "1388262", "revid": "986213", "url": "https://it.wikipedia.org/wiki?curid=1388262", "title": "Giuliano Cesarini (1466-1510)", "text": "Biografia.\nFiglio di Gabriele Cesarini, gonfaloniere del popolo romano, e della nobildonna romana Godina Colonna, era cognato di Gerolama Borgia, una delle figlie illegittime del papa Alessandro VI Borgia, e nipote dell'omonimo cardinale Giuliano Cesarini (altri cardinali appartenenti alla famiglia Cesarini furono Alessandro Cesarini \"seniore\" e Alessandro Cesarini \"iuniore\").\nDopo essere stato protonotario apostolico e canonico nel capitolo della Basilica patriarcale vaticana, fu creato cardinale nel concistoro del 20 settembre 1493 ricevendo la diaconia dei Santi Sergio e Bacco. Nel 1503 opter\u00e0 per la diaconia di Sant'Angelo in Pescheria.\nIl 2 gennaio 1495 si rec\u00f2 in visita presso il re Carlo VIII di Francia, che si trovava a Roma, mentre a maggio accompagn\u00f2 il Papa a Orvieto. Accumul\u00f2 svariati benefici, fra cui abate commendatario del monastero benedettino di Saint-Michel de Cuxa, nella diocesi di Perpignano, canonico del capitolo della cattedrale di Saint-Lambert, a Liegi (1496-1500), amministratore apostolico della sede di Ascoli Piceno dal 1500 alla sua morte, abate commendatario di Nonantola dal 1505 alla sua morte. Partecip\u00f2 ai due conclavi del 1503 che elessero Pio III e Giulio II.\nMor\u00ec improvvisamente a Roma nel 1510 e fu sepolto nella basilica di Santa Maria in Aracoeli."}
{"id": "1388266", "revid": "2042012", "url": "https://it.wikipedia.org/wiki?curid=1388266", "title": "Corni (Boto\u0219ani)", "text": "Corni \u00e8 un comune della Romania di 6.695 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: Balta Ars\u0103, Corni, Mesteac\u0103n, Sarafine\u0219ti."}
{"id": "1388270", "revid": "1522738", "url": "https://it.wikipedia.org/wiki?curid=1388270", "title": "Compagnia britannica delle Indie orientali", "text": "La Compagnia Britannica delle Indie Orientali (\"British East India Company\"), fino all'Atto di Unione del 1707 Compagnia inglese delle Indie Orientali, nacque il 31 dicembre 1600, quando la regina Elisabetta I d'Inghilterra accord\u00f2 una \"carta\" o patente reale che le conferiva per 21 anni il monopolio del commercio nell'Oceano Indiano.\nPrima delle compagnie commerciali europee create nel XVII secolo per conquistare \"le Indie\" e dominare i flussi commerciali con l'Asia, trov\u00f2 il suo posto accanto alla Compagnia Olandese delle Indie Orientali, la celebre VOC (Vereenigde Oostindische Compagnie), e prese il sopravvento sulla Compagnia francese delle Indie Orientali, che condusse alla rovina conquistando tutti i suoi possedimenti in India, segnando profondamente il futuro Impero britannico. Il primo Governatore fu Thomas Smyth, nominato il 31 dicembre 1600, e che mantenne la carica solo per quattro mesi.\nSociet\u00e0 anonima, sarebbe diventata l'impresa commerciale pi\u00f9 potente della sua epoca, fino ad acquisire funzioni militari e amministrative regali nell'amministrazione dell'immenso territorio indiano. Colpita in pieno dall'evoluzione economica e politica del XIX secolo, declin\u00f2 progressivamente e poi scomparve nel 1874.\nDal suo quartier generale di Londra, la sua straordinaria influenza si estese a tutti i continenti: la Compagnia presiedette alla creazione dell'India britannica, il cosiddetto Raj, fond\u00f2 Hong Kong e Singapore, ingaggi\u00f2 Capitan Kidd per combattere la pirateria, impiant\u00f2 la coltura del t\u00e8 in India, tenne Napoleone prigioniero a Sant'Elena, e si trov\u00f2 direttamente implicata nel celebre Boston Tea Party che funse da detonatore per la guerra d'indipendenza degli Stati Uniti.\nCreazione e sviluppo.\nPrima organizzazione della Compagnia.\nI profitti assai ingenti della Compagnia sui primi viaggi in India spinsero il re Giacomo I ad accordare licenze ad altre compagnie commerciali in Inghilterra. Ma, finalmente, nel 1609 la patente della Compagnia fu rinnovata: questa si vide concedere il monopolio del commercio con le Indie Orientali per un periodo indefinito, ma che includeva una clausola che prevedeva che questo sarebbe cessato se gli affari della Compagnia fossero diventati non profittevoli per tre anni di seguito.\nLa Compagnia era dotata di un capitale iniziale di 72.000 sterline suddiviso tra 125 azionisti. Era gestita da un governatore e da 24 direttori che formavano la Corte dei Direttori. Questi venivano nominati ed erano responsabili davanti all'Assemblea dei proprietari.\nL'inizio delle operazioni in India.\nNel 1612 finalmente, i battelli appartenenti alla Compagnia approdarono a Surat (ove nel mare antistante fu combattuta tra il 29 e il 30 novembre di quell'anno la Battaglia di Suvali) che fu la prima filiale commerciale. Nel corso dei due anni successivi, si stabil\u00ec anche sulla Costa del Coromandel nel Golfo del Bengala. Fond\u00f2 la sua prima manifattura a Surat.\nDurante i primi anni, la Compagnia ebbe poco successo nel commercio delle spezie largamente dominato dai Paesi Bassi e non pot\u00e9 stabilire avamposti durevoli nelle Indie Orientali.\nNel 1615, Sir Thomas Roe fu inviato dal re Giacomo I presso l'imperatore moghul Jahangir. Lo scopo di questa missione era di ottenere per la Compagnia il diritto esclusivo di fondare filiali commerciali in certe piazze come Surat. In cambio la Compagnia proponeva di offrire all'imperatore prodotti europei. Fu dunque firmato un trattato e gli Inglesi poterono sviluppare piazzeforti a Surat, Bombay, Madras (dove fece fortuna Elihu Yale) e Calcutta. Nel 1647 la Compagnia disponeva in India di 23 filiali e 90 dipendenti.\nIl dominio dell'India.\nNel 1670 il re Carlo II accord\u00f2 per decreto alla Compagnia il diritto di acquisire nuovi territori, di battere moneta, di comandare delle truppe armate e di esercitare la giustizia sui propri territori. Si avviava quindi a divenire una formidabile macchina di potere, non solo in India ma anche in Inghilterra.\nStanco del lobbismo politico e al fine di ridurre questa enorme influenza della compagnia, il Parlamento decise di rompere il monopolio della Compagnia e di permettere nel 1698 la creazione di una compagnia rivale, la \"Compagnia Inglese per il Commercio verso le Indie Orientali\" (\"English Company Trading to the East Indies\"). Ciononostante quest'ultima non sarebbe mai riuscita a competere con la \"vecchia\" Compagnia e questo tentativo di aumentare la concorrenza ebbe fine quando le due societ\u00e0 si fusero nel 1702.\nNel 1757, la vittoria di Robert Clive nella battaglia di Plassey, per conto della Compagnia, durante la Guerra dei sette anni segn\u00f2 una battuta d'arresto alle pretese francesi in India, assicurando la supremazia britannica sulla penisola indiana e offrendo alla Compagnia il controllo del Bengala, la provincia pi\u00f9 popolosa e redditizia. Incoronato dall'aureola delle sue numerose vittorie militari, e dopo un ritorno di cinque anni in Gran Bretagna, Clive fu nominato governatore del Bengala nel 1765.\nPotenza e declino.\nNel 1773 il Parlamento vot\u00f2 la \"Legge di Regolamentazione\" (\"Regulating Act\") che impose alla Compagnia una serie di riforme economiche e amministrative. Venne inoltre nominato Warren Hastings alla carica di Governatore Generale delle Indie britanniche, creata per l'occasione. La Compagnia fu autorizzata a conservare il monopolio del commercio a certe condizioni, soprattutto finanziarie, che avrebbe determinato a poco a poco il suo declino. \nNel 1784 il governo, presieduto da William Pitt il Giovane, fece votare una nuova legge (\"Indian Act\") al fine di separare d'ora in poi chiaramente il governo dei territori delle Indie Orientali (che spettava alla Corona) e l'attivit\u00e0 commerciale (che spettava alla Compagnia). Quest'ultima dovette dunque d'ora in poi rendere conto alla Corona, ma ci\u00f2 non le imped\u00ec di continuare a svilupparsi. Verso la met\u00e0 del XIX secolo, la dominazione della Compagnia si estese infatti sulla maggior parte dell'India, sulla Birmania, su Singapore e Hong Kong, un quinto della popolazione mondiale pass\u00f2 cos\u00ec sotto la sua autorit\u00e0. La Compagnia inoltre occup\u00f2 le Filippine e realizz\u00f2 la conquista di Giava. Registrando un problema di liquidit\u00e0 nei suoi acquisti di t\u00e8 dalla Cina, lo risolse esportando oppio indiano: gli sforzi della Cina per mettere fine a questo commercio scatenarono le due Guerre dell'oppio con la Gran Bretagna.\nPrivata del suo monopolio commerciale nel 1813 e del commercio del t\u00e8 della Cina venti anni pi\u00f9 tardi, la Compagnia perse infine le sue funzioni amministrative nel 1858 in seguito ai Moti indiani del 1857 (chiamati anche \"Rivolta dei Sepoy\"). Al principio dell'anno 1860 tutti i possedimenti della Compagnia passarono sotto il controllo della Corona. Il 1\u00ba gennaio 1874 la Compagnia delle Indie Orientali fu infine sciolta per decreto regolare.\nOrganizzazione territoriale.\nLa cosiddetta \"United East India Company\" per tutto il XVIII secolo aveva ampliato i propri territori indiani. La sua natura prettamente commerciale si trasform\u00f2 rapidamente, nel corso del secolo, in una sorta di ente politico con una vera sovranit\u00e0 territoriale. La Compagnia era organizzata dapprima in \"Presidenze\" (Presidency):\nNella prima met\u00e0 del XIX secolo annesse rapidamente vastissimi territori indiani, costituendo cos\u00ec un vero e proprio Stato sotto l'egida del governo britannico. And\u00f2 cos\u00ec a costituirsi un sistema di governo, con i possedimenti diretti (cio\u00e8 sotto la diretta amministrazione della compagnia inglese) e mediati (protettorati sui numerosi principati indiani).\nIntorno al 1840 i territori indiani della Compagnia erano cos\u00ec organizzati:"}
{"id": "1388271", "revid": "1522738", "url": "https://it.wikipedia.org/wiki?curid=1388271", "title": "Unico Potere", "text": ""}
{"id": "1388273", "revid": "1543377", "url": "https://it.wikipedia.org/wiki?curid=1388273", "title": "N1 (lanciatore)", "text": "Il razzo N1 (chiamato anche Hercules) era un vettore di produzione sovietica che fu progettato e costruito per portare un equipaggio di due o tre cosmonauti sulla Luna.\nSviluppo.\nDopo un primo successo ottenuto dall'Unione Sovietica nel programma spaziale, portando come prima nazione al mondo un astronauta nello spazio, anche il programma spaziale sovietico si era concentrato a preparare la conquista della Luna, dando luogo ad una vera e propria gara con gli Stati Uniti.\nContrariamente per\u00f2 a quanto avveniva negli Stati Uniti, dove tutte le risorse venivano concentrate in un singolo programma (il Programma Apollo), l'Unione Sovietica aveva deciso di suddividere i propri progettisti in due gruppi, che lavoravano a nove tipi di vettori diversi. Il gruppo OKB-1 (oggi noto come RKK Energija) capitanato da Sergej Pavlovi\u010d Korol\u00ebv, fu l'artefice principale del razzo N1.\nTuttavia il progetto di Korol\u00ebv aveva origini militari (programma GR-2). Inizialmente infatti il razzo sarebbe dovuto servire a lanciare in orbita satelliti per la ricognizione, ma fu dal 1960 in poi che si inizi\u00f2 a valutare la possibilit\u00e0 di un eventuale uso del vettore come razzo per il trasporto di una capsula con a bordo un equipaggio.\nDi particolare difficolt\u00e0 nella fase iniziale del progetto si rivel\u00f2 la propulsione del vettore, dove una rivalit\u00e0 eccessiva tra i progettisti sfoci\u00f2 in una serie di scelte poco equilibrate. A causa di tensioni interne tra l'OKB-1 capitanato da Sergej Korol\u00ebv e l'OKB-456 al cui vertice c'era Valentin Petrovi\u010d Glu\u0161ko, quest'ultimo decise di interrompere la propria collaborazione con l'OKB-1 e di cooperare invece con l'OKB-52 di Vladimir Nikolaevi\u010d \u010celomej. \u010celomej aveva deciso di concentrare le proprie risorse in un progetto che prevedeva un razzo dotato di una singola camera di combustione, contrariamente a quanto avveniva usualmente all'epoca dotando i vettori di grandi dimensioni di quattro camere di combustione ed utilizzando come combustibile una miscela composta da cherosene ed ossigeno al posto del propellente UDMH. Infine, a causa della poca esperienza che si aveva all'epoca nella progettazione di vettori di tali dimensioni, il progetto evolveva a rilento accumulando un notevole ritardo.\nTecnica.\nIl razzo N1 misurava 105 m d'altezza, ed era (ed \u00e8 tuttora) il vettore di maggiori dimensioni mai costruito in Unione Sovietica. Originariamente ogni razzo N1 avrebbe dovuto poter trasportare un carico utile di circa 70 tonnellate in orbita terrestre, che avrebbe poi dovuto raggiungere le 90 tonnellate grazie ad alcune modifiche. Tuttavia le enormi dimensioni e le soluzioni tecniche scelte fecero s\u00ec che il razzo soffrisse di notevoli e frequenti disturbi tecnici. A tutto ci\u00f2 si aggiunse il fatto che a causa della scarsa propulsione fornita dai razzi Kuznecov NK-15, che vantavano una spinta massima di 1,54 MN, ogni razzo doveva essere dotato nella prima fase di ben 30 razzi Kuznecov NK-15, che venivano alloggiati in un anello esterno, dove trovavano posto i primi 24 ed in uno interno dove venivano montati i restanti 6. L'aria infine scorreva tra questi due cerchi concentrici favorendo cos\u00ec l'efficienza e riducendo di conseguenza il consumo di cherosene.\nIn tutti i lanci vennero usati i motori Kuznecov NK-15, mentre l'evoluzione di questi denominata NK-33, che pot\u00e9 essere messa a punto solamente nel 1974 e forniva una spinta di ben 1,638 MN a motore, non venne mai usata a causa della cancellazione del progetto. La prima missione lunare avrebbe quindi dovuto aver luogo secondo le stime fatte nel 1976.\nIn tutto furono ordinati tra gli 11 e i 12 vettori, dei quali per\u00f2 solo 4 vettori (N1-3L fino ad N1F-12L) furono realmente lanciati.\nMotori.\nCon lo sviluppo degli NK-15 si inizi\u00f2 a partire dal 1962, ma solo a partire dal 1963/64 fu disponibile il primo modello in scala 1:2. A partire dal dicembre 1967 furono avviati i primi test statici. Il programma spaziale sovietico era quindi in netto ritardo rispetto al programma spaziale statunitense, che aveva effettuato il primo lancio con i motori F-1 gi\u00e0 nel 1967. Un anno pi\u00f9 tardi fu poi avviata la produzione in serie degli NK-15. Contrariamente a quanto accadeva negli Stati Uniti, per\u00f2, non tutti i motori di un lotto venivano sottoposti a dei test per verificarne il corretto funzionamento, bens\u00ec uno solo. Poteva cos\u00ec capitare che se il motore sottoposto al test non si fosse dimostrato sufficientemente affidabile tutto il lotto prodotto non poteva essere utilizzato. Tale sistema, escogitato dai vertici per accelerare il programma spaziale sovietico si dimostr\u00f2 tuttavia controproducente, visto che il corretto funzionamento di un singolo motore del lotto non garantiva che gli altri motori prodotti fossero privi di difetti.\nSolo a partire dal 1970 furono disponibili modelli pi\u00f9 avanzati degli NK-15 che potevano effettuare un test di accensione prima del lancio per verificare il corretto funzionamento. Complessivamente il punto debole del razzo N1 era dato dai suoi motori. Contrariamente al Saturn V, l'N1 non disponeva di motori di grandi dimensioni e dovette essere quindi dotato di ben trenta motori di dimensioni inferiori. Ci\u00f2 fece s\u00ec che le possibilit\u00e0 di un guasto tecnico fossero nettamente pi\u00f9 elevate rispetto a quelle del Saturn V.\nSviluppo dopo la morte di Korol\u00ebv.\nNell'agosto del 1964 si decise definitivamente di dividere il programma lunare in due programmi separati che furono denominati LK-1 Zond per quanto riguarda l'OKB-52 di \u010celomej ed in N1-L3 per quanto invece riguardava l'OKB-1 di Korol\u00ebv. Tuttavia la morte di Korol\u00ebv nel gennaio del 1966 fece s\u00ec che l'intero programma subisse un forte ritardo, costringendo il Politburo a rivedere i propri piani. Al posto di Korol\u00ebv fu quindi incaricato Vasilij Pavlovi\u010d Mi\u0161in, che poteva vantare una notevole esperienza nella costruzione di vettori, dato che nei primi anni del dopoguerra aveva fatto parte del gruppo di progettisti che avevano messo a punto il razzo R-1, utilizzando le conoscenze dei tedeschi accumulate nella costruzione del razzo V2. Inoltre Mi\u0161in era stato anche uno dei maggiori artefici del primo missile intercontinentale sovietico, il Semyorka R-7, e poteva quindi disporre di conoscenze ed esperienze utili ai fini del programma lunare.\nNei mesi seguenti il lavoro all'intero programma vide un notevole incremento e si decise di avviare la costruzione dei primi razzi N1. A causa del tempo perduto e del conseguente ritardo accumulato si decise per\u00f2 di rinunciare a testare l'efficienza della prima fase del razzo e si pass\u00f2 immediatamente alla fase di assemblaggio, che avvenne direttamente all'interno del cosmodromo di Bajkonur, in una struttura appositamente costruita. Tutto ci\u00f2 ebbe come conseguenza un'errata valutazione di sollecitazioni ed aerodinamica del vettore, causando alcuni errori nella fase finale della progettazione.\nTentativi di lancio.\nIl primo tentativo di lancio (N1-3L) avvenne il 21 febbraio 1969, ma fu un clamoroso fallimento, dal momento che immediatamente dopo il lancio un incendio sviluppatosi nella sezione motori provoc\u00f2 lo spegnimento dopo soli 54 secondi di tutti i motori, con la conseguente perdita del vettore.\nUn secondo tentativo (N1-5L) venne fatto nel luglio dello stesso anno, appena tre settimane prima della missione Apollo 11. Anche questa volta la missione fall\u00ec a causa di un guasto tecnico ad una delle pompe del propellente, che caus\u00f2 nei primissimi secondi della fase di lancio una fortissima esplosione che disintegr\u00f2 pressoch\u00e9 completamente l'intero vettore non appena questo impatt\u00f2 con il suolo. L'incendio sviluppatosi di conseguenza fu cos\u00ec devastante da compromettere in modo irreparabile molte delle strutture della base di lancio.\nTale evento spinse i progettisti a dotare da quel momento in poi tutti i razzi N1 di un sistema automatico che portava in fase di decollo il vettore in una posizione lievemente inclinata, al fine di garantire in caso di avaria che il vettore si allontanasse ulteriormente dalla base di lancio senza ricadere su di essa. Inoltre da quel momento in poi i motori del primo stadio non potevano pi\u00f9 essere spenti ed avrebbero quindi funzionato fino al momento dell'impatto.\nTale evento, la ricostruzione della base e le modificazioni richieste fecero per\u00f2 s\u00ec che il successivo tentativo di lancio potesse essere effettuato solamente il 26 giugno del 1971. Questa volta il vettore riusc\u00ec ad alzarsi, ma un forte beccheggio causato dal nuovo sistema di navigazione fece s\u00ec che dopo soli 50 secondi di volo si perdesse il controllo. Il razzo inizi\u00f2 quindi a roteare pericolosamente su se stesso provocando la disintegrazione della fusoliera e la distruzione dello stesso.\nSi procedette quindi ad un quarto ed ultimo tentativo di lancio effettuato il 23 novembre del 1972. Questa volta parve funzionare tutto alla perfezione ed il vettore si alz\u00f2 da terra senza inconvenienti. Tuttavia lo spegnimento troppo rapido del primo stadio dopo 107 secondi provoc\u00f2 il ristagno del propellente nei condotti facendo scoppiare almeno uno di questi ed innescando una serie di esplosioni che causarono la perdita del vettore dopo una manciata di secondi.\nSi ritenne per\u00f2 che un rapido distacco del primo stadio avrebbe potuto permettere di proseguire la missione, dal momento che il vettore aveva raggiunto una velocit\u00e0 sufficiente per proseguire il suo volo con il secondo stadio.\nCancellazione del programma.\nA causa del fallimento di tutti e quattro i tentativi di lancio effettuati del razzo N1, il Politburo decise nel 1974 di cancellare definitivamente il programma, dedicando le risorse ad altri progetti che all'epoca venivano ritenuti di maggiore priorit\u00e0. Lo sviluppo del razzo N1 fu tuttavia portato avanti ancora per alcuni anni, nella speranza di poter usare tale vettore per altri scopi, eventualit\u00e0 che per\u00f2 non si present\u00f2 mai.\nLa storia di tutti i tentativi di lancio rimase infine, fino a met\u00e0 degli anni ottanta, coperta dal segreto di stato e nulla venne reso pubblico. Ci\u00f2 avvenne al fine di evitare di far conoscere all'opinione pubblica russa la completa sconfitta nella gara tra le due superpotenze per la conquista della Luna. Per quanto invece riguarda i vettori in fase di costruzione, questi vennero tutti demoliti ed alcune parti di essi abbandonate o usate come ricoveri di fortuna per attrezzature nei dintorni del cosmodromo di Bajkonur. Fortunatamente per\u00f2 i motori NK-33 non furono demoliti, cos\u00ec 36 di questi furono venduti dopo oltre vent'anni al prezzo di 1,1 milioni di dollari l'uno alla Aerojet che li ha ridenominati AJ-26 impiegandoli sul lanciatore Antares.\nLista dei tentativi di lancio.\nDi seguito \u00e8 riportata una lista con tutti i tentativi di lancio."}
{"id": "1388275", "revid": "486946", "url": "https://it.wikipedia.org/wiki?curid=1388275", "title": "Saidin", "text": ""}
{"id": "1388276", "revid": "486946", "url": "https://it.wikipedia.org/wiki?curid=1388276", "title": "Saidar", "text": ""}
{"id": "1388277", "revid": "122865831", "url": "https://it.wikipedia.org/wiki?curid=1388277", "title": "Ernest Solvay", "text": "Biografia.\nErnest Solvay nacque il 16 aprile 1838 a Rebecq-Rognon (Belgio), fu inventore, industriale, senatore, ministro di Stato, dottore honoris causa all'Universit\u00e0 libera di Bruxelles e all'Universit\u00e0 di Ginevra, socio corrispondente dell'Istituto di Francia e dell'Accademia delle scienze di Berlino.\nIl padre Alexandre era responsabile di cava e raffinatore di sale (salinaio), ma commerciava anche prodotti di importazione oltre a sapone e olio, in seguito ricoprir\u00e0 il ruolo di vicepresidente della Camera di Commercio a Nivelles.\nIl piccolo Ernest frequenta, insieme al fratello minore Alfred, la scuola elementare a Rebecq. Successivamente passa al Collegio di Malonne sotto l'insegnamento dei \"Fratelli della Dottrina Cristiana\". Sar\u00e0 qui che Ernest si appassioner\u00e0 allo studio della chimica, tuttavia a causa della pleurite contratta, sar\u00e0 costretto ad abbandonare gli studi contro la volont\u00e0 dei genitori, cos\u00ec a 16 continua gli studi sulla chimica nel villaggio natio.\nDopo un breve periodo ad Anversa presso un negoziante, insieme al fratello Alfred, nel 1860 passa a lavorare con lo zio Semet, direttore di una fabbrica di gas vicino a Bruxelles. Con la nomina a vicedirettore uscir\u00e0 allo scoperto la sua genialit\u00e0 e la sua intelligenza inventiva. Proprio qui, lavorando in laboratorio, ottiene per caso il bicarbonato di sodio e ne immagina la possibile produzione industriale.\nIl 15 aprile 1861 a 23 anni esatti deposita il suo primo brevetto: \"Fabbricazione industriale del carbonato di sodio a partire da sale marino, dall'ammoniaca e dall'acido carbonico\", pi\u00f9 comunemente noto come processo Solvay.\nErnest scopre che da decenni era stato tentato qualcosa di simile, ma con scarsi risultati, anche a causa delle spese elevate.\nMentre altri ricercatori tentano di seguire la strada intrapresa da Ernest ma senza riuscirci, Ernest chiama anche il fratello nell'impresa e il 26 dicembre 1863 nasce la societ\u00e0 Solvay &amp; Cie.\nIl 14 marzo 1864 inizia la costruzione dello stabilimento di Couillet, ora quartiere di Charleroi.\nMentre Alfred si occupa di dirigere la costruzione, Ernest lavora ancora per lo zio, che abbandoner\u00e0 poco dopo per raggiungere il fratello al momento in cui iniziano i tentativi di produzione.\nSorgono per\u00f2 infiniti problemi tanto che finiscono per accumulare debiti enormi, ma sull'orlo della bancarotta nel 1865, sono salvati dalle risorse ricavate dalla famiglia Solvay e da alcuni azionisti.\nNel 1867 la produzione inizia ad entrare nel vivo con enormi quantit\u00e0 prodotte, cos\u00ec che nel 1869, grazie ad una nuova colonna di assorbimento, la produzione aumenta decisamente e lo stabilimento viene ingrandito.\nI Solvay comprendendo che la vicinanza del sale allo stabilimento \u00e8 fondamentale per contenere i costi, si mettono alla ricerca di siti pi\u00f9 adatti per un'espansione in Europa. A Dombasle-sur-Meurthe in Lorena nel 1874, poi in Gran Bretagna, Austria, Germania e Russia nel decennio seguente. Nel 1883 viene aperta la sede dell'Amministrazione Centrale a Ixelles, ovvero il centro di raccolta di tutti i dati in arrivo dagli stabilimenti e la sede di tutte le decisioni, tuttora esistente.\nNel 1888 si festeggiano i primi 25 anni di attivit\u00e0 con una produzione eccellente.\nNegli ultimi anni del secolo la Solvay primeggia in Europa.\nAlfred muore a Nizza il 23 gennaio del 1894 a soli 54 anni. Il fratello, affranto da tale scomparsa, continua il lavoro e nel 1898 inizia a Jemeppe-sur-Sambre (Belgio) la produzione di cloro e soda caustica dall'elettrolisi della salamoia.\nMecenate dell'Universit\u00e9 libre de Bruxelles, nel 1911 organizza quelli che diventeranno i famosissimi Congressi Solvay: ogni tre anni (generalmente) nel parc L\u00e9opold vengono riuniti una ventina fra i pi\u00f9 valenti scienziati del momento per un confronto di idee che dura circa una settimana.\nNel 1913, dopo aver acquistato alcuni terreni, la Societ\u00e0 Solvay inizia la costruzione del primo stabilimento industriale in Italia, nel comune di Rosignano Marittimo (poi Rosignano Solvay) per la produzione di soda.\nIl sito \u00e8 scelto per le vicinanze di tutti gli ingredienti che occorrevano al ciclo industriale: le cave per l'estrazione del calcare a Rosignano Marittimo e a San Carlo, il sale a Ponteginori, l'acqua marina impiegata per il raffreddamento durante la produzione e la possibilit\u00e0 di utilizzare il vicino scalo ferroviario per la commercializzazione. Tale scelta giov\u00f2 alle finanze e non solo del Comune, che decise, come ringraziamento, di conferire il 4 ottobre 1914 a Ernest Solvay la cittadinanza onoraria del comune di Rosignano Marittimo.\nIntanto, nel 1918 Ernest Solvay \u00e8 nominato ministro dello Stato.\nMuore a Ixelles il 26 maggio 1922 a 84 anni e viene sepolto nell'omonimo cimitero."}
{"id": "1388295", "revid": "30297", "url": "https://it.wikipedia.org/wiki?curid=1388295", "title": "HC Diavoli Rossoneri", "text": ""}
{"id": "1388302", "revid": "767487", "url": "https://it.wikipedia.org/wiki?curid=1388302", "title": "Eskimo Joe", "text": "Eskimo Joe sono un gruppo musicale australiano formatosi nel 1997 a Fremantle."}
{"id": "1388303", "revid": "122669066", "url": "https://it.wikipedia.org/wiki?curid=1388303", "title": "Charles de Gaulle (R 91)", "text": "La \"Charles de Gaulle\" (R91) \u00e8 l'unica portaerei della Marina francese attualmente in servizio, nonch\u00e9 la prima e unica nave di superficie a propulsione nucleare costruita in Europa occidentale. Sostituisce la portaerei arrivata a fine carriera. \nDoveva essere affiancata nel 2015 da una seconda portaerei della medesima classe, la che doveva sostituire la , come promesso dal presidente Sarkozy durante la campagna presidenziale del 2007, ma il progetto venne respinto. Parigi \u00e8 la sua \"citt\u00e0 madrina\" dal 9 ottobre 2001.\nLa nave prende il suo nome dal generale, statista e presidente della Repubblica francese Charles de Gaulle.\nCaratteristiche.\nLa \"Charles de Gaulle\", immatricolata R91, \u00e8 di taglia pi\u00f9 piccola in confronto alle portaerei statunitensi. Misura 261,5 metri di lunghezza, 64,36 metri di larghezza e 75 metri di altezza. Con un dislocamento di circa 42.500 tonnellate, pu\u00f2 trasportare circa 1.950 persone a bordo, con l'aggiunta di 800 militari in trasporto truppe. La superficie del ponte di volo raggiunge i 12.000 metri quadrati, mentre quella dell'hangar per aeromobili ammonta a 4.600 m\u00b2. La \"Charles de Gaulle\" utilizza un sistema di catapulte a vapore CATOBAR (\"Catapult Assisted Take Off But Arrested Recovery\") lunghe 75 metri, le stesse usate sulle portaerei statunitensi della .\nLa \"Charles de Gaulle\" \u00e8 dotata di una propulsione nucleare e pu\u00f2 effettuare 648 miglia nautiche al giorno a tempo indeterminato. La portaerei pu\u00f2 dunque navigare per 1.200\u00a0km in 24 ore a una velocit\u00e0 effettiva fino a 50 km/h, o 27 nodi, il che la rende la pi\u00f9 lenta tra le imbarcazioni moderne della stessa categoria. La sua autonomia in viveri e carburante per gli aeromobili a bordo \u00e8 limitata a 45 giorni, il che comporta l'obbligo di fare rifornimento in mare durante le missioni di lunga durata, dal momento che la sua propulsione nucleare le permetterebbe di rimanere diversi mesi in mare, fino a un anno. Il suo gruppo aereo \u00e8 in grado di eseguire 100 voli al giorno per 7 giorni.\nNonostante i suoi limiti operativi e le piccole dimensioni rispetto alle superportaerei statunitensi, la sua efficacia \u00e8 migliore di quanto sembri. Il sistema di stabilizzazione anti-sbandamento COGIT associato con il sistema di stabilizzazione del rollio SATRAP consente alla \"Charles de Gaulle\" di operare con degli aeromobili di 20 tonnellate con uno stato del mare a forza 5 e 6. La e la erano studiate per l'utilizzo di aeromobili di 12 tonnellate con un mare forza 3-4.\nPer raggiungere lo stesso livello di stabilit\u00e0 del bastimento, gli Stati Uniti costruiscono portaerei di tonnellaggio doppio e quindi, di conseguenza, possono imbarcare il doppio di aerei. Il Rafale F3 in dotazione alla \"Charles de Gaulle\" \u00e8 progettato come un aereo multiruolo, il che consente ad entrambe le due flottiglie di Rafale (una sola fino al 2017, pi\u00f9 una di Super-\u00c9tendard Modernis\u00e9) di eseguire gli stessi compiti delle quattro flottiglie di F18 Super Hornet delle portaerei degli Stati Uniti, che non hanno la capacit\u00e0 di effettuare operazioni aria-aria, aria-mare, aria-terra nel corso della stessa missione.\nGruppo aereo.\nLa componente del gruppo aereo varia a seconda della missione tra 28-35 aeromobili, tra cui:\nLa capacit\u00e0 massima aerea \u00e8 di 100 voli al giorno per 7 giorni a \"ponte massiccio\" 20-24 aeromobili, rinnovabile ogni 4 ore, o a \"ponte incatenato\" da 4 a 8 aerei, tutti in un'ora e 30 circa. La \"Charles de Gaulle\" pu\u00f2 catapultare un aereo ogni 30 secondi. Si noti che, poich\u00e9 le catapulte avanti e laterali si estendono sulla pista obliqua, l'appontaggio e il decollo in contemporanea sono impossibili. La nave pu\u00f2 trasportare 500 tonnellate di munizioni, e dunque meno delle ultime portaerei degli Stati Uniti (4.500 tonnellate per la ), ma sufficienti a coprire tutte le missioni per diverse settimane senza ricorrere alla nave rifornimento del gruppo da battaglia di cui fa parte.\nSistemi d'armi.\nLa \"Charles de Gaulle\" ha una serie di sensori radar di sorveglianza a corto e medio raggio e di radar secondari. Le sue armi di autodifesa implementano delle contromisure elettroniche, ma anche missili terra-aria tra cui in particolare il SAAM (sistema d'arma antimissile) costituito da missili Aster-15.\nEssa dispone della connessione di dati tattica Liaison 16. Partecipa alla rete come un centro di comando e controllo (piattaforma C2). Pu\u00f2 in quanto tale, prendere il controllo dei caccia sul \"Groupe de Participation Liaison 16 CONTROL\" e assegnare loro diversi compiti; i caccia sono informati della situazione tattica ascoltando il \"Groupe de Participation Liaison 16 SURVEILLANCE\".\nLa nave continua ad applicare la Liaison 11 perch\u00e9 molte piattaforme del suo gruppo aeronavale non dispongono che di questo collegamento di dati tattici.\nPer consentire lo svolgimento di una singola immagine tattica ed operativa, la portaerei opera in configurazione \"multi-link\" (Link 11 pi\u00f9 Link 16) a questo scopo, implementa una funzione di \"dataforwarding\" che permette lo scambio di dati tra le due connessioni di dati. Un collegamento satellitare (via Syracuse III) dovrebbe permettere di attuare in futuro la \"Liaison de Donn\u00e9es Tactiques J-Over IP\"; gi\u00e0 oggi la nave ha la capacit\u00e0 di attuare la JREAP-C, che le permette di trasmettere messaggi della serie-J confezionati sotto IP. Dispone delle strutture per accogliere una cellula JICO.\n\u00c8 importante notare che, implementando pienamente i principi definiti nel concetto di \"guerra di rete\" o NCW (Network Centric Warfare), le \"piattaforme non-C2\" (essenzialmente il Dassault Rafale), una volta assunti sotto controllo dopo il decollo, sono pienamente parte dei sistemi d'arma della portaerei, dove esse fungono come sensori e armi di SENIT 8.\nStoria.\nCostruzione.\nLa portaerei \"Charles de Gaulle\" sostituisce la , una portaerei a propulsione convenzionale, nel 2001. La e la sua gemella furono armate rispettivamente nel 1961 e nel 1963 e disarmate rispettivamente nel 1988 e nel 2000; la necessit\u00e0 di una sostituzione era gi\u00e0 stata individuata nel 1973.\nLa costruzione della \"Charles de Gaulle\" inizi\u00f2 il 25 novembre 1987. La costruzione dello scafo fu iniziata nell'aprile del 1989 presso i cantieri navali della Direction des Constructions Navales di Brest. La portaerei \u00e8 stata completata nel maggio 1994 e, con le sue 42.500 tonnellate, \u00e8 stata la pi\u00f9 grande nave da guerra lanciata nell'Europa occidentale dopo la britannica nel 1950.\nLa nave fu battezzata \"Richelieu\" nel 1986 in memoria del famoso politico francese Armand Jean du Plessis, duca e cardinale di Richelieu (una denominazione tradizionale per le grandi navi della Marina francese), ma \u00e8 stata rinominata \"Charles de Gaulle\" l'anno successivo da parte dell'allora Primo ministro francese, il gollista Jacques Chirac.\nLa costruzione della \"Charles de Gaulle\" cost\u00f2 3 miliardi di euro (20 miliardi di franchi), ovvero 2,2 miliardi di dollari USA; a titolo di paragone, la portaerei , che \u00e8 entrata in servizio lo stesso anno, \u00e8 costata 4,3 miliardi di dollari statunitensi.\nLa portaerei \u00e8 entrata in servizio attivo il 18 maggio 2001 ed ufficialmente armata.\nIncidente di spionaggio.\nNel 1993 un gruppo di agenti dell'MI6 britannico furono scoperti mentre, travestiti da ingegneri, ispezionavano lo scafo della nave in costruzione. Si crede che stessero studiando il metodo utilizzato dagli ingegneri francesi per schermare i reattori atomici.\nProve e problemi tecnici.\nLe prime prove in mare della \"Charles de Gaulle\" nel gennaio 1999 evidenziarono la necessit\u00e0 di prolungare il ponte di volo obliquo per permettere l'appontaggio dei Grumman E-2 Hawkeye (24 metri di apertura alare) con maggiore sicurezza; in effetti, la portaerei era originariamente dimensionata per accogliere aerei pi\u00f9 piccoli (15 metri di apertura alare) tipo Breguet Br.1050 Aliz\u00e9 o Dassault Rafale.\nNel corso dei lavori per gli studi finali e di costruzione, fu presa la decisione di mettere in conformit\u00e0 la protezione radiologica dei reattori con le ultime norme della \"Commission internationale de protection radiologique\" in vigore, rese applicabili nel frattempo. Questo richiese modifiche limitate delle protezioni radiologiche vicino ai reattori. Il 28 febbraio 2000, nel corso di una prova a un reattore nucleare, una combustione degli elementi protettivi radiologici vicina al reattore causarono l'emissione di fumo, rimasto contenuto dentro il recinto dei reattori. Per essere efficace il materiale - del legno compresso inzuppato di boro e di altri componenti, dunque sensibile alla temperatura - doveva essere posizionato vicino ai recinti caldi del reattore. Il suo posizionamento pi\u00f9 preciso all'assemblaggio e il miglioramento della sua protezione termica risolsero il problema.\nIl 16 settembre 2001, la stampa francese riport\u00f2 che livelli di radioattivit\u00e0 in gran parte anormali erano stati misurati a bordo della \"Charles de Gaulle\". Questo annuncio \u00e8 probabilmente dovuto ad un errore di interpretazione dei mass media.\nDurante la notte del 9 novembre 2000, mentre la portaerei incrociava nell'Atlantico occidentale verso Norfolk, l'elica di sinistra si ruppe e la nave dovette tornare a Tolone per sostituire l'elemento difettoso. L'indagine che segu\u00ec mise in evidenza che le eliche date in sostituzione comportavano gli stessi difetti di struttura: bolle (che si verificano in occasione del raffreddamento del metallo colato nello stampo) vicino al centro delle eliche (fatto da un unico pezzo in una lega di rame e alluminio); questo difetto fu imputato al fornitore Atlantic Industries, che aveva fatto tagli al personale pi\u00f9 esperto. Sono state utilizzate, per sostituirle, le eliche meno perfezionate della e della , cosa che ha limitato la velocit\u00e0 massima a 25 nodi invece dei 27 nodi previsti. Il 5 marzo 2001 la \"Charles de Gaulle\" riprese il mare, e in prova realizz\u00f2 velocit\u00e0 massime a 25,2 nodi. Le vecchie eliche sono state sostituite a fine maggio 2008 da due eliche realizzate dalla Rolls-Royce Marine Power Operations da 20 tonnellate e di 6 metri di diametro, fabbricate negli Stati Uniti; ci\u00f2 permette di accogliere a bordo i Rafale M, il cui appontaggio in una situazione difficile richiede una portaerei che navighi a 27 nodi.\nTra luglio e ottobre 2001, la \"Charles de Gaulle\" dovette essere messa in cantiere a causa di rumore di 100 dB registrato vicino all'elica di dritta, che rendeva inabitabile la poppa.\nServizio attivo - Avvenimenti noti.\nIn data 11 ottobre 2001, la fregata \"Cassard\", quattro aerei AWACS e la \"Charles de Gaulle\" parteciparono ad una prova di \"Liaison 16\" (il nuovo standard di connessione della NATO). La rete consente il monitoraggio in tempo reale dello spazio aereo a sud dell'Inghilterra fino al Mar Mediterraneo. I dati raccolti furono anche trasmessi in tempo reale alla fregata gemella \"Jean Bart\" attraverso il vecchio sistema di \"Liaison 11\".\nIl 21 novembre 2001, la Francia decise di inviare la \"Charles de Gaulle\" nell'Oceano Indiano a sostegno delle operazioni NATO in Afghanistan. La Task Force 473, con 2.900 uomini sotto il comando del contrammiraglio Fran\u00e7ois Cluzel, salp\u00f2 il 1\u00ba dicembre; la \"task force\" comprendeva la portaerei nucleare \"Charles de Gaulle\", le fregate , e , il sottomarino d'attacco nucleare , la nave cisterna e l'aviso . La forza aerea comprendeva 16 Super \u00c9tendard, un E-2C Hawkeye, due Rafale e molti elicotteri.\nIl 17 dicembre 2001, la Task Force 473 fu integrata in una forza internazionale, accanto ai gruppi navali statunitensi della e della e italiano della . La forza includeva oltre un centinaio di navi, francesi, statunitensi, canadesi, britanniche, tedesche, italiane, olandesi, australiane, spagnole e giapponesi sotto un comando centralizzato inter-alleato in Bahrein.\nI Super \u00c9tendard eseguirono le loro prime missioni in Afghanistan il 19 dicembre, effettuando operazioni di ricognizione e di bombardamento e coprendo oltre 3.000 chilometri. In totale, effettuarono 140 missioni, 12 al giorno in medi.\nIl 18 febbraio 2002, un satellite di osservazione Helios avvist\u00f2 attivit\u00e0 anomale vicino a Gardez. Il giorno successivo, dopo che i membri delle forze speciali degli Stati Uniti nella regione ebbero confermato queste osservazioni, la \"Charles de Gaulle\" lanci\u00f2 due Super \u00c9tendard in ricognizione. Il 20 le forze britanniche e americane entrano nella valle, e il 2 marzo ebbe inizio l'Operazione Anaconda.\nNel marzo, dei Super \u00c9tendard e sei Mirage 2000 si fecero carico di attacchi aerei contro obiettivi di Al Qaeda; alcuni obiettivi proposti dalle forze statunitensi furono rifiutati, per paura di colpire civili. Tuttavia, il presidente degli Stati Uniti George W. Bush elogi\u00f2 l'impegno della Francia. A quel tempo, la forza aerea francese era stata aumentata a 16 Super \u00c9tendard, 6 Mirage 2000D, 5 Rafale, due aerosisterne KC-135 e due Hawkeye. Da febbraio, la \"Charles de Gaulle\" e la effettuarono decolli e appontaggi incrociati a rafforzare i legami tra gli alleati. Il 2 maggio, la \"Charles de Gaulle\" arriv\u00f2 a Singapore per una sosta, ripartendo verso l'Oman il 18. \nNel febbraio 2017, dopo quindici anni di servizio, la nave entr\u00f2 nel bacino di carenaggio di Tolone per interventi di manutenzione che si conclusero negli ultimi mesi del 2018, al fine di estendere la vita operativa della nave di circa 20 anni. Durante questi lavori furono implementati i sistemi di combattimento e venne completato il passaggio ad una linea di volo composta solamente da Rafale."}
{"id": "1388304", "revid": "767487", "url": "https://it.wikipedia.org/wiki?curid=1388304", "title": "Elba de P\u00e1dua Lima", "text": "Carriera.\nGiocatore.\nLa carriera di giocatore abbraccia un intero ventennio, andando dal 1931 al 1951. In questo periodo gioca in vari club brasiliani, tra cui Botafogo, Portuguesa Santista, Fluminense ed Olaria, vincendo per cinque volte il campionato di Rio de Janeiro (1936, 1937, 1938, 1940, 1941).\nNon manc\u00f2 di essere convocato nella nazionale verdeoro, con la quale partecip\u00f2 ai Mondiali nel 1938, giocando contro la Cecoslovacchia e contro l'Italia ed al Campionato Sudamericano nel 1942, andando anche a segno una volta.\nAllenatore.\nRaggiunse la notoriet\u00e0 a livello internazionale quando prese parte al suo secondo Mondiale, dopo 44 anni. Partecip\u00f2 infatti, come allenatore del Per\u00f9, alla manifestazione spagnola del 1982, dove i sudamericani, pur essendo eliminati al primo turno a causa di una inopinata d\u00e9bacle contro la Polonia (1-5) si presero il lusso di riuscire a bloccare sul pareggio (1-1) i poi campioni del mondo dell'Italia. Ormai sessantasettenne, con una nazionale con l'et\u00e0 media pi\u00f9 alta della competizione, conquist\u00f2 le simpatie generali. Due anni dopo, il 7 luglio 1984, mor\u00ec a 69 anni a Rio de Janeiro."}
{"id": "1388305", "revid": "254059", "url": "https://it.wikipedia.org/wiki?curid=1388305", "title": "Cantoni (famiglia)", "text": "I Cantoni sono una famiglia della borghesia industriale lombarda, originaria di Gallarate, discendenti dalla famiglia degli Sforza di Milano. Avviarono tre industrie tessili per la lavorazione del cotone, a Legnano, a Castellanza ed a Bellano.\nStoria.\nIl fondatore della dinastia cotoniera, Benedetto Cantoni, commerciava alimentari e tessuti a Gallarate alla fine del XVIII secolo.\nNel 1820 nacque a Gallarate la prima attivit\u00e0 produttiva della famiglia, fondata da Costanzo Cantoni, figlio di Benedetto. Da un documento del 1835 risulta che Costanzo era socio con Camillo Borgomanero in un'attivit\u00e0 tessile per la lavorazione del cotone a Legnano. L'inizio di questa attivit\u00e0 di Borgomanero risale al 2 ottobre 1830.\nL'attivit\u00e0 di Borgomanero fu il primo nucleo del Cotonificio Cantoni di Legnano. Successivamente i Cantoni rimasero gli unici proprietari del futuro stabilimento.\nNel 1855 la Cantoni fu la sola impresa della Lombardia a prendere parte all'Esposizione Universale di Parigi. Nel 1872 l'azienda fu la prima impresa cotoniera ad fare uso della forma di societ\u00e0 azionaria. In questi anni la guida della ditta pass\u00f2 al figlio Eugenio.\nOltre che a Legnano, fondarono cotonifici a Castellanza (aperto nel 1845) e a Bellano (1870); stabilimenti minori di tessitura o filatura vennero inoltre impiantati a Legnanello, Canegrate, Gallarate (tessitura Cantoni-Introini), Cordenons; in epoca successiva venne acquistato lo stabilimento della societ\u00e0 De Angeli Frua di Saronno.\nAl controllo della societ\u00e0 gli successe il figlio di Eugenio, Costanzo, che avrebbe in seguito lasciato il Consiglio di amministrazione del Cotonificio nel 1910 . Con lui si estinse la dinastia cotoniera dei Cantoni.\nLa societ\u00e0 venne colpita dalla crisi del settore tessile negli anni '60 e, fortemente indebitata, pass\u00f2 sotto il controllo di Montedison e venne successivamente ceduta alla Inghirami Textile Company. Quasi tutti gli stabilimenti chiusero negli anni '80.\nI Cantoni furono i primi veri industriali cotonieri italiani, nella concezione moderna del termine. Furono tra i primi industriali italiani ad adottare il cosiddetto 'paternalismo aziendale', costruendo convitti, asili e case operaie (a Castellanza \u00e8 ancora presente l'asilo Eugenio Cantoni, ora istituto superiore Enrico Fermi, mentre il Convitto Cantoni \u00e8 stato completamente demolito nel 2015.\nArcheologia industriale.\nCon il fallimento della societ\u00e0, numerosi stabilimenti di pregio architettonico rimasero dismessi e vennero successivamente recuperati per altri usi. Meritevoli di attenzione sono:"}
{"id": "1388314", "revid": "122053692", "url": "https://it.wikipedia.org/wiki?curid=1388314", "title": "Christopher Moltisanti", "text": "Christopher Moltisanti, interpretato dall'attore Michael Imperioli, \u00e8 uno dei personaggi principali della serie televisiva \"I Soprano\": in italiano \u00e8 doppiato da Alessio Cigliano.\nBiografia.\nChristopher \"Chris\" Moltisanti \u00e8 nato nel 1969 da Richard \"Dickie\" Moltisanti, soldato della Famiglia DiMeo e da Joanne Blundetto: \u00e8 cugino di secondo grado di Carmela Soprano.\nTony Soprano, marito di Carmela, ha sempre considerato Christopher come un nipote e come colui che avrebbe dovuto un giorno prenderne il posto di boss. Christopher \u00e8 stato fidanzato con Adriana La Cerva durante le prime 5 stagioni della serie. \nDopo l'omicidio di Adriana, si sposa con Kelli Lombardo, da cui ha una figlia, Caitlin.\nChristopher \u00e8 uno dei personaggi maggiormente approfonditi e analizzati ne \"I Soprano\": tipico bullo ribelle nei primi episodi, gi\u00e0 nella stagione 1 viene caratterizzato per la sua relazione con Adriana, i problemi di droga e la volont\u00e0 di entrare nel mondo del cinema, come sceneggiatore o attore.\nNella stagione 2 \u00e8 oggetto di un attentato da parte di due suoi sottoposti: in seguito (stagione 3) viene promosso come affiliato e inizia una burrascosa relazione col suo caporegime, Paulie Gualtieri.\nNella stagione 4 viene internato per riprendersi dall'abuso di droghe e alcool, mentre nell'ultima stagione (stagione 6) coroner\u00e0 il suo sogno di produrre un film, \"La mannaia\" (\"Cleaver\").\nTuttavia questo complica le cose con Tony: in \"Cleaver\", Chris traccia un quadro impietoso di Tony, mascherandolo col protagonista (Daniel Baldwin) e minando cos\u00ec la poca fiducia che Tony gli aveva accordato dopo la vicenda di Adriana. Inoltre, alle spalle di tutti, Chris continua a far uso pesante di droghe: di ritorno da un viaggio a New York, Tony e Chris hanno un incidente d'auto (ep. 83) e Tony ne approfitta per soffocare il nipote che giaceva agonizzante sul sedile di guida."}
{"id": "1388315", "revid": "767487", "url": "https://it.wikipedia.org/wiki?curid=1388315", "title": "Sugarcult", "text": "I Sugarcult sono un gruppo pop punk proveniente da Santa Barbara, in California."}
{"id": "1388316", "revid": "149727", "url": "https://it.wikipedia.org/wiki?curid=1388316", "title": "Maerkisches Viertel", "text": ""}
{"id": "1388317", "revid": "196159", "url": "https://it.wikipedia.org/wiki?curid=1388317", "title": "Patera (architettura)", "text": "La p\u00e0tera \u00e8 un bassorilievo ornamentale di forma circolare tipico della laguna veneta, risalente al periodo che va dalla fine del X al XII secolo (ma con strascichi fino al XV secolo). \nLa patera, applicata sia all'interno delle architetture civili (pubbliche e private) che nell'architettura sacra (come la basilica di San Marco), veniva realizzata in marmo greco o in pietra d'Istria, materiali che meglio si adattavano al microclima della laguna (a differenza del ben pi\u00f9 famoso marmo bianco di Carrara).\nRaggiungeva un diametro variabile tra i 20 e gli 80 cm, mentre lo spessore in genere si aggirava intorno ai 10 cm.\nIl soggetto rappresentato nel bassorilievo era generalmente di tipo animale, ma si ritrovano anche figure simboleggianti mestieri o persone. Il tipo di rappresentazione era legato a una funzione apotropaica per tenere lontani gli spiriti maligni.\nMa di patere ce ne sono dalla fine del X secolo, hanno forme pi\u00f9 stilizzate, il modellato \u00e8 piatto e il pelo degli eventuali animali \u00e8 espresso con piccoli segni, non in maniera naturalistica; per rendere la forma anatomica si user\u00e0 l'espediente dell'incisione, non del modellato aggettante.\nIn questa fase cronologica non si avr\u00e0 la dentellatura marginale, come invece sar\u00e0 in voga nel XII secolo, quando la resa sar\u00e0 pi\u00f9 naturalistica e a volte sar\u00e0 usato il trapano.\nIl Palazzo della Ragione a Pomposa nel XII secolo era decorato con patere."}
{"id": "1388330", "revid": "254401", "url": "https://it.wikipedia.org/wiki?curid=1388330", "title": "Michele Cifarelli", "text": "Biografia.\nMichele Cifarelli si forma nella borghesia colta degli anni Trenta: il padre Domenico, avvocato, \u00e8 vice segretario generale dell'amministrazione provinciale, la madre, Elvira Ottomano \u00e8 insegnante; si dedica - come la sorella Rosa e il fratello Raffaele - agli studi classici, frequenta l\u2019Universit\u00e0 di Bari e si laurea in Giurisprudenza nel 1934.\nSi avvia alla carriera accademica e forense mentre si dedica all\u2019insegnamento nei licei.\nNel 1938 vince il concorso per entrare in magistratura.\nSposa Felicita Gloria Nisio, detta Cetta, da cui ha due figli, Luisa e Giulio. \nGli anni della formazione.\nDa luglio 1934 fino a settembre 1938 tiene un diario, ritrovato tra le sue carte e pubblicato postumo, che documenta la progressiva presa di coscienza di un gruppo di giovani intellettuali e la maturazione di una chiara posizione democratica di orientamento liberal-socialista; \u00e8 esplicito il rifiuto dell\u2019ideologia e della prassi del Fascismo e delle leggi razziali proprio nel periodo in cui maggiore \u00e8 il consenso popolare verso il regime.\nGrazie ai contatti con Tommaso Fiore e Guido Calogero forma un sodalizio intellettuale con un gruppo di giovani meridionali: i figli di Fiore, Fabrizio Canfora, Ernesto De Martino, Domenico Loizzi, Giuseppe Bartolo ed altri, tutti coinvolti dalla suggestiva atmosfera culturale della libreria di Giovanni Laterza in via Sparano; tramite Fiore frequentano Benedetto Croce nel \u201ccenacolo\u201d che si riunisce presso Villa Laterza in occasione delle frequenti visite dello studioso al suo editore.\nNel 1941, insieme al fratello Raffaele costituisce clandestinamente l'associazione liberalsocialista Giovane Europa che si rif\u00e0 a quella di Mazzini, ed elabora un programma in cui si pone al primo punto l'istituzione della Repubblica e dove \u00e8 gi\u00e0 presente in nuce l'idea dell'Europa federalista che \u00e8 il primo dei suoi pensieri assieme alla Questione meridionale. \nSvolge opera di sensibilizzazione anche tra i giovani magistrati suoi colleghi ma questa intensa attivit\u00e0 clandestina non sfugge all'Ovra e nel giugno del 1943 Cifarelli viene arrestato insieme a Calogero, De Ruggero, Tommaso Fiore ed altri.Vengono liberati il 28 luglio subito dopo la caduta del fascismo ma quello stesso giorno \u00e8 funestato dall\u2019eccidio di via Nicol\u00f2 dell\u2019Arca, vittime studenti e docenti che andavano a festeggiare la loro liberazione: tra questi Graziano, figlio dello stesso Tommaso Fiore.\nGli eventi del '43-44.\nAlla svolta del '43 questo gruppo di giovani \u00e8 pronto a cogliere il momento politico e ad assumere con responsabilit\u00e0 un ruolo da protagonisti con lucida e matura consapevolezza.\nSubito dopo l'8 settembre del 1943, insieme al fratello Raffaele, a Giuseppe Bartolo e Michele D\u2019Erasmo, ottenuto il tacito consenso dal Dirigente Eiar, \u00e8 animatore delle prime trasmissioni di Radio Bari, la potente stazione emittente del capoluogo pugliese, dalla quale leggono messaggi con cui, inquadrata la nuova situazione geo-politica, esortano all\u2019impegno civile ed alla lotta di liberazione; subito vengono bloccati dal Governo del Regno del Sud insediato a Brindisi ma riprendono le trasmissioni dopo pochi giorni, autorizzati dal maggiore Ian Gordon Greenlees che, a nome degli Alleati, ha preso il controllo della emittente in base ad una clausola dell\u2019Armistizio; il maggiore intuisce che una trasmissione condotta da giovani antifascisti italiani avr\u00e0 sugli ascoltatori un impatto psicologico ben pi\u00f9 efficace di trasmissioni tenute da militari Alleati . \nNel dicembre 1943 aderisce con gli altri al Partito d'Azione e si occupa della sua organizzazione locale, aderendo come partito al CLN di Bari e divenendone il segretario provinciale. \nIn un incontro tra i CLN meridionali avanza la proposta di tenere a Napoli un Congresso Nazionale dei CLN per concordare le scelte politiche ed istituzionali da perseguire nell\u2019immediato e nel futuro e, quando gli Alleati la osteggiano, eleva una vibrante protesta che viene ripresa dalla stampa estera; propone quindi di organizzarlo a Bari e gli Alleati acconsentono.All'inizio del '44, quindi, si riunisce il Congresso di Bari del CLN (28-29 gennaio 1944), prima Assemblea libera tenutasi nell\u2019Europa liberata e Cifarelli pronuncia il discorso di benvenuto a nome del Comitato Organizzatore. Il Congresso accoglier\u00e0 l'esortazione di Benedetto Croce a dare un segno di discontinuit\u00e0 politica deliberando di perseguire l'immediata abdicazione del Re ed un nuovo governo aperto ai partiti, e per questo avr\u00e0 ampia risonanza nel Mondo libero quale primo anello della catena che porter\u00e0 alla Costituente.\nNel dicembre 1944 come responsabile locale del PdA organizza a Bari il Convegno di Studi Meridionalistici dal titolo \u201cDati storici e prospettive attuali della Questione Meridionale\u201d che vede la partecipazione di eminenti Meridionalisti (Adolfo Omodeo, Guido Dorso, Manlio Rossi-Doria ecc.) e che riprende il dibattito sulle diverse possibili strategie da promuovere per affrontare il problema del Mezzogiorno rimasto congelato per vent\u2019anni a favore della politica di colonizzazione oltremare. \nNel gennaio 1945 assume la direzione organizzativa del Partito d'Azione a livello nazionale.\nIl dopoguerra e l\u2019attivit\u00e0 politica.\nDopo l\u2019esito positivo del Congresso dei CLN, avendo assunto impegni politici, ritiene doveroso dimettersi dalla Magistratura, tornando alla carriera forense, per potersi dedicare liberamente alla attivit\u00e0 politica.\nNel 1946 il Partito d'Azione subisce una scissione tra l'anima repubblicana, quella liberale e quella vicina a posizioni socialiste.\nCifarelli aderisce al PRI e vi rester\u00e0 anche quando si trover\u00e0 su posizioni di minoranza interna; \nnel PRI sar\u00e0 membro della Direzione Nazionale, responsabile dell\u2019organizzazione, e condirettore de La Voce Repubblicana.\nDall\u2019interno del PRI continua ad animare convegni e dibattiti sulle strategie meridionaliste e, nel 1948, organizza a Bari un Convegno su \u201cERP e Mezzogiorno\u201d nel quale viene avanzata l\u2019idea di un apposito Ente per la gestione dell\u2019intervento pubblico: idea che si concretizza nel 1950 con la creazione della Cassa per il Mezzogiorno.\nNominato nel Consiglio di Amministrazione si trasferisce a Roma assumendo l'incarico di VicePresidente dal 1963 al 1968, anno in cui viene eletto al Senato per il PRI. \nSar\u00e0 poi riconfermato senatore fino al 1979, mentre sar\u00e0 eletto alla Camera da 1983 al 1987. \nCome parlamentare di maggioranza, ricopre anche cariche governative: sottosegretario all'Agricoltura nel Governo Rumor IV (1973-1974) e sottosegretario al commercio con l'estero nel Governo Andreotti V (1979).\nSar\u00e0 Presidente dal 1987 al 1994 dell\u2019Associazione mazziniana italiana, e in tale ruolo rifletter\u00e0 sulla crisi della democrazia rappresentativa alla luce degli ideali mazziniani.\nAmbiente, Meridionalismo e Beni Culturali.\nCifarelli \u00e8 stato un ambientalista convinto: \u00e8 uno dei primi soci di Italia Nostra di cui sar\u00e0 per molti anni il vicepresidente.\nNominato dal 1983 presidente del Parco d'Abruzzo, vi imprime una visione moderna della protezione dell\u2019ambiente come strumento per il risanamento dell'economia.\nCome Meridionalista, oltre ad organizzare il gi\u00e0 citato primo Convegno sul tema nel 1944, partecipa e organizza decine di altri Convegni mentre svolge un ruolo diretto nelle politiche di intervento come Consigliere e VicePresidente della Cassa per il Mezzogiorno. \nDal 1988 \u00e8 presidente dell'Associazione nazionale per gli interessi del mezzogiorno d'Italia, cui da nuovo impulso promuovendo convegni e la pubblicazione di studi e carteggi dei maggiori meridionalisti. \nSensibile alla salvaguardia dei Beni Culturali, all\u2019interno dell\u2019ANIMI promuove anche gli studi archeologici, rilanciando la Societ\u00e0 Magna Grecia, le sue pubblicazioni e le attivit\u00e0 di ricerca e classificazione di reperti ; inoltre, durante la sua attivit\u00e0 parlamentare, si impegna ad avviare la costituzione del Parco archeologico di Selinunte e si adopera ad impedire che sul litorale di San Vito Lo Capo e sulla Area archeologica della Piana di Sibari vengano insediate attivit\u00e0 industriali.\nDal 24/06/1975 al 29/06/1981 \u00e8 stato Presidente dell'Istituto Superiore per Imprenditori e Dirigenti di Azienda di Palermo."}
{"id": "1388333", "revid": "56620", "url": "https://it.wikipedia.org/wiki?curid=1388333", "title": "Il bolide fantasma", "text": "Il bolide fantasma \u00e8 un libro della Walt Disney Italia per ragazzi del 2002, scritto da Maurizio Matrone.\nIl libro fa parte della collana \"Disney Avventura\".\nTrama.\nUna sera, mentre Topolino e il suo amico James Bellafonte, seguono il circuito di \"Formula Star\" accade qualcosa di strano: un'auto spunta dal nulla, e alla sua guida c'\u00e8 il defunto Tadeshi Asano, uno sfortunato pilota che mor\u00ec anni e anni prima.\nIl pubblico pensa a un fantasma; ma Topolino, che non crede ai fantasmi, si decide a indagare su questo strano fatto, visitando di persona le fabbriche \"Iron\", posto in cui fabbricarono l'auto di Tadeshi.\nAll'improvviso Topolino scopre che \u00e8 tutta una montatura tecnologica, effettuata con l'aiuto di un proiettore speciale che materializza le immagini durante la pioggia.\nI sospetti ricadranno su Hol Tamber, meccanico che revision\u00f2 l'auto di Tadeshi la sera prima dell'incidente insieme a Arthur Green. In realt\u00e0, i colpevoli sono proprio Green e la sua sorella gemella Priscilla, la quale affetta da molti debiti per il vizio del gioco contava sull'aiuto del fratello per rivendere lo speciale proiettore."}
{"id": "1388334", "revid": "99920226", "url": "https://it.wikipedia.org/wiki?curid=1388334", "title": "Marina di Felloniche", "text": "Marina di Felloniche \u00e8 una localit\u00e0 balneare della provincia di Lecce, sita sulla costa ionica del Salento, il cui territorio ricade in parte nel comune di Pat\u00f9 ed in parte in quello di Castrignano del Capo.\nConfina perci\u00f2 con la Marina di San Gregorio a nord e con Santa Maria di Leuca, da cui dista meno di 3 km, a sud.\nStoria.\nIl suo sviluppo cominci\u00f2 nel 1960, in seguito all'opera di sistemazione di alcune strade e di altri servizi abitativi. \u00c8 una localit\u00e0 prettamente turistica."}
{"id": "1388339", "revid": "121115013", "url": "https://it.wikipedia.org/wiki?curid=1388339", "title": "Montelagello", "text": "Montelagello \u00e8 una frazione del comune di Marsciano, in provincia di Perugia). \nIl paese \u00e8 caratterizzato dalla presenza del castello, posto sull'antica \"via Orvietana\" nei pressi di Migliano, al confine fra i territori di Perugia (25\u00a0km) e Marsciano (15\u00a0km). Nella valle sottostante, ai piedi della collina (416 ) su cui si trova, scorre il torrente Rigo, mentre pi\u00f9 in dentro la valle del torrente Fersinone lo separa dal paese di Migliano.\nStoria.\nIl toponimo, \"de agilione\", viene indicato per la prima volta nel diploma imperiale di Corrado II, del 1027, ed in una bolla di Benedetto VII, di poco successiva. \"Mons Agellionis\", \"Monte Lagello\" o \"Monte Ugello\", costruito agli inizi del XII secolo come difesa del territorio perugino nei confronti degli orvietani, venne conquistato dai nobili perugini fuoriusciti nel 1394-95.\nEssi ricostruirono completamente il castello, a partire dalle mura, che vennero rinforzate pi\u00f9 volte nei secoli successivi: a tal fine gli abitanti vennero esonerati dal pagamento delle tasse, per alcuni anni, con la promessa che avrebbero provveduto a loro spese alle opere di difesa.\nIl forte cadeva nel contado della perugina Porta Eburnea, a cui si pagava un fiorino a testa per stipendiarne il Capitano.\nI nobili perugini Vincioli furono proprietari del castello sino al XVIII secolo. Per circa un secolo \u00e8 appartenuto agli Antonelli. Nel 1988 \u00e8 stato acquistato da Sepi Residenze Alternative Srl dell'imprenditore Sala Franco e ristrutturato tra il '90 e il '92. Ora \u00e8 vincolato dalla Sovrintendenza delle Belle Arti della Regione Umbria.\nSecondo la tradizione popolare, vi \u00e8 nato Pietro Vincioli, il fondatore del monastero benedettino di San Pietro di Perugia.\nIl 28 marzo 1944, tre coloni lagellesi, i fratelli Ceci, vennero trucidati dal regime fascista per renitenza alla leva.\nEconomia e manifestazioni.\nIl borgo \u00e8 stato trasformato in residenza agrituristica; nei dintorni si trovano boschi ed oliveti. Nei tempi antichi, si trovava nelle sue vicinanze una fornace per i laterizi: questa attivit\u00e0 \u00e8 sempre stata tipica di tutto il territorio marscianese."}
{"id": "1388342", "revid": "78273", "url": "https://it.wikipedia.org/wiki?curid=1388342", "title": "Pajara", "text": ""}
{"id": "1388343", "revid": "767487", "url": "https://it.wikipedia.org/wiki?curid=1388343", "title": "Jura Soyfer", "text": "Ucraino ebreo di nascita, diventa viennese d'adozione nel 1920. In giovent\u00f9 ha una lunga militanza prima come socialista, poi come comunista.\nGli esordi in campo teatrale e giornalistico risalgono al 1929, anno della morte di Hugo von Hofmannsthal e del conferimento del premio Nobel a Thomas Mann.\nNel dicembre 1937 viene arrestato una prima volta. Rilasciato, \u00e8 fermato dalla Gestapo il 13 marzo 1938 a pochi metri dal confine svizzero. Internato nel campo di concentramento di Dachau fino a settembre, \u00e8 trasferito in quello di Buchenwald dove muore di tifo il 16 febbraio 1939, lasciando come testamento e testimonianza di resistenza e speranza il C.\nTra i suoi lavori teatrali pi\u00f9 famosi possiamo ricordare \"La fine del mondo\" (\"Der Weltuntergang\")."}
{"id": "1388354", "revid": "186518", "url": "https://it.wikipedia.org/wiki?curid=1388354", "title": "Felloniche", "text": ""}
{"id": "1388358", "revid": "697352", "url": "https://it.wikipedia.org/wiki?curid=1388358", "title": "Cavalieri ombra", "text": ""}
{"id": "1388359", "revid": "108079011", "url": "https://it.wikipedia.org/wiki?curid=1388359", "title": "Haberfield", "text": "Haberfield \u00e8 un sobborgo di Sydney, nello Stato del Nuovo Galles del Sud, Australia. Haberfield \u00e8 situata 9\u00a0km ad ovest dalla \"City\" di Sydney e fa parte della Municipalit\u00e0 di Ashfield.\nConfina ad est col Canale Hawthorne, a nordovest col canale di Iron Cove Creek e a sudest con Parramatta Road. La sua strada principale \u00e8 Ramsay Street.\nStoria.\nNicholas Bayly, un militare, ricevette in concessione un terreno nel 1803 ma due anni dopo lo vendette a Simeon Lord che chiam\u00f2 l'area Dobroyde Estate.\nLord Simeon diede la terra a sua figlia Sarah Ann e al suo neo-marito David Ramsay come dono per il loro matrimonio nel 1825.\nL'area fu di propriet\u00e0 della famiglia Ramsay fino alla fine del secolo.\nI Ramsay piantarono frutteti ed edificarono un gran numero di abitazioni per vari membri della famiglia e per la chiesa presbiteriana di St David. Inoltre crearono quattro delle attuali strade di Haberfield: Ramsay St (il cui nome originale era Scotland St), Dalhousie St, Boomerang St e Waratah St.\nNel 1901 il proprietario terriero Richard Stanton acquist\u00f2 50 acri di terreno da due figli di Ramsay e suddivise l'area per creare un borgo giardino, in risposta alle recenti epidemie di peste dilaganti nella citt\u00e0 di Sydney.\nStanton chiam\u00f2 il sobborgo Haberfield, il cognome dei suoi antenati inglesi.\nPatrimonio protetto.\nLa maggior parte degli edifici di Haberfield sono tutelati dal cosiddetto \"heritage order\", grazie al quale sussistono originali edifici Vittoriani ed edifici stile Federazione.\nInfluenza italiana.\nHaberfield, come il limitrofo sobborgo di Leichhardt, ha una forte influenza italiana che \u00e8 molto evidente nei negozi lungo Ramsay Street vicino all'incrocio con Dalhousie Street. \nOltre a bar, ristoranti e pizzerie, sono presenti negozi di pasta fresca, panifici tradizionali italiani, pasticcerie, gastronomie e salumerie italiane, molti di questi negozi hanno ricevuto riconoscimenti per la loro qualit\u00e0.\nArchitetture religiose.\nHaberfield ha quattro chiese storiche tutte su Dalhousie Street:\nquella anglicana di St Oswalds, quella cattolica di Saint Joan of Arc, quella presbiteriana di St Davids e quella battista.\nSociet\u00e0.\nEvoluzione demografica.\nSecondo i dati forniti dall'Australian Bureau of Statistics, Haberfield nell'anno 2006 aveva 6733 abitanti con un'alta percentuale di italiani.\nTra le mura domestiche il 30,4% dei residenti parla la lingua italiana, il 2,2% il greco, l'1% lo spagnolo e lo 0.9% il cantonese. L'alta percentuale di residenti di origine italiana contribuisce ad un'altrettanta alta percentuale di individui che professano la religione Cattolica (56,6%) pi\u00f9 del doppio della media nazionale.\nIn base al luogo di nascita gli abitanti di Haberfield erano:"}
{"id": "1388360", "revid": "228587", "url": "https://it.wikipedia.org/wiki?curid=1388360", "title": "Joseph Martin Kraus", "text": "Fu maestro di cappella alla corte del re di Svezia Gustavo III e direttore della \"Kungliga Musikaliska Akademien\", l'Accademia Reale Svedese della Musica.\nBiografia.\nFiglio di un impiegato dello Stato elettorale di Magonza, Joseph Bernhard Kraus, e di Anna Dorothea nata Schmidt, si distinse fin dall'infanzia per il suo talento musicale, che il rettore della scuola di latino di Buchen Georg Pfister (1730\u20131807) e il Kantor Bernhard Franz Wendler (1702\u20131782) provvidero a sviluppare. Nel 1761 la famiglia si trasfer\u00ec per breve tempo a Osterburken (Odenwald), dove il padre pass\u00f2 a svolgere mansioni di esattore. \nNel 1768 Joseph Martin Kraus and\u00f2 a Mannheim, dove frequent\u00f2 il ginnasio dei Gesuiti e il Musikseminar. Qui, in particolare grazie a padre Alexander Keck (1724\u20131804) e Anton Klein (1748\u20131810), ricevette una buona istruzione musicale.\nAll'inizio del 1773 Kraus\u00a0\u2013 assecondando la volont\u00e0 di suo padre\u00a0\u2013 cominci\u00f2 a studiare legge a Magonza. Sempre in quell'anno si trasfer\u00ec a Erfurt per proseguire ivi gli studi, ma nel frattempo si occupava alacremente anche di musica. Nel novembre del 1775 dovette interrompere gli studi per un anno perch\u00e9 il padre era finito sotto processo per calunnia. In quel periodo scrisse \"Tolon\", una tragedia in tre atti, e compose opere di musica sacra (un Requiem, un Te Deum, due Oratori (\"La nascita di Ges\u00f9\" e \"La morte di Ges\u00f9\") e un Mottetto \"Fracto Demum Sacramento\").\nDopo quell'anno di pausa, Kraus riprese gli studi di diritto presso l'Universit\u00e0 di Gottinga. Vicino al gruppo letterario del \"G\u00f6ttinger Hainbund\", in quegli anni scrisse poesie, drammi e altri oratori.\nI contatti col suo compagno di studi svedese Carl Stridsberg lo spinsero a recarsi in Svezia. Il 26 aprile 1778 lasci\u00f2 Gottinga e giunse a Stoccolma il 3 giugno 1778.\nIn Svezia gli ci volle del tempo prima di cogliere i primi successi. Sulle prime, vivendo in povert\u00e0, dovette chiedere pi\u00f9 volte aiuto ai genitori. La prima esecuzione dell'opera Proserpina (1781) gli valse la celebrit\u00e0: Kraus ottenne la nomina a maestro di cappella e uno stipendio annuo di 300 ducati dal Re di Svezia Gustavo III nonch\u00e9 l'opportunit\u00e0 di fare un viaggio per l'Europa (che intraprese il 7 ottobre 1782) al fine di conoscere il teatro europeo. Durante questo viaggio fece tappa in citt\u00e0 come Dresda, Lipsia, Erfurt, W\u00fcrzburg e Ratisbona, non disdegnando una visita ai genitori a Vienna, e conobbe tra gli altri Roman Hoffstetter, l'Imperatore Giuseppe II, Joseph Haydn, Christoph Willibald Gluck, Antonio Salieri, Johann Georg Albrechtsberger e i Principi Nikola Esterh\u00e1zy. In seguito si ferm\u00f2 a Trieste, Venezia e a Bologna, dove il compositore Giovanni Battista Martini commission\u00f2 il suo ritratto al pittore Antonio Pomarolli. A Roma, col Re Gustavo III che aveva incontrato strada facendo, rec\u00f2 visita a papa Pio VI. Dopo Napoli si ferm\u00f2 a Parigi, dove trascorse due anni. Vide anche Londra e per l'ultima volta, nell'agosto del 1786, i suoi genitori e i suoi fratelli prima di tornare di nuovo a Stoccolma.\nIn Svezia, dove nel 1787 venne nominato \"Ordinare Capellm\u00e4stare\" e direttore dell'Accademia musicale reale, oltre a dedicarsi alla composizione di nuove opere (tra cui il suo capolavoro Enea a Cartagine, di chiara impronta Sturm und Drang) dovette occuparsi di riformare l'orchestra e il teatro locali.\nNella sua raccolta di Lieder \"Fredmans epistlar\", pubblicata nel 1790, Kraus dedic\u00f2 a Carl Michael Bellman l'Epistola n. 75 (\"Skratta mina barn och v\u00e4nner\").\nNel marzo del 1792, durante un ballo in maschera, Gustavo III venne ferito gravemente in un attentato e mor\u00ec pochi giorni dopo. Le ultime opere di Kraus, presente al regicidio, furono una Sinfonia e una Cantata funebri che vennero eseguite durante le esequie di Gustavo III. Kraus doveva essere tanto scosso dalla morte del \u201csuo\u201d re che dopo aver composto e diretto, gi\u00e0 gravemente malato, la \"Sinfonia funebre\", non si riprese pi\u00f9 da questa fatica. Il 15 dicembre del 1792 mor\u00ec a Stoccolma di tubercolosi, di cui soffriva fin dai tempi in cui era studente. Kraus \u00e8 sepolto a Tivoli, a nord di Stoccolma. Nel 1846 \u00e8 stato eretto un monumento funebre che reca questa epigrafe: \"H\u00e4r det jordiska af Kraus, det himmelska levfer i hans toner\" (\"Qui riposa ci\u00f2 che di Kraus \u00e8 mortale, ci\u00f2 che \u00e8 immortale vive nella sua musica\").\nAncor oggi la citt\u00e0 di Buchen (Odenwald) lo ritiene il suo figlio pi\u00f9 famoso.\nLe locali scuola di musica, piazza e sala Joseph Martin Kraus sono a lui dedicate. La societ\u00e0 internazionale Joseph Martin Kraus ha ivi la sua sede. Il museo cittadino ha sede nella precedente abitazione dei Kraus.\nL'opera.\nIl catalogo delle opere di Kraus redatto da Bertil van Boer conta pi\u00f9 di 200 composizioni.\nVan Boer divide la musica sacra di Kraus in due periodi. Il primo, dal 1768 al 1777 comprende musiche scritte per la liturgia cattolica. Nel secondo, dal 1778 alla morte, Kraus, pur rimanendo cattolico, scrisse per il culto luterano. All'epoca, in Svezia, non era molto diffuso l'uso della musica sacra, se si prescinde da brevi inni e corali. Era inoltre in corso una polemica sul ruolo della musica nella chiesa, alla quale Kraus partecip\u00f2 con tre articoli sullo \"Stockholm Post\". \nBertil van Boer ha curato delle moderne edizioni delle sinfonie di Kraus che si possono ascoltare nel vol. 4 dell'incisione Naxos\nLe sinfonie.\nUn gran numero di sinfonie di Kraus sono andate perdute o sono state attribuite ad altri compositori. Solo su una dozzina circa di lavori gli studiosi sono certi della sua paternit\u00e0. \nLa maggior parte di esse sono in tre soli movimenti (senza minuetto). Il pi\u00f9 di esse prevede un organico formato da archi e due corni, ma alcune comprendono anche due flauti e due oboi, e le ultime aggiungono due fagotti e altri due corni. \nLa Sinfonia in Do diesis minore \u00e8 una delle pochissime (solo due) che furono scritte durante il XVIII secolo in quella tonalit\u00e0.\nUna delle sinfonie di Kraus venne eseguita ad Esterhaza nell'ottobre del 1783, ma non \u00e8 chiaro se la composizione che Kraus dedic\u00f2 a Haydn sia da identificare con la sinfonia in Do minore VB 142 o con quella in Do Maggiore VB 143. Si pu\u00f2 comunque osservare che la Sinfonia VB 142, per la scelta del modo minore e per la generale atmosfera espressiva che la caratterizza, pare collocarsi nel solco delle sinfonie haydniane della fase \"Sturm und Drang\" (attorno al 1770). In ogni modo Haydn ne diede un giudizio lusinghiero. Molti anni dopo la morte di Kraus, parlando con Fredrik Samuel Silverstolpe, diplomatico svedese e amico di entrambi i compositori, Haydn afferm\u00f2: \"La sinfonia che Kraus scrisse a Vienna ... sar\u00e0 per secoli ricordata come un capolavoro; mi creda: ben pochi possono vantarsi di aver composto qualcosa di simile\".\nOpere musicali.\nMusica sacra\nOpere teatrali\nCantate\nArie da concerto\nLieder\nSinfonie\nSonate\nQuartetti per archi\nMiscellanea"}
{"id": "1388369", "revid": "2145227", "url": "https://it.wikipedia.org/wiki?curid=1388369", "title": "Elizabeth Ann Bayley Seton", "text": "Biografia.\nElizabeth Ann Bayley nacque nel 1774 a New York da una famiglia episcopaliana: il 25 gennaio del 1794, all'et\u00e0 di diciannove anni, spos\u00f2 il ricco commerciante William Seton, a cui diede cinque figli.\nIl marito si ammal\u00f2 gravemente e, su consiglio dei medici, si trasfer\u00ec in Italia per rimettersi in salute. Elizabeth e William sbarcarono a Livorno nel novembre 1803, ma, a causa dell'epidemia di febbre gialla che si era sviluppata a New York, fu imposta loro la quarantena in un lazzaretto alle porte della citt\u00e0.\nDurante la permanenza a Livorno, i coniugi furono visitati pi\u00f9 volte da Filippo Filicchi, console degli Stati Uniti nella stessa citt\u00e0 toscana.\nTuttavia, le condizioni del marito peggiorarono e il 27 dicembre 1803 William mor\u00ec nell\u2019ospedale di Pisa; fu quindi sepolto nel cimitero degli inglesi.\nDopo la morte del marito, i Filicchi cercarono di aiutare la vedova, portandola in pellegrinaggio in molte chiese della citt\u00e0, tra cui quella di Santa Caterina e il santuario di Montenero.\nCos\u00ec Elizabeth inizi\u00f2 il percorso che la port\u00f2 a convertirsi al cattolicesimo e proprio durante la celebrazione di una messa nel suddetto santuario ebbe una rivelazione circa la presenza reale di Ges\u00f9 nell\u2019Eucarestia e decise di diventare cattolica.\nTornata negli Stati Uniti nel 1804, dopo un non breve travaglio spirituale, in forma ufficiale dichiar\u00f2 di staccarsi dal chiesa episcopale e di voler entrare nella chiesa cattolica: era il 14 marzo 1805. Ricevette la prima comunione il 25 marzo 1805 e venne cresimata il 26 marzo dell'anno successivo.\nSi trasfer\u00ec a Baltimora, sotto la protezione del vescovo John Carroll, e inizi\u00f2 a svolgere il suo apostolato a favore delle donne vedove con figli piccoli: eresse anche molte scuole.\nIl 1\u00ba giugno del 1809 fond\u00f2 una comunit\u00e0 religiosa improntata alla spiritualit\u00e0 vincenziana (le Figlie della Carit\u00e0 di San Giuseppe) e si stabil\u00ec ad Emmitsburg, nel Maryland: nel 1812 adott\u00f2 le costituzioni delle Figlie della Carit\u00e0 di San Vincenzo de' Paoli, modificate e approvate dal vescovo Carrol. Il primo gruppo di religiose (madre Seton e altre sedici consorelle) fecero la loro professione di voti perpetui il 19 luglio 1813.\nImportante e di indubbia rilevanza storica il carteggio epistolare tra Seton e Filicchi da cui \u00e8 scaturita la crescita nella fede di Elisabetta Anna Seton. Motivazioni storiche e culturali che hanno portato all'edificazione della prima chiesa al mondo dedicata a Livorno alla prima santa americana.\nMor\u00ec il 4 gennaio 1821 all'et\u00e0 di 46 anni.\nLe suore di Carit\u00e0 della Seton.\nDalle Figlie della Carit\u00e0 di Elizabeth Seton, con casa madre a Emmitsburg, hanno avuto origine numerose congregazioni:\nLe suore di Emmitsburg, il 7 luglio 1849, sono invece confluite nella compagnia delle Figlie della Carit\u00e0 di San Vincenzo de' Paoli.\nIl culto.\nI procedimenti per la causa di beatificazione della Seton vennero avviati nel 1907 dall'arcivescovo di Baltimora James Gibbons: la Santa Sede, decretatane l'eroicit\u00e0 delle virt\u00f9, le riconobbe il titolo di \"venerabile\" nel 1958 e papa Giovanni XXIII la proclam\u00f2 beata il 17 marzo del 1963. Venne in seguito canonizzata da papa Paolo VI il 14 settembre del 1975.\nLa medaglia della canonizzazione \u00e8 stata eseguita dallo scultore Felice Mina. Il Martirologio Romano fissa per la memoria di santa Elisabetta Anna Seton la data del 4 gennaio."}
{"id": "1388373", "revid": "186518", "url": "https://it.wikipedia.org/wiki?curid=1388373", "title": "Marina San Gregorio", "text": ""}
{"id": "1388374", "revid": "2056951", "url": "https://it.wikipedia.org/wiki?curid=1388374", "title": "Ruck", "text": "Una ruck \u00e8 una situazione di gioco del rugby a 15 che si costituisce quando uno o pi\u00f9 giocatori avversari si trovano a contatto l'uno contro l'altro per contendersi il pallone a terra, con i compagni di squadra legati almeno tramite un braccio. Formandosi in condizioni di gioco con palla in movimento, viene spesso definita anche mischia aperta o spontanea.\nDescrizione.\nSi forma di solito durante una fase di \"tackle-ball\": quando il pallone viene rilasciato dopo che un giocatore \u00e8 stato placcato, due o pi\u00f9 giocatori possono provenire dalla propria met\u00e0 campo legandosi tra loro e spingendo per aggiudicarsi il possesso del pallone.\nI giocatori che partecipano a una \"ruck\" possono toccare il pallone solamente coi piedi, in modo da farlo giungere a un compagno che si trova dietro di loro (normalmente il mediano di mischia). Possono unirsi alla \"ruck\" tutti i compagni di squadra che provengono dalla loro linea di meta, coloro i quali vi partecipano provenendo lateralmente sono in fuorigioco. Analogamente alla \"maul\" o alla mischia chiusa, una \"ruck\" non pu\u00f2 formarsi in area di meta e nessun giocatore pu\u00f2 farla crollare volontariamente \"sigillandola\" andando a terra. La \"ruck\" termina regolarmente quando il pallone ne esce; nel caso in cui questo diventi ingiocabile e non siano stati commessi dei falli, sar\u00e0 ordinata una mischia la cui introduzione spetter\u00e0 alla squadra che stava avanzando prima della formazione della \"ruck\" stessa.\nDa sottolineare che a causa della velocit\u00e0 del gioco spesso i giocatori non si rendono conto della formazione di una \"ruck\" dopo una situazione di \"tackle-ball\": toccano quindi il pallone con le mani commettendo una penalit\u00e0. Per cercare di evitare ci\u00f2 l'arbitro segnala ufficialmente la formazione di una \"ruck\"."}
{"id": "1388376", "revid": "1522738", "url": "https://it.wikipedia.org/wiki?curid=1388376", "title": "Disney Avventura", "text": "Disney Avventura \u00e8 una collana della Walt Disney Italia di 22 libri che hanno per protagonista Topolino.\nLa collana ebbe inizio nel 2000 ed \u00e8 stata portata avanti da molti noti scrittori italiani (come Chiara Rapaccini)."}
{"id": "1388378", "revid": "293377", "url": "https://it.wikipedia.org/wiki?curid=1388378", "title": "Augusto Monti", "text": "Strenuo oppositore del fascismo fin dai suoi inizi, fu incarcerato dal regime. Nel secondo dopoguerra divenne un rappresentante di spicco del mondo della letteratura italiana e della pedagogia.\nBiografia.\nFiglio di Bartolomeo e di Luigia Berlingieri, nacque a Monastero Bormida, un piccolo paese delle Langhe in provincia di Asti e, all'et\u00e0 di tre anni, si trasfer\u00ec a Torino, al seguito del padre (commesso in un negozio e, prima ancora, gestore di un mulino, che per\u00f2 era stato spazzato via da una piena del fiume Bormida). La madre era una maestra genovese, che mor\u00ec quando Augusto aveva solo due anni. Dopo gli studi al Liceo classico Cavour e conseguita dapprima la laurea in lettere nel 1902 e poi in filosofia nel 1904, ebbe l'incarico d'insegnare inizialmente a Bosa in Sardegna e poi a Chieri. Qui nel 1910 spos\u00f2 la maestra elementare Camilla Dezzani, da cui l'anno successivo ebbe la sua unica figlia Luisa (soprannominata dal padre \"Luisotta\", che diventer\u00e0 a sua volta insegnante e scrittrice e, nel 1935, sposer\u00e0 il pittore Mario Sturani). Fedele agli ideali del Risorgimento, che avevano accompagnato lo sviluppo della societ\u00e0 nazionale, alla vigilia della prima guerra mondiale, Monti si schier\u00f2 a fianco degli interventisti di sinistra. Partecip\u00f2 quindi alla guerra come volontario in trincea, passando tuttavia due anni in Austria da prigioniero.\nDopo la guerra continu\u00f2 a lavorare come insegnante e nel 1919 venne trasferito a Brescia nel Liceo Ginnasio Statale Arnaldo. S'interess\u00f2 di problemi di cultura e di riforma della scuola, argomento che tratt\u00f2 nel saggio pedagogico pubblicato nel 1923 \"Scuola classica e vita moderna\". Tra il 1924 e il 1931 fu insegnante di lingua italiana e lingua latina al liceo classico Massimo D'Azeglio di Torino ed ebbe tra i suoi allievi alcuni tra i pi\u00f9 noti personaggi della cultura torinese del periodo tra la prima e la seconda guerra mondiale, come Cesare Pavese, Leone Ginzburg, Guido Seborga, Massimo Mila e Giancarlo Pajetta. Fu anche amico di Piero Gobetti (collabor\u00f2 alla sua rivista \"La Rivoluzione liberale\") e di Antonio Gramsci.\nLaico, di ideologia crociana e antifascista fin dal principio (nel 1925 abbandon\u00f2 la collaborazione con il \"Corriere della Sera\" per protestare contro la \"presa fascista\" del quotidiano), nel 1931 lasci\u00f2 la scuola insofferente al clima politico che si respirava e visse dando lezioni ai figli di Agnelli e nel 1935 venne arrestato e condannato a cinque anni di carcere dal tribunale speciale fascista. Durante il periodo di detenzione ebbe come compagno di cella il politico antifascista Ernesto Rossi (fondatore del Partito Radicale). Quando venne scarcerato da Regina Coeli a Roma, nel 1939, si stabil\u00ec prima a Torino, poi a Cavour e infine a Chieri, nel tentativo di sfuggire al continuo controllo degli agenti dell'OVRA. A Chieri trov\u00f2 riparo nella casa dell'ex domestica della figlia Luisa, presso il colle di San Giorgio; spacciandosi per generale in pensione, riusc\u00ec a non destare sospetti tra i vicini di casa e da l\u00ec pot\u00e9 anche proseguire il suo impegno di militanza politica. Nel 1951, vedovo da quasi vent'anni (la prima moglie era morta nel 1932), sposer\u00e0 in seconde nozze Caterina Bauchiero, conosciuta appunto negli anni del rifugio chierese.\nPartecip\u00f2 alla resistenza nel Partito d'Azione e, al successivo scioglimento di tale partito, ader\u00ec come indipendente al PCI. Fu tra i pi\u00f9 attivi collaboratori del quotidiano \"l'Unit\u00e0\" e delle riviste \"Rinascita\", \"Belfagor\", \"Il Ponte\".\nScrisse pure saggi di politica tra i quali \"Realt\u00e0 del Partito d'Azione\", pubblicato nel 1945.\nSi fece conoscere in campo letterario con l'opera di narrativa intitolata \"I Sans\u00f4ss\u00ed\" (trad. \"Gli spensierati\"), storia del Piemonte liberale, che ha come sfondo le Langhe e Torino, pubblicata nel 1929 che far\u00e0 in seguito parte della trilogia \"La storia di pap\u00e0\" insieme a \"Quel Quarantotto\" del 1934 e \"L'iniqua mercede\", del 1934, che verr\u00e0 riedita nel 1949 da Einaudi con il titolo \"Tradimento e fedelt\u00e0\" e nel 1963 sempre da medesimo editore, come \"I Sans\u00f4ss\u00ed\".\nLa sua ultima opera, dal titolo \"I miei conti con la scuola\", risale al 1965.\n\u00c8 sepolto nel cimitero di Monastero Bormida, suo paese natale, dov'era solito recarsi ogni estate per le vacanze.\nRiconoscimenti.\nAd Augusto Monti sono stati dedicati:"}
{"id": "1388388", "revid": "767487", "url": "https://it.wikipedia.org/wiki?curid=1388388", "title": "XYZ (gruppo musicale statunitense)", "text": "Gli XYZ sono un gruppo musicale heavy metal statunitense, formatosi a Los Angeles nel 1986.\nStoria.\nIl primo nucleo del gruppo ebbe vita in Francia, nazione di origine del frontman Terry Ilous e del bassista Patt Fontaine; i due si trasferirono a Los Angeles nel 1986 per formare gli XYZ con Bobby Pieper alla chitarra, Joey Pafumi alla batteria e Jamie Lewis alle tastiere. Vennero inizialmente notati dalla Atlantic Records con cui venne progettato il debutto che avrebbe dovuto intitolarsi \"Rainy Days\", tuttavia gli accordi con la label vennero interrotti ed il disco non vide la luce. Dopo questa falsa partenza, Pieper e Pafumi abbandonarono il gruppo e vennero sostituiti rispettivamente da Marc Diglio e Paul Monroe, mentre anche la tastierista Jamie Lewis abbandon\u00f2 il progetto senza venire sostituita.\nLa formazione cos\u00ec composta trov\u00f2 un accordo con la Enigma Records con cui la band pubblic\u00f2 il debutto appena nel 1989. L'omonimo \"XYZ\", venne prodotto niente meno che da Don Dokken, celebre frontman dei Dokken, che si dedic\u00f2 occasionalmente all'attivit\u00e0 di produttore. Il disco entr\u00f2 rapidamente nella classifica Billboard 200, grazie ai singoli estratti \"\"Inside Out\" e la ballad \"After the Rain\"\". Il brano \"Maggy\" venne inoltre utilizzato nel film \"Arma non convenzionale\" nel 1990. Seguirono tour di supporto a Ted Nugent, Ozzy Osbourne, Foreigner e Alice Cooper. Furono inoltre tra le band partecipanti all'evento \"American Dream\", festival che comprendeva una serie di concerti all'Astoria Theatre di Londra nel 1992/1993.\nIl secondo album, \"Hungry\", venne pubblicato nel 1991 per la Capitol Records. Questo fu probabilmente il disco di maggior successo della band, e vedeva al suo interno la reinterpretazione dei Free \"Fire and Water\". Da questo venne estratto il brano \"Face Down in the Gutter\", poi trasmesso nelle radio. Nonostante album apprezzabili e di buona qualit\u00e0, questi non vennero particolarmente considerati dal grande pubblico durante la loro carriera. A peggiorare la situazione fu la minacciosa ondata grunge che si espandeva da Seattle nei primi anni novanta, e che provoc\u00f2 il definitivo declino della band, che venne scaricata dalla propria etichetta. Prima di ci\u00f2, venne pubblicato l'album dal vivo \"Take What You Can...Live\" nel 1995.\nIl bassista Patt Fontaine riemerse nel 1997 in una punk rock band chiamata Puzzle Gut. Ilous, sotto il nome di \"Flynn\", pubblic\u00f2 nel 2000 l'album solista \"The Day I Spoke to the Dog\". Gli XYZ si riunirono nel 2002 composti da Terry Ilous, il chitarrista Marc Richard Diglio ed il batterista Paul Monroe. Nel 2002 Illous diede un contributo nei cori al debut album degli Edge of Time, una nuova band nata dalla collaborazione del cantante italiano Chris Heaven e l'ex-batterista di Yngwie Malmsteen, Michael Von Knorring. Al di fuori della scena musicale, Ilous doppi\u00f2 un personaggio minore nella versione francese del film \"Stuart Little 2\" (2002).\nTragicamente Terry Ilous soffr\u00ec la perdita del proprio figlio durante lo stesso 2002. Questo triste episodio fece in modo che il titolo del prossimo disco degli XYZ venisse rinominato da \"One Is Enough to Tango\" a \"Letter to God\". Durante le registrazioni dell'album, gli XYZ vennero raggiunti in studio dal chitarrista JK Northrup gi\u00e0 collaboratore di King Kobra e Paul Shortino, mentre le parti di basso vennero supportate dal bassista Sean McNabb (ex Quiet Riot, Rough Cutt e Great White). Partecip\u00f2 inoltre come batterista addizionale il noto Vinnie Appice (ex Dio, Rainbow e Black Sabbath). L'edizione europea dell'album conteneva una versione ri-registrata delle tracce \"\"Inside Out\" e \"What Keeps Me Loving You\"\".\nNell'estate 2003 la band pianific\u00f2 la partecipazione ad un concerto di beneficenza per le vittime del tragico incendio del nightclub The Station accaduto durante un concerto della band Great White quello stesso anno, dove perse la vita anche il loro chitarrista Ty Longley. Il concerto, fronteggiato dagli stessi Great White, vedeva il supporto anche degli L.A. Guns.\nNel 2005, il chitarrista Bobby Pieper pubblic\u00f2 senza il consenso della band una raccolta intitolata \"Rainy Days\", contenente le tracce demo che avrebbero dovuto comporre il primo album \"Rainy Days\", che non venne pubblicato a causa dell'interruzione del rapporto con la Atlantic. Di risposta, gli XYZ pubblicarono lo stesso anno una raccolta ufficiale, \"Forbidden Demos 1985/1991\", che conteneva appunto demo, inedite e materiale scartato, registrate tra l'85 e il '91, rimasterizzate e remixate.\nNel 2009 Terry Ilous sostitu\u00ec provvisoriamente Jack Russell nei Great White per alcuni concerti, ma il gruppo decise poi di reclutarlo definitivamente."}
{"id": "1388391", "revid": "1305772", "url": "https://it.wikipedia.org/wiki?curid=1388391", "title": "Luis Molina", "text": ""}
{"id": "1388393", "revid": "1543377", "url": "https://it.wikipedia.org/wiki?curid=1388393", "title": "Upskirt", "text": "Upskirt (da \"up\": ins\u00f9 e \"skirt\": gonna) \u00e8 un neologismo \"slang\" di lingua inglese che definisce la ripresa, dal basso verso l'alto, con una macchina fotografica o una cinepresa o telecamera, della parte inferiore di una figura femminile che indossa una gonna, in modo da evidenziarne la biancheria intima se non le nudit\u00e0.\nDiffusione.\nTale tecnica, che viene usata anche per riproduzioni a disegni, nell'era di internet ha avuto una notevole diffusione soprattutto attraverso numerosi siti web, in particolare di contenuto pornografico, ma anche grazie a filmati diffusi attraverso YouTube e gli altri siti che distribuiscono video. \nAnche l'incremento nel numero dei blogger ha favorito l'estendersi del fenomeno, talvolta con ripercussioni legali nei paesi in cui questa tecnica di ripresa non \u00e8 consentita.\nUno dei primi e pi\u00f9 eclatanti esempi di \"upskirt\" \u00e8 riconducibile ad un fotogramma tratto da una celebre sequenza del film \"Basic Instinct\", in cui la protagonista impersonata dall'attrice Sharon Stone, durante un interrogatorio cui \u00e8 sottoposta dalla polizia, accendendosi in maniera sofisticata una sigaretta, accavalla con naturalezza le gambe in modo che risulti evidente che non indossi biancheria intima.\nVoyeurismo.\nLa diffusione della tecnica dell\"'upskirt\" ha per\u00f2 origini pi\u00f9 recenti; \u00e8 stata favorita dalla maggiore diffusione dei mezzi di comunicazione di massa e dall'uso, non sempre appropriato, che si usa fare delle immagini per comunicare impressioni, sensazioni e informazioni.\nLa tecnica di foto-cine-ripresa si \u00e8 diffusa in maniera notevole a partire dagli anni 2000 giungendo talvolta a violare in molti casi la privacy. Questo avviene quando le immagini riprese fotograficamente vengono realizzate in maniera occulta, ovvero senza che il soggetto ne sia consapevole, e quindi senza un esplicito consenso della persona fotografata/ripresa. In questo caso, la tecnica dell\"'upskirt\" pu\u00f2 essere considerata come una tendenza di tipo caratteriale equivalente a quella del voyeurismo o del feticismo.\nA favorire una sempre maggiore diffusione del fenomeno si considera che sia stata anche la produzione e diffusione su larga scala dei moderni videotelefoni cellulari.\nConsiderazioni legali.\nAustralia.\nDiversi stati in Australia hanno approvato leggi che rendono illegale riprendere immagini \"upskirt\" in luoghi pubblici senza il consenso del soggetto interessato.\nGiappone.\nIn Giappone, sin dal 2002 la legge consente l'\"upskirt photography\", tuttavia, in alcune circostanze, vieta la distribuzione di tali foto.\nNuova Zelanda.\nIn Nuova Zelanda riprendere immagini di carattere voyeuristico riguardanti parti intime del corpo \u00e8 illegale. Almeno limitatamente ove ci sia una \"ragionevole aspettativa di privacy\". Questa limitazione, che comprende anche la distribuzione di materiale derivato dalla tecnica, \u00e8 operante tanto in situazioni pubbliche quanto private.\nStati Uniti.\nNegli Stati Uniti sono state adottate, a livello locale, statale e federale, delle limitazioni legislative alla diffusione del fenomeno, sulla spinta del proliferare dei videotelefoni cellulari.\nItalia.\nIn Italia la condotta della acquisizione di filmati ovvero di immagini relative comunque alla sfera intima e sessuale delle vita privata di una persona senza il consenso di questa svolgentesi nei luoghi indicati dall'art. 614 c.p. (violazione di domicilio), ossia nella propria abitazione o in altro luogo di privata dimora, pu\u00f2 essere perseguita sia in sede civile sia in sede penale, configurandosi in quest'ultimo caso il delitto di interferenze illecite nella vita privata (art. 615bis c.p.)."}
{"id": "1388395", "revid": "126257", "url": "https://it.wikipedia.org/wiki?curid=1388395", "title": "Campionati del mondo di corsa su strada 2006", "text": "I Campionati del mondo di corsa su strada 2006 si sono svolti il giorno 8 ottobre a Debrecen, in Ungheria. Questa \u00e8 stata la prima edizione a mettere in palio il titolo di \"campione del mondo di corsa su strada\", sostituendo i campionati del mondo di mezza maratona, disputati dal 1992 al 2005 e ripresi dal 2008. Vi hanno preso parte 140 atleti (di cui 83 uomini e 57 donne) in rappresentanza di 39 nazioni.\nPercorso.\nIl percorso si \u00e8 svolto su un circuito di 5 chilometri da ripetersi quattro volte, con partenza e arrivo davanti al palazzo dell'Universit\u00e0 di Debrecen."}
{"id": "1388399", "revid": "186518", "url": "https://it.wikipedia.org/wiki?curid=1388399", "title": "Torre San Gregorio", "text": ""}
{"id": "1388400", "revid": "1226", "url": "https://it.wikipedia.org/wiki?curid=1388400", "title": "MacWorld", "text": ""}
{"id": "1388410", "revid": "1543377", "url": "https://it.wikipedia.org/wiki?curid=1388410", "title": "Compagnia di Ostenda", "text": "La Compagnia di Ostenda (olandese: \"Oostendse Compagnie\") era una compagnia commerciale privata istituita nel 1717 per commerciare con le Indie.\nIl successo delle Compagnie delle Indie orientali olandese, britannica e francese condusse i mercanti e gli armatori di Ostenda nei Paesi Bassi austriaci a desiderare di stabilire relazioni commerciali dirette con le Indie.\nDescrizione.\nIl commercio da Ostenda a Mokha (nello Yemen), all'India, al Bengala e alla Cina inizi\u00f2 nel 1715. Ad alcuni mercanti privati di Anversa, Gand e Ostenda furono concesse patenti per il commercio nelle Indie Orientali dal governo austriaco che aveva recentemente assunto il potere nei Paesi Bassi Meridionali. Tra il 1715 e il 1723, 34 navi salparono da Ostenda per la Cina, per la Costa del Malabar o la Costa del Coromandel, per Surat, per il Bengala o per Mokha.\nQuelle spedizioni erano finanziate da diversi consorzi internazionali, composti da mercanti e banchieri fiamminghi, inglesi, olandesi e francesi. La reciproca rivalit\u00e0 fra di essi, tuttavia, condizion\u00f2 pesantemente i profitti e ci\u00f2 port\u00f2 alla fondazione della Compagnia delle Indie Orientali di Ostenda, autorizzata con patente dall'imperatore austriaco nel dicembre 1722. Il capitale della compagnia venne fissato a 6 milioni di fiorini olandesi, composto di 6.000 azioni di 1.000 fiorini ciascuna. Esso venne fornito principalmente dai danarosi abitanti di Anversa e Gand. I dirigenti furono scelti tra i ricchi ed abili mercanti o banchieri che erano stati coinvolti nelle spedizioni private. La compagnia possedeva anche due filiali commerciali: Cabelon sulla Costa del Coromandel e Banquibazar nel Bengala.\nTra il 1724 e il 1732, furono inviati all'estero 21 vascelli della compagnia, principalmente a Canton in Cina e nel Bengala. Grazie alla crescita dei prezzi, alti profitti furono realizzati nel commercio con la Cina. Questo rappresentava una spina nel fianco per le pi\u00f9 antiche compagnie rivali, come la VOC olandese, la EIC inglese e la CFT francese. Esse rifiutavano di riconoscere il diritto dell'imperatore austriaco di fondare una compagnia delle Indie Orientali nei Paesi Bassi Meridionali e consideravano gli Ostendesi degli intrusi. Furono dunque esercitate pressioni politiche internazionali sull'imperatore d'Austria, che alla fine capitol\u00f2. Nel maggio 1727 la patente della compagnia fu sospesa per sette anni e nel marzo 1731 il secondo trattato di Vienna ne ordin\u00f2 la definitiva abolizione. La fiorente Compagnia di Ostenda era stata sacrificata agli interessi della dinastia austriaca. Fra il 1728 e il 1731 un piccolo numero di spedizioni illegali furono organizzate sotto bandiera prese a prestito, ma le ultimissime navi a salpare per la compagnia furono i due \"vascelli del permesso\" che partirono nel 1732 e che furono cos\u00ec soprannominati in quanto erano un'espressa concessione fatta nel secondo trattato di Vienna."}
{"id": "1388419", "revid": "547034", "url": "https://it.wikipedia.org/wiki?curid=1388419", "title": "Live 2007", "text": "Live 2007 \u00e8 il trentunesimo album dei Nomadi, registrato dal vivo con la Omnia Symphony Orchestra ol 6 e 7 aprile 2007 presso il PalaBrescia di Brescia.\n\u00c8 presente anche una versione DVD, che pu\u00f2 esser acquistata insieme ai due CD nella loro edizione a tiratura limitata, oppure separatamente.\nTracce.\nDisco 1\nDisco 2\nCuriosit\u00e0.\nAlcuni brani eseguiti durante i due concerti non han trovato successivamente posto sui cd:\nNella serata di venerd\u00ec \"Dove si va\" viene ripetuta per motivi tecnici. Sabato \"La collina\" viene ripetuta dalla sera prima e al termine di \"Dio \u00e8 morto\" vengono risuonate \"Il destino\",\n\"Una storia da raccontare\", \"Non \u00e8 un sogno\", \"Jenny\" e \"Canzone per un'amica\".\nNonostante sia stata ripetuta al sabato, non \u00e8 dato sapere se l'audio de \"La collina\" \u00e8 preso dalla serata di Venerd\u00ec o dalla stessa serata di Sabato. Nella seconda serata infatti in fase di registrazione la gente non batt\u00e9 le mani sulla parte introduttiva del brano su richiesta esplicita dei Nomadi. Sul cd si sente invece il pubblico tenere il tempo.\nNel 2008 la tribute band Atomika insieme alla Fantasy Ensemble Orchestra, ha dato vita al primo tributo sinfonico con 33 elementi d'orchestra per omaggiare il lavoro di \"Nomadi &amp; Omnia Symphony Orchestra live 2007\"; il progetto ha visto le riduzioni orchestrali e la direzione d'orchestra del maestro Silvio Fantozzi."}
{"id": "1388424", "revid": "827882", "url": "https://it.wikipedia.org/wiki?curid=1388424", "title": "080 (prefisso)", "text": "080 \u00e8 il prefisso telefonico del distretto di Bari, che appartiene al compartimento omonimo.\nDistretto telefonico di Bari.\nIl distretto telefonico di Bari \u00e8 raggiungibile in teleselezione mediante il prefisso 080. Esso comprende la citt\u00e0 metropolitana di Bari ed alcuni Comuni che fanno parte delle confinanti province di Barletta-Andria-Trani, Brindisi e Taranto.\nIl distretto di Bari confina con i distretti di Brindisi (0831) a est, di Taranto (099) e di Matera (0835) a sud, di Potenza (0971) e di Andria (0883) a ovest.\nAree locali.\nIl distretto di Bari comprende 45 Comuni compresi nelle 15 aree locali di Acquaviva delle Fonti, Altamura, Bari, Bitetto, Bitonto, Casamassima, Fasano, Gioia del Colle, Martina Franca, Molfetta, Monopoli (ex settori di Conversano e Monopoli), Putignano, Rutigliano (ex settori di Mola di Bari e Rutigliano), Ruvo di Puglia e Triggiano.\nComuni aventi il prefisso 080.\nTutti i comuni della citt\u00e0 metropolitana di Bari hanno l'unico prefisso 080.\nI Comuni compresi nel distretto contrassegnato dal prefisso telefonico 080, con tutte le relative frazioni e contrade, sono:\nAcquaviva delle Fonti, Adelfia, Alberobello, Altamura, Bari, Binetto, Bisceglie (BT), Bitetto, Bitonto, Bitritto, Capurso, Casamassima, Cassano delle Murge, Castellana Grotte, Cellamare, Cisternino (BR), Conversano, Corato, Fasano (BR), Gioia del Colle, Giovinazzo, Gravina in Puglia, Grumo Appula, Locorotondo, Martina Franca (TA), Modugno, Mola di Bari, Molfetta, Monopoli, Noci, Noicattaro, Palo del Colle, Poggiorsini, Polignano a Mare, Putignano, Rutigliano, Ruvo di Puglia, Sammichele di Bari, Sannicandro di Bari, Santeramo in Colle, Terlizzi, Toritto, Triggiano, Turi e Valenzano.\nStoria della telefonia.\nIl prefisso telefonico 080 venne istituito al momento in cui in Italia fu attuata la Teleselezione, che sostitu\u00ec - gradualmente - la possibilit\u00e0 di parlare da una rete telefonica ad un'altra tramite operatore da centralino (\"ex servizio 14\") con la novit\u00e0 di poter contattare gli abbonati direttamente e immediatamente senza intervento di alcun operatore.\nNon si verifica una esatta coincidenza tra i territori della citt\u00e0 metropolitana di Bari ed il numero di prefisso telefonico 080 per i seguenti motivi \"storici\":\nGli elenchi telefonici si adeguarono e, a partire dal 1980, inserirono come \"Doppi Piombi\" gli abbonati di questi comuni, sia tra quelli pubblicati nel volume distribuito in provincia di Bari, che nel fascicolo edito per la propria provincia di competenza.\nDa ultimo ricordiamo che la citt\u00e0 di Bari ospit\u00f2 Guglielmo Marconi, che costru\u00ec alla punta \"San Cataldo\" (presso il faro) la prima stazione telegrafica internazionale."}
