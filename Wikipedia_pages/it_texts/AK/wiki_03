{"id": "1238972", "revid": "287204", "url": "https://it.wikipedia.org/wiki?curid=1238972", "title": "Insurrezione del 12 germinale anno III", "text": "La insurrezione del 12 germinale anno III (1\u00ba aprile 1795) fu una grande sollevazione montagnarda e popolare a Parigi, diretta contro la Convenzione termidoriana.\nAntefatti.\nLa caduta dei Giacobini.\nIl 9 termidoro (28 luglio 1794) furono arrestati e condannati Maximilien de Robespierre e 103 suoi seguaci, fra i quali Louis Antoine de Saint-Just. I sopravvissuti deputati montagnardi alla Convenzione, ormai netta minoranza, furono da allora definiti \"Cr\u00eatois\", in quanto formavano la \"creta\". I giacobini cominciarono ad essere tormentati dalla cosiddetta \"jeunesse dor\u00e9e\" dei \"moscardini\", ispirata da Louis Fr\u00e9ron, Jean-Lambert Tallien, e Antoine Merlin de Thionville. Il club dei Giacobini fu chiuso il 12 novembre.\nLa lunga scia delle vendette.\nDopo di che continu\u00f2 la scia delle vendette: il 28 marzo ebbe inizio il processo ad Antoine Quentin Fouquier-Tinville, gi\u00e0 accusatore pubblico del Tribunale rivoluzionario in processi quali, fra gli altri, quelli contro Maria Antonietta, molti Girondini, e Georges Danton. Processato a partire dal 28 marzo, fu condannato il 6 maggio, con quindici altri.\nL'8 marzo fu votata la reintegrazione dei girondini (proscritti il 2 giugno 1793) sopravvissuti alla ghigliottina.\nLa politica di pacificazione della Convenzione termidoriana.\nLa prima pacificazione della Vandea.\nIl 1\u00ba dicembre Jean-Baptiste Carrier, deputato alla Convenzione e gi\u00e0 autore dei famosi massacri di Nantes seguiti alla vittoria di Le Mans sui realisti vandeani, fu ghigliottinato. Eliminato il grande massacratore, il 27 nevoso (16 gennaio) la Convenzione accord\u00f2 pieni poteri ai negoziatori incaricati di trattare la pace con i ribelli vandeani. Fra il 24 ed il 29 piovoso (12-17 febbraio 1795) Fran\u00e7ois-Athanase Charette de La Contrie, capo della ribellione vandeana, pot\u00e9 negoziare la vantaggiosa Pace di La Jaunaye, che consentiva la libert\u00e0 religiosa, concedeva l'amnistia, esentava gli insorti dal servizio militare e consentiva loro di conservare le proprie armi, inquadrati in una Guardia Territoriale solo teoricamente parte della Guardia Nazionale della Repubblica.\nSimili accordi furono sottoscritti anche il seguente 20 aprile a La Pr\u00e9valaye (vicino a Rennes) con i rappresentanti degli \"chouan\", guerriglieri bretoni, e poi ancora il 2 maggio a Saint-Florent, con Jean Nicolas Stofflet e gli ultimi vandeani ancora in armi.\nLa prima pace di Basilea.\nErano, infine, in corso le trattative di pace che avrebbero portato, il 5 aprile, alla prima pace di Basilea con la Prussia di Federico Guglielmo III: un trattato dalle enormi conseguenze, in quanto, alla lunga, consent\u00ec alla Francia di battere l'Austria, ma decisamente malvista dalla sinistra montagnarda.\nLa stabilizzazione dei prezzi.\nIl 24 dicembre 1794 la Convenzione abol\u00ec il cosiddetto \"maximum generale\", che aveva causato una drammatica contrazione del commercio e, il 2 gennaio, fu ristabilita la libert\u00e0 di commercio con l'estero. Tali provvedimenti, indispensabili per la ripresa economica e le casse pubbliche, provocarono, com'era atteso, un drastico innalzamento del prezzo dei generi alimentari. A ci\u00f2 si aggiunse un inverno pi\u00f9 lungo e freddo del normale, con la Senna gelata per diverse settimane. Nella capitale mancavano pane, legna, carbone, olio e numerosi furono i morti per freddo e fame. Per soprannumero, l'eccessiva emissione di assegnati provoc\u00f2 una enorme inflazione, con connessa perdita del potere d'acquisto di coloro che non potevano ricorrere alla moneta metallica, ovvero ad approvvigionamenti diretti.\nIl rafforzamento dei realisti.\nTale situazione fu sfruttata dalle due opposizioni: i realisti, anzitutto, non certo rassegnati, che si rafforzavano nella Guardia Nazionale e miravano ad un colpo di Stato militare; e poi gli ex-montagnardi, ora \"Cr\u00eatois\", che miravano all'insurrezione urbana.\nL'insurrezione.\nPreludio: il 27 ventoso.\nSi mossero prima i secondi: gi\u00e0 il 27 ventoso (17 marzo) la Convenzione era stata assediata dalla folla ed aveva dovuto dare udienza a delegati delle sezioni cittadine che domandavano pane, finch\u00e9 non si erano ritirati di fronte alla promessa, del presidente dell'assemblea Boissy d'Anglas, che erano pronti 1.900 sacchi di farina. Moti che si ripeterono il 1 germinale (21 marzo), in uno stato perenne di agitazione.\nL'occupazione della sala della Convenzione.\nL'agitazione riprese il 12 germinale (1\u00ba aprile) quando una gran folla, a partire dal faubourg Saint-Antoine, scese in piazza al grido di \"Pane e la Costituzione del 1793\": questa volta, alle rivendicazioni sociali, si univa la richiesta di applicazione della Costituzione dell'anno I, mai entrata in vigore, che prevedeva il suffragio universale.\nLa folla invase la Convenzione, riunita nella sala delle Tuileries, accolta dagli applausi della sinistra, mentre la maggioranza dei delegati, con il presidente Antoine Claire Thibaudeau, evacuavano la sala.\nAssenza di iniziativa e ripresa termidoriana.\nL'azione dei \"Cr\u00eatois\", tuttavia, non ebbe ulteriori sviluppi. Cosa che non avvenne con i termidoriani, che poterono affidarsi al generale Pichegru, di passaggio a Parigi, probabilmente per appoggiarvi un tentativo monarchico di reparti della Guardia Nazionale: questi assunse il comando di detti reparti e, affiancato come secondi dal Barras e dal Thionville, disperse la manifestazione, bench\u00e9 non si siano registrate vittime. Il giorno successivo Pichegru represse nel sangue una nuova sommossa al faubourg Saint-Antoine, un quartiere operaio centro propulsore delle ribellioni dei sanculotti.\nLa repressione.\nDopo di che, essi sfruttarono l'occasione per perseguire i capi della, pi\u00f9 o meno spontanea, sollevazione, in linea con una legge proposta dal Siey\u00e8s e votata gi\u00e0 il 1 germinale, che prevedeva la pena di morte per gli autori di movimenti sediziosi contro la Convenzione. Anzitutto si procedette contro quattro deputati montagnardi, gi\u00e0 messi in stato di accusa il 2 marzo per atti commessi prima del 9 termidoro: Billaud-Varenne, de Vieuzac e Collot d'Herbois e Vadier vennero colpiti (senza processo) da un decreto di condanna alla deportazione in Guiana.\nQuindi si procedette contro altri capi degli ex-montagnardi deputati (Amar, Bourdon, Lecointre, Levasseur, Bayle; Cambon e Thuriot che si resero latitanti, i prigionieri semplici Pache e Rossignol) furono colpiti da un decreto di accusa del 16 germinale (5 aprile) e, per lo pi\u00f9, rinchiusi nella fortezza di Ham, in Piccardia. Il 10-11 aprile seguirono diverse azioni di sequestro di armi, nei quartieri e negli ambienti vicini agli arrestati.\nIl 7 maggio fu ghigliottinato a Parigi Fouquier-Tinville, gi\u00e0 pubblico accusatore del Tribunale rivoluzionario, insieme ad altri 14 fra componenti e collaboranti del Tribunale rivoluzionario.\nConseguenze.\nNel complesso, tuttavia, l'azione repressiva non aveva scalfito la base di consenso popolare dei montagnardi, che furono anzi in grado di organizzare, di l\u00ec a poco meno di due mesi, un ultimo e sanguinoso tentativo di rivalsa: la giornata del 1 pratile (20 maggio), che segn\u00f2 la definitiva caduta del \"partito giacobino\"."}
{"id": "1238975", "revid": "9934832", "url": "https://it.wikipedia.org/wiki?curid=1238975", "title": "Cripte", "text": ""}
{"id": "1238978", "revid": "13291", "url": "https://it.wikipedia.org/wiki?curid=1238978", "title": "Edera del Canada", "text": ""}
{"id": "1238982", "revid": "187361", "url": "https://it.wikipedia.org/wiki?curid=1238982", "title": "Vittorio Giuliani", "text": ""}
{"id": "1238987", "revid": "9935073", "url": "https://it.wikipedia.org/wiki?curid=1238987", "title": "Zhongyang guoshu guan", "text": ""}
{"id": "1238995", "revid": "118031", "url": "https://it.wikipedia.org/wiki?curid=1238995", "title": "Ulzio", "text": ""}
{"id": "1239002", "revid": "48479", "url": "https://it.wikipedia.org/wiki?curid=1239002", "title": "Preraffaellismo", "text": ""}
{"id": "1239004", "revid": "2225", "url": "https://it.wikipedia.org/wiki?curid=1239004", "title": "Premier Hotels Crema", "text": ""}
{"id": "1239006", "revid": "466539", "url": "https://it.wikipedia.org/wiki?curid=1239006", "title": "Eva Bergman", "text": "\u00c8 stata la moglie dello scrittore di letteratura poliziesca e letteratura per l'infanzia Henning Mankell.\nBiografia.\nAttiva sia in teatro che in televisione, \u00e8 figlia di Ingmar Bergman e di Ellen Lundstr\u00f6m, con cui il regista \u00e8 stato sposato dal 1947 al 1952. Eva Bergman \u00e8 sorellastra di Ingmar Jr., pilota di aeroplani, Mats e Anna, attori, Daniel, anch'egli regista, e Linn Ullmann, scrittrice, che Bergman ebbe nel 1966 dalla relazione con l'attrice Liv Ullmann).\nDal 1979 al 2002 \u00e8 stata direttrice del \"Backa Teater\" di G\u00f6teborg, specializzato nella messa in scena di opere teatrali destinate al mondo dell'infanzia. Sempre per il teatro \u00e8 poi passata ad allestire opere per il \"Dramaten\", il Royal Dramatic Theatre. Nel 1984 \u00e8 stata assistente alla regia nel film per la televisione \"Efter repetitionen\" (intitolato \"Dopo la prova\" in Italia). Passata presto alla regia, ha al suo attivo come attrice una sola interpretazione, nel 1974, nella miniserie televisiva \"De Tre fr\u00e5n Haparanda\"."}
{"id": "1239008", "revid": "9935289", "url": "https://it.wikipedia.org/wiki?curid=1239008", "title": "Javier Solana Madariaga", "text": ""}
{"id": "1239009", "revid": "6923", "url": "https://it.wikipedia.org/wiki?curid=1239009", "title": "Miejskie Przedsi\u0119biorstwo Komunikacyjne w Cz\u0119stochowie", "text": "MPK Cz\u0119stochowa Sp. z o.o., forma abbreviata di \"Miejskie Przedsi\u0119biorstwo Komunikacyjne w Cz\u0119stochowie Sp\u00f3\u0142ka z ograniczon\u0105 odpowiedzialno\u015bci\u0105\", \u00e8 l'operatore che svolge il servizio di trasporto pubblico autotranviario, nella citt\u00e0 polacca di Cz\u0119stochowa e nel suo circondario.\nEsercizio.\nL'azienda gestisce autolinee e tranvie.\nParco aziendale.\nNel 2006 la flotta dell'MPK Cz\u0119stochowa possedeva 154 autobus e 48 tram caratterizzati spesso da livrea bianca.\nAutobus.\nI marchi pi\u00f9 rappresentati sono Ikarus, MAN, Mercedes-Benz e Solaris.\nTram.\nVari sono i modelli della Konstal e Pesa."}
{"id": "1239011", "revid": "78273", "url": "https://it.wikipedia.org/wiki?curid=1239011", "title": "Volley Citt\u00e0 di Corigliano", "text": ""}
{"id": "1239015", "revid": "125896333", "url": "https://it.wikipedia.org/wiki?curid=1239015", "title": "Pizzicata (film)", "text": "Pizzicata \u00e8 un film del 1996 diretto da Edoardo Winspeare, ne \u00e8 protagonista Cosimo Cinieri (nelle vesti di Carmine Pantaleo). Interamente girato in provincia di Lecce.\nTrama.\nNel 1943, nel pieno della seconda guerra mondiale, un aereo statunitense viene abbattuto nei pressi della Puglia, precipitando sulla costa salentina: il suo giovane pilota, l'italoamericano Tony Marciano, riesce a salvarsi gettandosi con un paracadute. Viene trovato e soccorso da una famiglia d'agricoltori del luogo, i Pantaleo. Il capofamiglia Carmine vede nel giovane un aiuto nel lavoro tra i campi, ma la figlia Cosima se ne innamora. Tony, originario proprio del Salento, da dove era emigrato al seguito della famiglia da bimbo, riscopre pian piano i luoghi dell'infanzia, arrivando poi a ricambiare l'amore di Cosima, prima nascosto poi sempre pi\u00f9 forte e rivelato. Cosima \u00e8 per\u00f2 promessa sposa al ricco proprietario terriero Pasquale, il quale manifester\u00e0 in modo cruento la sua gelosia.\nDurante una festa di paese, in cui la popolazione \u00e8 intenta a ballare la danza tradizionale della pizzica, i due rivali in amore colgono l'occasione per sfidarsi in una violenta Danza delle Spade, nella quale per\u00f2 \u00e8 l'aviatore ad avere la meglio. Temendo di aver perso Cosima, Pasquale tende un'imboscata a Tony e lo uccide di botte.\nA causa del dolore per la morte dell'amato, Cosima entra in uno stato di catatonia; suo padre, vedendo una taranta camminarle accanto, e del tutto ignaro dei veri sentimenti che legavano i due giovani, pensa che la condizione di sua figlia sia dovuta semplicemente a un morso del ragno.\nProduzione.\nIl film \u00e8 stato girato nel 1994 in varie localit\u00e0 del Salento, tra cui: Botrugno, Depressa, Galatina e Presicce."}
{"id": "1239019", "revid": "124123", "url": "https://it.wikipedia.org/wiki?curid=1239019", "title": "Araniko", "text": "Il significato letterale del nome in lingua cinese \u00e8 \"ara\" \"donna\" e \"niko\" \"volto simile a\", poich\u00e9 si dice avesse un volto simile a quello di una donna.\nSi rec\u00f2 in Cina all'et\u00e0 di dodici anni dopo l'invito dell'imperatore Kublai Khan per la costruzione di templi buddhisti in stile nepalese (tipo pagoda). La sua architettura pu\u00f2 essere ammirata ancora oggi, per esempio alla Pagoda d'oro di Pechino.\nHa diffuso l'architettura nepalese non solo in Cina e Tibet, ma anche in Indocina ed altri luoghi. Fu insignito dello status di persona di riguardo da parte dell'imperatore della Cina, e qui si stabil\u00ec e visse fino alla morte.\nLa strada che collega Lhasa a Kathmandu, costruita negli anni sessanta, \u00e8 conosciuta sul versante nepalese con il nome di \"Araniko R\u0101jam\u0101rga\" in suo onore."}
{"id": "1239023", "revid": "287204", "url": "https://it.wikipedia.org/wiki?curid=1239023", "title": "Much Ado About Nothing (film 2005)", "text": "Much Ado About Nothing \u00e8 un film per la televisione diretto da Brian Percival andato in onda il 7 novembre 2005 sulla BBC.\nSi tratta di un libero adattamento di David Nicholls della commedia teatrale \"Molto rumore per nulla\" di William Shakespeare.\nTrama.\nLa commedia \u00e8 ambientata ai nostri giorni nel Wessex, antica regione britannica. Nella redazione giornalistica del \"Wessex Tonight\", programma di informazione serale, il conduttore maschile deve essere sostituito a causa di un malore. Viene cos\u00ec assunto Benedick (Damian Lewis), volto televisivo da tempo impegnato in ridicole televendite sulle reti regionali minori.\nBeatrice (Sara Parish), la conduttrice femminile, \u00e8 scontenta della scelta: ha infatti avuto, tre anni prima, un appuntamento galante molto atteso con Benedick per poi rimanere delusa dalla sua mancata presenza. Da quel momento i due non hanno pi\u00f9 avuto rapporti di alcuna sorta. Benedick si \u00e8 trincerato dietro la sua sprezzante misoginia, mentre Beatrice si \u00e8 dedicata unicamente al lavoro, mettendo i rapporti sentimentali in secondo piano.\nLo staff si popola, inoltre, di Hero (Billie Piper), una giovane presentatrice del meteo, e di Claude (Tom Ellis), giornalista sportivo. Tra i due si instaura un feeling ed inizia una frequentazione: Hero \u00e8 costretta a dire al suo spasimante e compagno di una notte Don (Derek Riddell) di non serbarle rancore per la sua scelta di uscire con Claude. Don sembra incassare il colpo ma \u00e8 pronto a tutto per riconquistare la sua Hero.\nMentre la conduzione dei due giornalisti principali si fa tirata, Beatrice sembra infastidita dalle attenzioni che Margaret (Nina Sosanya) rivolge a Benedick.\nDurante una festa mascherata per festeggiare la nuova formazione del programma, Claude si accorge delle attenzioni che Hero sembra rivolgere a Don: Benedick intanto, mascherato da cavaliere con l'armatura che ne cela l'identit\u00e0, ascolta sconcertato le confessioni colme di rabbia di Beatrice nelle vesti della regina Elisabetta I.\nI colleghi di ufficio si rendono conto, nel corso di una riunione, dell'astio che regna tra i due e decidono di tirar loro uno scherzo, per rendere pi\u00f9 lieta l'atmosfera della redazione: faranno in modo che Benedick e Beatrice si innamorino l'uno dell'altra. Nel frattempo, Claude chiede ad Hero di sposarlo e la ragazza accetta con gioia. Don viene a sapere della proposta e progetta un piano per screditare Hero agli occhi del collega. Si procura una sua foto con finta dedica per lui e si invia sms d'amore dal cellulare dell'ignara ragazza per metterla al chiodo: gli strani comportamenti di Don vengono notati dalle strambe e comiche guardie giurate Mr Berry (Anthony O'Donnell) e Vince (Rasmus Hardiker) senza che essi possano riuscire, tuttavia, a capirne gli intenti.\nDurante la sua festa di addio al nubilato Hero, grazie alla complicit\u00e0 di Margaret ed Ursula (Olivia Colman), intraprende una conversazione sul presunto amore che Benedick nutre per Beatrice, fingendo di non essere ascoltata da quest'ultima, nascosta in un bagno del locale. Beatrice intravede la possibilit\u00e0 di recuperare l'occasione mancata di una relazione ed inizia a guardare con occhio differente il suo collega. Sempre Hero, con la complicit\u00e0 del padre Leonard (Martin Jarvis) e di Claude, fa credere a Benedick che Beatrice sia ancora innamorata di lui.\nIl giorno delle nozze \u00e8 vicino e l'intera redazione si trasferisce in una villa campestre per la celebrazione ed i festeggiamenti. Beatrice e Benedick sono alloggiati in stanze comunicanti, preparate appositamente dai colleghi. Durante la notte, nel corso di una discussione sui sonetti scespiriani, i due approcciano discorsi sull'amore senza mai svelarsi l'un l'altra.\nPer Don \u00e8 ora di mettere in atto il suo piano: mostra a Claude gli sms falsi e la foto con dedica. Come prova finale, riesce a farsi invitare nella camera di Hero la notte precedente il matrimonio con una scusa. Claude si convince che Hero lo tradisca con Don e si dispera. Il giorno successivo ripudia Hero sull'altare: la ragazza fugge in lacrima e Claude si consola affogando i suoi dispiaceri nell'alcool.\nBeatrice \u00e8 delusa e triste per ci\u00f2 che \u00e8 successo, e Benedick tenta di consolarla, confessandogli, in un momento di euforia, il suo amore: saputolo ricambiato, si giura pronto ad esaudire ogni desiderio della donna. Beatrice gli chiede di uccidere Claude. Pronto al chiarimento ma non all'omicidio, Benedick si reca da Claude per delle spiegazioni in merito al suo comportamento e lo trova ubriaco insieme a Don. Le spiegazioni servono a poco, sembra che Hero abbia passato la notte con l'ex spasimante e che gli abbia dedicato dolci messaggi d'amore. Mr Berry e Vince, incaricati\ndella sorveglianza della villa, confessano di aver visto, in redazione, Don armeggiare con gli effetti personali di Hero. Proprio in quel momento arriva la ragazza, che accusa Don di averle teso una trappola. Quando la situazione sembra chiara Don, ubriaco, spinge violentemente Hero a terra procurandole una lesione alla testa.\nIl matrimonio non si pu\u00f2 celebrare e la ragazza viene ricoverata e creduta morta: si risveglier\u00e0, per\u00f2, dal coma in cui \u00e8 caduta per dire a Claude di aver deciso troppo in fretta riguardo alla sua vita sentimentale. Claude \u00e8 disperato, ma Hero gli lascia intendere che non sar\u00e0 pi\u00f9 possibile un legame tra loro. Il reporter decide, allora, di accettare un impiego in un'altra citt\u00e0.\nAnni dopo, si celebra un matrimonio inaspettato: Benedick e Beatrice convolano a nozze, scegliendo come testimoni Hero e Claude."}
{"id": "1239026", "revid": "110157", "url": "https://it.wikipedia.org/wiki?curid=1239026", "title": "Serie A1 2007-2008 (pallavolo maschile)", "text": "La Serie A1 italiana di pallavolo maschile 2007-2008 si \u00e8 svolta dal 29 settembre 2007 al 7 maggio 2008: al torneo hanno partecipato quattordici squadre di club italiane e la vittoria finale \u00e8 andata per la prima volta alla Trentino Volley.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regualar season\":\nSquadre partecipanti.\nAl campionato di Serie A1 2007-08 hanno partecipato quattordici squadre: quelle neopromosse dalla Serie A2 sono state lo Sparkling Volley Milano, vincitrice del campionato, e il Volley Corigliano, vincitrice dei play-off promozione."}
{"id": "1239027", "revid": "767487", "url": "https://it.wikipedia.org/wiki?curid=1239027", "title": "Folco Orselli", "text": "Ha iniziato l'attivit\u00e0 musicale come componente del duo Caligola che ha partecipato a Sanremo Giovani nel 1995. L'anno seguente il duo ha pubblicato per la EMI l'album \"Il sole che respira\", sempre nel 1996 hanno aperto alcuni concerti di Tina Turner e Zucchero Fornaciari\nNel 1997 \u00e8 fondatore della Compagnia dei cani scossi con la quale pubblica l'album \"La stirpe di Caino\".\nNel 2004 da solista ha pubblicato l'album \"La spina\" per Lifegate Music in cui sono forti i riferimenti alla musica blues di strada ed alla canzone d'autore ; nel successivo \"Milanobabilonia\" del 2007 si aggiungono influenze funky e di musica sudamericana.\nNel 2008 ha vinto il primo premio di Musicultura, sempre nel 2008 ha dato vita con altri musicisti tra i quali Stefano Piro dei Lythium al progetto psichedelico Arm on Stage, con cui ha pubblicato un album nel 2010, \"Sunglasses under All Stars\".\nNel 2011 ha pubblicato un nuovo lavoro \"Generi di conforto\", seguito nel 2015 da \"Outside is my side\".\nDal 2018 \u00e8 testimonial ufficiale dei City Angels."}
{"id": "1239028", "revid": "130516", "url": "https://it.wikipedia.org/wiki?curid=1239028", "title": "Brundisium", "text": ""}
{"id": "1239030", "revid": "2373", "url": "https://it.wikipedia.org/wiki?curid=1239030", "title": "Lusca", "text": "La lusca \u00e8 il nome dato ad una creatura marina segnalata nei Caraibi.\nNel campo criptozoologico la Lusca \u00e8 descritto come un polpo affetto da gigantismo, le dimensioni renderebbero questa specie di polpo molto pi\u00f9 grande del genere \"Enteroctopus\".\nMolte segnalazioni e avvistamenti si hanno nelle doline marine e nell'isola di Andros, una creatura simile alla lusca \u00e8 il mostro di Saint Augustine pescato nel 1896 nel litorale della Florida, molti criptozoologi hanno definito questo mostro imparentato alla Lusca.\nQuesta teoria del mostro di Saint Augustine, tuttavia, \u00e8 stata messa in dubbio dalla comunit\u00e0 criptozoologica; uno studio recente suggerisce che il mostro di Saint Augustine, come molti mostri marini, era semplicemente una grande massa di decomposizione del tessuto adiposo di un capodoglio.\nDimensioni, habitat e caratteristiche.\nLa lusca si svilupperebbe in lunghezza tra i , ma le dimensioni sono state messe in dubbio poich\u00e9 troppo anormali.\nInoltre per venire in superficie, il polpo dovrebbe avere un tentacolo sul fondale marino per mantenere un equilibrio costante, questo starebbe a significare che tali creature, se reali, dovrebbero vivere in ambienti poco profondi.\nAltre descrizioni inoltre affermano che questo mostro pu\u00f2 cambiare il colore, una caratteristica che hanno in comune i pi\u00f9 piccoli polpi.\nIl presunto habitat consisterebbe in grandi caverne subacquee e il bordo della piattaforma continentale, in cui vivono innumerevoli crostacei.\nSimilitudini con altri mostri marini.\nLa lusca \u00e8 generalmente identificato come un polpo dalle dimensioni abnormi, ma non tutti sono d'accordo con questa interpretazione.\nNativi del posto credono che questo mostro sia una creatura diabolica, o una specie di drago, altri lo credono un ibrido tra varie specie marine.\nNonostante molte teorie, la lusca sembra identificarsi con il kraken o con alcune specie di cefalopodi giganti, anche se lo stesso kraken \u00e8 stato anche descritto come un granchio gigantesco con tentacoli."}
{"id": "1239048", "revid": "599013", "url": "https://it.wikipedia.org/wiki?curid=1239048", "title": "Evander Holyfield", "text": "Considerato come uno dei pesi massimi pi\u00f9 forti degli anni '80 e' 90. Capace di diventare campione del mondo sia nel massimi leggeri che nei pesi massimi rispettivamente nel 1988 e 1990. Fu l'unico pugile che riusc\u00ec a vincere 2 volte contro Mike Tyson, la sua faida con Riddick Bowe, costituita da 3 incontri, \u00e8 una delle pi\u00f9 ricordate e leggendarie nella storia della boxe. Secondo The Ring \u00e8 all'ottavo posto tra i migliori pesi massimi di sempre. \nNel 2017 \u00e8 stato introdotto nella International Boxing Hall of Fame. \nBiografia.\n\u00c8 il minore di 9 fratelli, nonch\u00e9 padre di ben 11 figli. In giovent\u00f9 ha praticato il football americano, prima di dedicarsi alla boxe. \nLa sua abilit\u00e0 negli affari economici gli \u00e8 valsa il soprannome di \u00abReal Deal\u00bb.\nCarriera.\nAttivit\u00e0 amatoriale.\nImbattuto per 184 incontri da dilettante, coron\u00f2 la carriera vincendo il bronzo tra i massimi leggeri a Los Angeles 1984. Nel corso del torneo fu squalificato per un colpo scorretto ai danni di Kevin Barry. L'esordio professionistico avvenne il 15 novembre dello stesso anno, con una vittoria.\nProfessionismo.\n1986-1994: dai primi successi al temporaneo stop.\nDal 1986 al 1988 Holyfield fu capace di riunire la corona dei mediomassimi, aggiudicandosi il titolo in tre versioni differenti: Wba, Ibf e Wbc. Passato alla categoria superiore, ascese al primo posto del ranking; il 25 ottobre 1990 strapp\u00f2 la cintura a James Douglas, impostosi contro Mike Tyson nel febbraio precedente. Durante gli anni a venire respinse gli assalti di George Foreman (19 aprile 1991), Bert Cooper (22 novembre 1991) e Larry Holmes (19 giugno 1992).\nIl 13 novembre 1992 venne spodestato da Riddick Bowe, trionfando tuttavia nel rematch del 1993. Nell'aprile 1994, dopo una sconfitta con Michael Moorer, gli fu rinvenuta un'aritmia cardiaca tale da costringerlo ad una temporanea inattivit\u00e0. In quel momento, Holyfield contava un record di 30 vittorie e 2 sconfitte.\n1995-2001: dal ritorno alle sfide con Tyson, Lewis e Ruiz.\nRiprese la carriera gi\u00e0 nel 1995, perdendo a 33 anni ancora contro Bowe. Il 9 novembre 1996 si confront\u00f2 invece con Tyson, per una sfida attesa gi\u00e0 nel 1991 ma saltata a causa delle vicende giudiziarie di \"Iron Mike\": la vittoria arrise a Holyfield, per un knock-out tecnico all'undicesima ripresa. La circostanza rappresent\u00f2 la terza affermazione del pugile dell'Alabama tra i massimi, anche se la rivincita del 28 giugno 1997 assunse contorni grotteschi: Tyson fu squalificato al terzo round, dopo aver morso a sangue l'orecchio di Holyfield.\nIl 1999 fu invece l'anno del doppio match con Lennox Lewis, che fece dapprima registrare un pari e successivamente una controversa vittoria ai punti del canadese: quest'ultimo verdetto incontr\u00f2 il disappunto di Holyfield. Il 12 agosto 2000 conquist\u00f2 per la quarta volta il titolo della Wba, imponendosi sul portoricano John Ruiz: quest'ultimo fece poi sua la rivincita, il 3 marzo 2001. L'ultimo confronto tra i due and\u00f2 in scena il 15 dicembre successivo, risolvendosi in parit\u00e0.\n2002-2011: il decennio conclusivo.\nOrmai prossimo ai quarant'anni, nel 2002 ebbe la meglio su Hasim Rahman. Ad un anno dal combattimento con Ruiz, tent\u00f2 un altro assalto al titolo che fall\u00ec per mano di Chris Byrd. Vani risultarono anche i tentativi contro James Toney nel 2003 e Larry Donald nel 2004. Proprio in seguito a tale sfida, la commissione di New York ne sospese la licenza per ragioni mediche. Holyfield non pose termine alla carriera, vincendo anche contro Lou Savarese nel 2007. Nel medesimo anno affront\u00f2 Sultan Ibragimov per il titolo, cedendo ai punti. Lo stesso esito fu quello del match con Nikolaj Valuev, nel dicembre 2008.\nDopo aver smentito la possibilit\u00e0 di un'ulteriore sfida con Tyson \u2014 ritiratosi, da par suo, nel 2005 \u2014 sostenne, a 47 anni, un match con il pi\u00f9 giovane Francois Botha: a dispetto dell'et\u00e0 avanzata, colse una vittoria in otto riprese ai danni del sudafricano. Aggiudicatosi per la quinta volta in carriera il titolo, lo difese contro Sherman Williams e Brian Nielsen ritirandosi infine nella primavera 2011.\nLa sera dell'11 Settembre 2021,ad ormai quasi 59 anni, \u00e8 stato protagonista in negativo di un discutibile ritorno sul ring in Florida affrontando il brasiliano Vitor Belfort ex stella dell' MMA. L'incontro,senza titoli in palio, prevedeva otto riprese da due minuti ciascuna contro i tre abituali. La Commissione Sportiva della Florida l'ha riconosciuto come un incontro professionale ufficiale. Holyfield venne scelto come rivale solo poche settimane prima causa indisponibilit\u00e0 di Oscar De la Hoya,altra leggenda del pugilato ormai ritiratasi da tempo,dopo aver contratto il COVID-19. L'esito della disputa \u00e8 stato disastroso per il rientrante ex campione atterrato due volte dal rivale prima che l'arbitro decretasse la fine dell'incontro dopo nemmeno due minuti della prima ripresa. Cio' nonostante Holyfield contesto' la decisione arbitrale di porre fine alla contesa sostenendo che comunque era ancora in grado di difendersi e quindi di proseguire.Ne seguirono commenti poco positivi circa questi ritorni sul ring di pugili ormai appartenenti al passato non pi\u00f9 recente e quanto effettivamente queste esibizioni facciano bene all' immagine del pugilato."}
{"id": "1239055", "revid": "31269", "url": "https://it.wikipedia.org/wiki?curid=1239055", "title": "Ed (serie televisiva)", "text": "Ed \u00e8 una serie televisiva statunitense andata in onda sul canale televisivo NBC. Nonostante in originale duri quattro stagioni, solamente due sono state trasmesse in Italia su Rai 2.\nTrama.\nEd Stevens, famoso avvocato di New York, dopo aver perso moglie e lavoro (per aver omesso uno 0 all'interno di un contratto) si trasferisce a Stuckeyville, sua citt\u00e0 natale, dove apre uno studio all'interno di un bowling. Qui incontra Phil Stubbs, un ragazzo esuberante e un po' imbranato, a cui affida la direzione del bowling. Quest'ultimo sar\u00e0 aiutato da Shirley Pifko e Mark Vanacore: due soggetti che in quanto a stranezza non hanno nulla da invidiargli. A Stuckeyville, Ed rincontra il suo vecchio amico dottore Mike Burton, l'amica professoressa Molly Hudson e la sua collega Carol Vessey della quale \u00e8 da sempre innamorato. Inoltre stringe amicizia col giovane Warren Cheswick, che da quel momento lo considera un po' un fratellone. La storia si dipana, tra alti e bassi, tra la riflessione su se stesso e la voglia di ricominciare a vivere pienamente, sperando che Carol sia dello stesso avviso."}
{"id": "1239056", "revid": "729019", "url": "https://it.wikipedia.org/wiki?curid=1239056", "title": "Velocista (ciclismo)", "text": "Il velocista (o \"sprinteur\" o \"sprinter\") \u00e8 un ciclista che generalmente predilige gli sprint di gruppo ad altri tipi di arrivo, avendo le caratteristiche necessarie per cimentarsi al meglio in una volata. Sono richieste doti di esplosivit\u00e0 muscolare, equilibrio nella guida del mezzo meccanico e coordinazione; generalmente un velocista puro pesa molto pi\u00f9 di uno scalatore puro: un peso di circa 80 kg permette all'atleta di sprigionare al meglio la propria potenza in un breve lasso di tempo stando sui pedali. Percorsi per velocisti sono regolarmente inseriti nelle corse a tappe ed anche diverse corse in linea di un giorno sono adatte a corridori con tali caratteristiche.\nDescrizione.\nIl velocista concentra tutte le sue forze nei 200-300 metri finali della corsa, talvolta aiutato dal \"treno\" dei compagni di squadra: nei chilometri precedenti il traguardo, la squadra del velocista cerca di guadagnare le prime posizioni del gruppo, per poi consentire al leader di lanciare la sua volata nei metri finali della gara. Altri velocisti cercano invece di sfruttare la scia di altri velocisti nella progressione finale. Durante gli sprint, fatti generalmente su lunghi rettilinei pianeggianti, si riescono a toccare velocit\u00e0 comprese fra i 65 e i 70 km/h e sprigionare potenze oltre i mille watt.\nTipico inoltre \u00e8 il colpo di reni finale dell'atleta sulla linea di arrivo sfruttando il principio di azione e reazione per battere l'avversario. Tra i corridori professionisti che si sono distinti negli ultimi decenni come sprinter puri di successo si ricordano Freddy Maertens, Djamolidine Abdoujaparov, Mario Cipollini, Erik Zabel, Robbie McEwen, Alessandro Petacchi, Mark Cavendish, Marcel Kittel, Andr\u00e9 Greipel, Elia Viviani e Sam Bennet. Oltre agli sprinter puri esistono sprinter in grado di distinguersi e vincere volate ristrette: tra essi si ricordano negli ultimi decenni \u00d3scar Freire, Alejandro Valverde, Tom Boonen, Paolo Bettini e Peter Sagan."}
{"id": "1239058", "revid": "599013", "url": "https://it.wikipedia.org/wiki?curid=1239058", "title": "Pierre Regonesi", "text": "Caratteristiche tecniche.\n\u00c8 un terzino sinistro naturale mancino.\nCarriera.\nClub.\nHa esordito in Serie A con l'Atalanta il 1\u00ba giugno 1997 in -Atalanta (0-3). Con i bergamaschi milita per diversi anni e alla quale torner\u00e0 dopo una breve parentesi nelle file dell'Empoli in serie B (dove realizzer\u00e0 le prime reti della sua carriera professionistica), per poi trasferirsi al servizio dell'altra formazione bergamasca, l'AlbinoLeffe.\nQui contribuisce alla storica stagione della promozione dalla Serie C1 alla Serie B.\nNella stagione 2006-2007 viene acquistato in compropriet\u00e0 dal con cui tenta a rincorsa ai play-off promozione che non verranno disputati per la promozione diretta delle prime tre classificate. Alla prima stagione non riesce a segnare, cosa che gli era sempre riuscita nelle precedenti cinque stagioni. Nella seconda partita di campionato del torneo cadetto 2007-2008, gara casalinga contro il , segna al 91\u00ba la sua prima rete con la maglia del Rimini. Al ritorno, allo stadio San Nicola, firmer\u00e0 il successo riminese su punizione segnando il suo personale secondo gol in campionato. In totale sono 25 le gare giocate da Regonesi in una stagione che si conclude con la retrocessione del Rimini in Prima Divisione. Rimane con i romagnoli anche per la stagione 2009-2010. Raggiunge con la sua squadra il quarto posto in campionato perdendo gli spareggi play-off contro il Verona: il suo score personale \u00e8 di 27 presenze con un gol all'attivo. A fine stagione resta svincolato a causa della mancata iscrizione del Rimini ai campionati.\nIl 5 agosto 2010 ritorna firma un contratto triennale con l'AlbinoLeffe tornando cos\u00ec a giocare per la squadra bergamasca dopo quattro anni.\nDopo quattro campionati, due di serie B ed altrettanti di Prima Divisione, nell'estate 2014 si svincola dalla societ\u00e0 seriana. Nel successivo mese di settembre si accasa presso il MapelloBonate, formazione bergamasca di serie D. Al termine della stagione viene tesserato dal Casazza, societ\u00e0 militante in Promozione.\nDopo tre stagioni, il 13 giugno 2018 lascia il Casazza per approdare all'Asperiam, neopromosso in Prima Categoria.\nNell'ottobre 2019 passa al Badalasco, militante in Seconda Categoria.\nNazionale.\nHa giocato per tutte le selezioni italiane giovanili fino alla nazionale Under 20, collezionando 31 presenze e totalizzando 3 reti.\nStatistiche.\nPresenze e reti nei club.\n\"Statistiche aggiornate al 10 maggio 2014.\""}
{"id": "1239062", "revid": "43530", "url": "https://it.wikipedia.org/wiki?curid=1239062", "title": "Kid Curry", "text": ""}
{"id": "1239063", "revid": "7", "url": "https://it.wikipedia.org/wiki?curid=1239063", "title": "Evan Hunter", "text": ""}
{"id": "1239069", "revid": "729019", "url": "https://it.wikipedia.org/wiki?curid=1239069", "title": "Gennaro Sora", "text": "Biografia.\nFiglio di Antonino da Villongo e di Giuditta Leonini da Buonconvento.\nPrima guerra mondiale.\nArruolatosi a 21 anni, era nel 1913 allievo ufficiale presso il 3\u00ba Reggimento Alpini in Piemonte.\nNel maggio del 1915 al comando del 3\u00ba plotone della cinquantesima compagnia del Battaglione Alpini Edolo partecip\u00f2 alle operazioni belliche, che nel corso della prima guerra mondiale si svolgevano tra la Forcellina di Montozzo e il Pizzo d'Albiolo nel bacino montano del Tonale.\nIncaricato, il 25 maggio 1915, di effettuare una ricognizione sull'Albiolo ebbe il battesimo di fuoco respingendo un'azione austriaca dopo essersi avvicinato alle postazioni nemiche.\nTra i suoi commilitoni c'era Cesare Battisti che lo soprannomin\u00f2 \"Muscoletti\" per la sua forma fisica, bassa e tarchiata, e col quale ebbe un cordiale rapporto di amicizia rinsaldato dalla comune militanza bellica.\nNel luglio 1915 il Comando di Divisione ordin\u00f2, per alleggerire la posizione degli alpini che il disgelo rendeva pi\u00f9 difficile, l'occupazione di una cresta antistante Punta Albiolo da cui si sarebbe controllata la valle di Strino e le fortificazioni austriache sottostanti.\nSi trattava di un'azione pericolosa, quasi da guerriglia, dove la velocit\u00e0 e la sorpresa erano fondamentali, ne fu incaricato Gennaro Sora che, al comando di sette alpini, si slanci\u00f2 di corsa e saltando di roccia in roccia, sotto il fuoco delle mitragliatrici austriache riusc\u00ec a raggiungere la cima del Torrione, snidando il nemico, e a tenerla fino all'arrivo dell'altro plotone di cui faceva parte Cesare Battisti.\nQuesta azione, dove mise in mostra le sue doti di coraggio al limite della temerariet\u00e0, gli valsero la prima medaglia d'argento al valor militare\nUna seconda medaglia d'argento gli verr\u00e0 assegnata, per il suo contributo determinante nella conquista della Cresta Croce, l'11 aprile 1916, e una terza per la conquista della quota 2432 della Cresta dei Monticelli, il 28 maggio 1918.\nIl Polo Nord.\nNel 1928 Gennaro Sora fu chiamato assieme ad altri otto alpini, di cui gli fu affidato il comando, a partecipare alla seconda spedizione che il generale Umberto Nobile si accingeva a intraprendere per raggiungere il Polo Nord con il dirigibile Italia.\nIl suo intervento, che avrebbe dovuto essere di supporto, ebbe per\u00f2 un epilogo drammatico a causa del disastro del dirigibile che il 25 maggio precipit\u00f2 sulla banchisa polare determinando il fallimento della spedizione e la morte di una parte degli uomini a bordo.\nNell'urto del dirigibile contro i ghiacci furono sbalzati fuori il generale Nobile e altri membri dell'equipaggio oltre a una certa quantit\u00e0 di materiale e di vettovagliamento; mentre l'involucro del dirigibile invece riprese quota perdendosi definitivamente con sei membri dell'equipaggio che non furono mai pi\u00f9 ritrovati\nNobile, ferito, e gli altri superstiti ebbero la possibilit\u00e0 di sopravvivere riparandosi in una tenda che colorarono di rosso per essere pi\u00f9 visibile ai soccorritori e utilizzando il vettovagliamento e il materiale, compresa una radio, che erano caduti o erano stati gettati dal dirigibile: fu il famoso episodio della \"Tenda Rossa\", nome con cui pass\u00f2 alla storia.\nI soccorsi.\nNon appena la notizia del disastro giunse al campo base, che faceva capo alla nave \"Citt\u00e0 di Milano\" comandata dal comandante Romagna Manoja, Sora espresse la sua intenzione di mettersi subito alla ricerca dei naufraghi entrando per questo in contrasto con il Romagna che intendeva seguire una linea di maggiore cautela.\nDal contrasto si arriv\u00f2 all'insubordinazione di Gennaro Sora che, il 13 giugno, part\u00ec, senza essere autorizzato, con la baleniera \"Braganza\" alla ricerca dei superstiti.\nNel frattempo era stata organizzata dal comandante Romagna una spedizione di soccorso via terra con slitte e Sora fu raggiunto dall'ordine di cercare e soccorrere un gruppo di naufraghi che avevano lasciato la \"Tenda Rossa\" in cerca di aiuto.\nIl 18 giugno Sora con l'ingegnere danese Ludvig Varming e l'olandese Sjef van Dongen, un esperto conduttore di cani da slitta, partirono con due slitte alla ricerca del cosiddetto gruppo Mariano, ma il 19 Warming colpito da un malessere agli occhi dovette abbandonare la spedizione.\nDurante la ricerca dei superstiti, fu localizzata un'isoletta delle Svalbard cui fu dato il nome \"Isola degli Alpini\" (80\u00b022' N 24\u00b045' E).\nIl 4 luglio, stremati dalle marce, Sora e Van Dongen raggiunsero l'isola di Foyn da dove non furono pi\u00f9 in condizione di andare avanti trasformandosi cos\u00ec da soccorritori in naufraghi: furono tratti in salvo il 13 luglio da idrovolanti svedesi.\nLe polemiche.\nIl fallimento della seconda spedizione di Nobile ebbe una enorme coda di polemiche contro lo stesso Nobile mentre l'insubordinazione di Gennaro Sora port\u00f2 a una commissione d'inchiesta che tuttavia non produsse alcunch\u00e9 ma pes\u00f2 negativamente sullo sviluppo della sua carriera, fu promosso, infatti, maggiore solo il 18 gennaio 1934 ed ebbe il comando del battaglione Edolo.\nGennaro Sora rimase, tuttavia, nel sentire della sua gente l\"'Eroe del Polo\", come lo appell\u00f2 Mussolini in occasione di un incontro durante le grandi manovre al confine italo-austriaco.\nMentre era in Val Venosta scrisse la prima forma della Preghiera dell'Alpino, in una lettera a sua madre il 4 luglio 1935, da Malga Pader.\nLa guerra coloniale.\nIl 20 marzo 1937 Gennaro Sora si trovava in Etiopia, nel contesto dell'aggressione fascista al paese, al comando dell'VIII brigata dell'ex Divisione Pusteria in appoggio di quella che fu chiamata \"Operazione di grande polizia\" contro gruppi di rivoltosi etiopi. Successivamente fu chiamato al comando del Battaglione Speciale Alpini \"Uork Amba\" in attivit\u00e0 di fortificazione, protezione e polizia.\nNell'aprile 1939, dopo la guerra d'Etiopia, partecip\u00f2 alle operazioni di repressione contro la guerriglia abissina e fu il principale responsabile del massacro di Gaia Zeret, nel corso del quale il suo reparto avrebbe impiegato anche armi chimiche contro un gruppo di circa mille guerriglieri, anziani, donne e bambini. Dopo la resa, tutti i prigionieri, comprese donne e bambini, furono sommariamente uccisi con il fuoco delle mitragliatrici. Secondo L. Viazzi e G.P. Rivolta invece, i civili sarebbero stati tutti rilasciati dopo il termine dei combattimenti anche se durante gli stessi ci furono vittime anche tra costoro. Gli armati etiopi, termine che all'epoca includeva gli abili alle armi, vennero fucilati d'ordine del Governo italiana (M. Dominoni).\nSeconda guerra mondiale.\nNel 1940 si distinse con il suo XX Battaglione nella conquista del Somaliland, nel 1941 difese il Passo Mard nell'Harar contro le truppe inglesi ma la campagna d'Africa era ormai perduta.\nIl 12 aprile 1941, dopo che il generale Santini aveva ordinato la resa, si consegn\u00f2 prigioniero alle truppe sudafricane.\nTrasferito in Kenya ebbe l'opportunit\u00e0 durante la prigionia di scalare, invitato da un ufficiale inglese, il monte Kenya.\nL'epilogo.\nAlla fine della seconda guerra mondiale rientr\u00f2 dalla prigionia il 12 maggio 1945 e fu destinato al comando del distretto militare di Como col grado di colonnello.\nIl 23 giugno 1949, a seguito di un attacco cardiaco, Gennaro Sora mor\u00ec a Foresto Sparso, il suo paese natale, che gli dedic\u00f2 un monumento nella piazza principale. L'alpino Angelo Casari, che faceva parte della sua squadra al Polo Nord, costru\u00ec il Rifugio Sora ai Piani di Bobbio (Barzio), oggi Rifugio Sora Casari tuttora gestito dalla sua famiglia."}
{"id": "1239070", "revid": "729019", "url": "https://it.wikipedia.org/wiki?curid=1239070", "title": "Membrana sierosa", "text": "In anatomia, il termine membrana o tunica sierosa, nota anche semplicemente come sierosa, \u00e8 utilizzato per indicare un particolare tessuto formato da un epitelio pavimentoso semplice non vascolarizzato, noto come mesotelio, responsabile della produzione di un liquido sieroso di consistenza simile a quella del muco e da un sottostante tessuto connettivo, vascolarizzato e innervato, con funzione principale di sostegno.\nDescrizione.\nLa sua funzione \u00e8 quella di rivestire organi del torace e dell'addome:\nCavit\u00e0 sierose.\nSi definiscono \"cavit\u00e0 sierose\" gli spazi racchiusi all'interno delle membrane sierose. Vengono definite sierose perch\u00e9 all'interno delle cavit\u00e0 \u00e8 contenuto un liquido, il liquido sieroso, che ha funzione lubrificante e permette di diminuire gli attriti tra le pareti delle membrane.\nQueste cavit\u00e0 hanno la funzione di separare i due foglietti che costituiscono la membrana, permettendo lo scivolamento di una sulla superficie dell'altra. Ci\u00f2 consente agli organi di rimanere isolati da quelli adiacenti e di poter scorrere senza attriti sulle superfici dei tessuti circostanti.\nEsempio tipico di cavit\u00e0 sierosa \u00e8 quello delle pleure polmonari: i due foglietti che costituiscono la pleura parietale e quella viscerale sono separate dalla cavit\u00e0 sierosa che, contenente il liquido sieroso, favorisce lo scorrimento dei polmoni all'interno della cassa toracica."}
{"id": "1239071", "revid": "767487", "url": "https://it.wikipedia.org/wiki?curid=1239071", "title": "Ed - Un campione per amico", "text": "Ed - Un campione per amico (\"Ed\") \u00e8 un film del 1996 diretto da Bill Couturi\u00e8 interpretato da Matt LeBlanc.\nTrama.\nJack \"Deuce\" Cooper \u00e8 un lanciatore di baseball di talento, di origini umili, che non ha dimostrato ancora tutte le proprie potenzialit\u00e0. Deuce diventa amico di uno scimpanz\u00e9, Ed, che originariamente era la mascotte della sua squadra e che successivamente si riveler\u00e0 essere un vero campione di baseball, portando alla vittoria la sua squadra e facendo esprimere definitivamente le qualit\u00e0 di Deuce.\nAccoglienza.\nIl film ha ricevuto giudizi prevalentemente negativi ed \u00e8 stata una delusione al botteghino.\nHa ricevuto tre nomination ai Razzie Awards per peggior film, peggior sceneggiatura, e per la peggior coppia dello schermo.\nDistribuzione.\nUscito il 15 marzo 1996 negli Stati Uniti e nel gennaio del 1997 nel Regno Unito e in Australia, direttamente in VHS."}
{"id": "1239072", "revid": "764447", "url": "https://it.wikipedia.org/wiki?curid=1239072", "title": "Malta Express", "text": "Malta Express \u00e8 stata una nave traghetto appartenuta con questo nome alla Tirrenia di Navigazione dal 1976 al 1988. \nServizio.\nLa nave fu varata il 30 novembre 1967 agli Schiffbau Gesellschaft Unterweser di Bremerhaven, in Germania Ovest, con il nome di \"Gedser II\". In seguito la compagnia proprietaria, la danese Moltzau A/S, decise di ribattezzarla semplicemente \"Gedser\", nome con il quale entr\u00f2 in servizio, il 4 aprile 1968, tra l'omonimo porto danese e Travem\u00fcnde. \nNel gennaio 1976 la nave fu venduta alla Tirrenia di Navigazione, con consegna prevista nel giugno dello stesso anno. Rinominata \"Malta Express\", l'unit\u00e0 prese servizio per Tirrenia a luglio, venendo messa in servizio su una rotta che toccava Napoli, Reggio Calabria, Catania, Siracusa e La Valletta. Nel 1984 il \"Malta Express\" fu posto in disarmo, venendo acquistato, quattro anni pi\u00f9 tardi, dalla italiana Nav.Ar.Ma. (Navigazione Arcipelago Maddalenino), venendo rinominata \"Moby Will\" e immessa nei collegamenti tra Livorno e Bastia.\nNel 1993 la nave pass\u00f2 nuovamente di mano, venendo ceduta alla compagnia saudita Dallah Marine Transport Co. Rinominata \"Al Judi\", fu utilizzata come trasporto per i pellegrini diretti alla Mecca, collegando Port Sudan e Jeddah. Posta temporaneamente in disarmo per un problema ai motori in quest'ultimo porto nel luglio 1995, nel marzo 1998 fu venduta ad un'altra compagnia saudita, continuando nel servizio svolto in precedenza. Nell'aprile 2007 fu venduta a un cantiere di demolizione indiano, arrivando ad Alang con il nome di \"Aljubi\"."}
{"id": "1239076", "revid": "287204", "url": "https://it.wikipedia.org/wiki?curid=1239076", "title": "Altopiano del Deccan", "text": "L'altopiano del Deccan \u00e8 un \"plateau basaltico\", cio\u00e8 un altopiano di origine vulcanica, occupante la maggior parte dell'India peninsulare, su un'altitudine compresa tra i 305 e i 915 metri, con alcuni picchi di 1220 metri, contornato ad occidente dalla catena montuosa dei Ghati occidentali e ad oriente da quella dei Ghati orientali.\nCaratteristiche.\nIl clima \u00e8 tropicale monsonico, con una stagione calda e piovosa ed una stagione leggermente pi\u00f9 fresca, ma asciutta. Nelle zone interne la piovosit\u00e0 \u00e8 pi\u00f9 scarsa, generando una vegetazione di boscaglia e savana, mentre nelle zone pi\u00f9 aperte alle coste e sui monti, le piogge, molto copiose per gran parte dell'anno, generano una lussureggiante giungla tropicale.\nLa maggior parte dei fiumi ha carattere torrentizio, anche quelli pi\u00f9 lunghi, i quali formano spettacolari cascate e caratteristiche gole su gran parte del territorio; essi vengono utilizzati tra l'altro per irrigare vaste aree tramite la costruzione di dighe ed opere di canalizzazione delle acque. Buona parte del territorio \u00e8 utilizzato per l'agricoltura.\nTrovandosi al centro dei traffici commerciali tra l'Asia e le zone mediterranee, il Deccan assorb\u00ec culture variegate e svilupp\u00f2 una propria arte autoctona fiorente dal I secolo a.C., che produsse strutture architettoniche, templi, arti decorative, sculture e miniature.\nEconomia.\nL'altopiano del Deccan \u00e8 molto ricco di minerali e pietre preziose. La ricchezza mineraria dell'altopiano ha portato molti sovrani di pianura, compresi quelli delle dinastie Maurya (IV-II secolo a.C.) e Gupta (IV-VI secolo d.C.) a combatterla. I principali minerali presenti sono: carbone, minerali ferrosi, amianto, cromite, mica e cianite. Dal marzo 2011 sono stati scoperti grandi giacimenti di uranio nella cintura di Tummalapalle e nel bacino di Bhima a Gogi in Karnataka."}
{"id": "1239080", "revid": "31455", "url": "https://it.wikipedia.org/wiki?curid=1239080", "title": "Deccan", "text": ""}
{"id": "1239085", "revid": "339392", "url": "https://it.wikipedia.org/wiki?curid=1239085", "title": "RPA-LuigiBacchi.it Perugia", "text": ""}
{"id": "1239091", "revid": "767487", "url": "https://it.wikipedia.org/wiki?curid=1239091", "title": "Aidan Zammit", "text": "Biografia.\nAidan Zammit \u00e8 nato a Sliema, Malta, e vive in Italia dal 1985.\nHa collaborato come compositore, polistrumentista e cantante in progetti discografici e dal vivo con molti artisti Italiani, tra i quali Mike Francis, Niccol\u00f2 Fabi, Andrea Bocelli, Nicola Piovani, Vincenzo Cerami, Bungaro, Lorenzo Feliciati, Claudio Baglioni, Gianni Morandi, Cristicchi, Il Volo, Marco Mengoni, Goblin Rebirth e Back to the Goblin (due delle recenti incarnazioni dei Goblin), Antonello Venditti, Angelo Branduardi e Vocintransito. Ha suonato a Khartoum con Fabi, nel primo concerto mai tenuto da un artista occidentale in Sudan.\nAl Festival di Sanremo 2004 ha arrangiato e diretto la canzone \u201cGuardastelle\u201d, vincitrice del premio per la migliore musica.\nAssieme a Mike Francis e Mario \"Mari-One\" Puccioni, Aidan \u00e8 uno dei membri del gruppo \u201cMystic Diversions\u201d, con 6 album e pezzi inclusi in circa 130 compilation, pubblicati in tutto il mondo.\nHa suonato e scritto per molte colonne sonore per cinema, televisione e teatro, spaziando tra i film di Roberto Benigni, documentari Sky, cortometraggi d'autore e i cartoni dei Warner Bros.\nNel 2009 l'album \"Fly Away - The music of David Foster\" \u00e8 stato pubblicato, con il contributo di Zammit come arrangiatore, tastierista e ai cori su tre brani. Nei brani collaborano artisti internazionali come Jay Graydon, John Robinson, Neil Stubenhaus, Robbie Dupree e Arnold McCuller.\nNel 2010 ha partecipato al tour nazionale di Marco Mengoni, incidendo il DVD/CD \"Re Matto Live\" per la Sony.\nNel 2012 \u00e8 arrangiatore del disco \"Respiro\" della cantante Carla Cocco, prodotto da \"Globomultimedia\" e presentato il 30 ottobre dello stesso anno presso l'Auditorium Parco della Musica di Roma.\nNel 2012 e 2013 partecipa al tour americano de Il Volo.\nNel 2013 a Roma dirige e suona al concerto Una Nota Per Vinicius, in onore di Vinicius de Moraes, con Ornella Vanoni, Celso Fonseca, Selma Hernandez, Bungaro, Eddy Palermo e Carla Cocco.\nNel 2013 e nel 2017 partecipa ai tour americani dei Goblin.\nDal 2014 fa parte della band di Claudio Baglioni.\nNel 2015 fa parte della band di Claudio Baglioni e Gianni Morandi, nel tour Capitani Coraggiosi.\nNel 2018 e 2019 partecipa al tour \u201cAl Centro\u201d di Claudio Baglioni.\nNel 2019 pubblica il suo primo album da solista \"Exposed\"."}
{"id": "1239092", "revid": "1543377", "url": "https://it.wikipedia.org/wiki?curid=1239092", "title": "Rio Fenugus", "text": "Il rio Fenugus \u00e8 un corso d'acqua a regime torrentizio della Sardegna meridionale nei monti del Sulcis. Fa parte del bacino imbrifero del lago Medau Zirimilis, che attraverso il rio de Su Casteddu confluisce nel Cixerri.\nRaccoglie le acque di deflusso della valle alta compresa fra il monte Lattias, il monte Is Caravius e il monte Genna Spina. Nasce sul versante settentrionale del monte Is Caravius e attraversa un territorio boscoso compreso in gran parte nella Riserva WWF di monte Arcosu.\nLa sua portata \u00e8 alimentata principalmente dagli affluenti di sinistra che scorrono per circa 6-800 metri lungo il versante occidentale della catena montuosa che si estende da Is Caravius a Genna Spina. Dopo un percorso di appena 2\u00a0km confluisce, poco prima della cascata de su Spistiddadroxiu, a est del monte Genna Spina, con il rio Maureddus, dando origine al rio Camboni. Secondo alcune fonti il Fenugus \u00e8 il nome con cui \u00e8 indicato il tratto iniziale del Camboni.\nIl toponimo \"Fenugus\" deriva dal nome sardo dato al finocchio."}
{"id": "1239094", "revid": "230988", "url": "https://it.wikipedia.org/wiki?curid=1239094", "title": "Ferrovia Udine-Cividale del Friuli", "text": ""}
{"id": "1239100", "revid": "130516", "url": "https://it.wikipedia.org/wiki?curid=1239100", "title": "Egnazia appula", "text": ""}
{"id": "1239112", "revid": "122729340", "url": "https://it.wikipedia.org/wiki?curid=1239112", "title": "Fine secolo", "text": "Fine secolo \u00e8 una miniserie televisiva del 1999 con Lino Capolicchio, Sergio Fantoni, Arnoldo Fo\u00e0, Paola Quattrini, Pino Micol, Fabrizio Contri e Mirco Petrini, per la regia di Gianni Lepre."}
{"id": "1239127", "revid": "1565034", "url": "https://it.wikipedia.org/wiki?curid=1239127", "title": "Clarisse cappuccine", "text": "Le monache clarisse cappuccine (in latino \"moniales clarisae cappucinae\" o \"Ordo sanctae clarae capuccinarum\") costituiscono un istituto femminile di vita consacrata della Chiesa cattolica: le religiose dell'ordine pospongono al loro nome la sigla O.S.C.Cap.\nLa fondatrice.\nLe cappuccine sorsero a Napoli per volont\u00e0 della nobildonna catalana Maria Longo (1463-1542): rimasta vedova, si rec\u00f2 in pellegrinaggio a Loreto dove decise di entrare nel Terz'ordine di San Francesco, assumendo il nome religioso di Lorenza.\nTornata a Napoli, con alcune consorelle inizi\u00f2 a dedicarsi alla cura dei malati negli ospedali per poveri della citt\u00e0; nel 1519 fond\u00f2 l'Ospedale di Santa Maria del Popolo degli Incurabili, destinato ai malati di sifilide, e si pose sotto la direzione spirituale di Gaetano di Thiene, che a Napoli animava l'oratorio del Divino Amore.\nNel 1530 fond\u00f2 il convento di Sant'Eframo Vecchio, destinato alla prima comunit\u00e0 di frati cappuccini napoletani.\nIl 9 ottobre 2021 madre Lorenza Longo \u00e8 stata proclamata beata.\nNascita delle clarisse cappuccine.\nCon la bolla di papa Paolo III \"Debitum pastoralis officii\" (19 febbraio 1535), la Longo ottenne il benestare per fondare un nuovo monastero femminile: il 30 aprile 1536 la bolla \"Alias nos\" le concedeva di elevare il numero delle monache a 33, in omaggio agli anni di vita terrena di Ges\u00f9.\nOriginariamente ospitate in un'ala di Santa Maria del Popolo degli Incurabili, sottoposte alla regola del Terz'ordine francescano ed alla direzione dei padri Teatini, nell'agosto del 1538 Maria Lorenza Longo e le consorelle presero possesso di Santa Maria della Stalletta, che divenne il protomonastero di Santa Maria in Gerusalemme (detto popolarmente delle Trentatr\u00e9).\nAdottarono quindi la regola di Santa Chiara (approvata da papa Innocenzo IV nel 1253) e le costituzioni di Santa Coletta di Corbie con alcune costumanze dei Frati minori cappuccini, ai quali pass\u00f2 anche la direzione spirituale delle religiose (bolla \"Cum monasterium\" del 10 dicembre 1538) e di cui le monache adottarono il nome.\nLe cappuccine si diffusero rapidamente in tutta Italia (nel 1556 a Perugia, nel 1560 a Todi, nel 1576 fondarono una casa a Roma, nel 1577 a Genova, nel 1578 a Milano) e nel 1606 aprirono un convento anche a Parigi.\nAlla fine del 2005 l'ordine contava 160 monasteri e 2.209 religiose."}
{"id": "1239129", "revid": "547992", "url": "https://it.wikipedia.org/wiki?curid=1239129", "title": "Paul Oakenfold", "text": "Biografia.\nConsiderato uno dei dj pi\u00f9 famosi e pagati del mondo, Paul Oakenfold comincia a lavorare come disc Jockey nei club di Ibiza nel 1987. Nell'estate del 1988 (chiamata dai britannici \"Second Summer of Love\") \u00e8 stato uno dei dj che si esibirono nei primi rave della storia organizzati nell'hinterland londinese. Produce i remix per Massive Attack e The Shamen all'inizio degli anni novanta su etichetta \"Perfecto Records\" con il suo collaboratore Steve Osborne. Nel 1994 lavorava nell'emittente di Londra BBC Radio 1 con il programma \"Essential Mix\". Nel 1997 diventa il dj resident del Cream di Liverpool. Ha prodotto i remix per U2 (\"Beautiful Day\", \"Even Better Than The Real Thing\"), Justin Timberlake (\"Rock my body\", \"My Love\"), Myl\u00e8ne Farmer (\"Pourvu qu'elles soient douces\") e arrangiato nel 2001 la hit di Madonna \"What It Feel Like For A Girl\" e il remix di \"American Life\" (2003). Oakenfold \u00e8 anche un compositore di colonne sonore per film hoollywoodiani come (2001), Matrix Reloaded (2002) e Collateral (2004). Una sua canzone (Ready Steady Go) \u00e8 utilizzata sia in \"Collateral\" (la scena in discoteca) che in \"The Bourne Identity\" (la scena dell'inseguimento in contromano). Paul inoltre ha realizzato delle musiche di alcuni videogiochi come: Dance Dance Revolution, , UEFA Euro 2000, TDU2 e la serie FIFA."}
{"id": "1239131", "revid": "6923", "url": "https://it.wikipedia.org/wiki?curid=1239131", "title": "Distretti di Berlino", "text": "Berlino \u00e8 suddivisa in 12 distretti (\"Bezirk\"), ciascuno gestito da un \"ufficio distrettuale\" (\"Bezirksamt\"):\n\"(dati del 2016)\"\nOgni distretto, dotato dei poteri che l'amministrazione comunale decide di assegnargli, elegge un proprio Consiglio dei delegati distrettuali (\"Bezirksverordnetenversammlung\") e un Sindaco (\"B\u00fcrgermeister\").\nLa riforma amministrativa del 2001.\nIl numero dei distretti \u00e8 stato ridotto con la riforma del 2001 dai 23 precedenti (risalenti alla creazione della \"Grande Berlino\" nel 1920) ai 12 attuali. Ci\u00f2 ha permesso un taglio dei costi di amministrazione, e la creazione di nuove suddivisioni omogenee per numero di abitanti.\nIn dettaglio:\nSuddivisione in quartieri (\"Ortsteil\").\nOgni distretto \u00e8 suddiviso in pi\u00f9 quartieri (\"Ortsteil\"). Ad ogni quartiere \u00e8 associato un codice numerico. Il numero complessivo dei quartieri \u00e8 di 96:"}
{"id": "1239140", "revid": "88812", "url": "https://it.wikipedia.org/wiki?curid=1239140", "title": "Potere di imperium", "text": ""}
{"id": "1239142", "revid": "36426", "url": "https://it.wikipedia.org/wiki?curid=1239142", "title": "Meilogu", "text": "Il Meilogu \u00e8 una regione storico-geografica della Sardegna che pu\u00f2 essere considerata una sub-regione del Logudoro. Il nome significa \"luogo di mezzo\": infatti si trovava esattamente al centro del giudicato di Torres. In questo territorio si trova la cosiddetta valle dei Nuraghi dove spicca l'importante zona archeologica del nuraghe Santu Antine, chiamato la reggia nuragica per la sua imponenza e per la sua eleganza.Bonorva rappresenta il comune principale del territorio.\nMorfologia.\nIl territorio del Meilogu \u00e8 prevalentemente vulcanico e i coni vulcanici ne rendono l'aspetto singolare nel contesto di terra geologicamente antica, tanto che il generale naturalista Alberto La Marmora l'aveva denominata \"Alvernia sarda\". \nI suoi suoli sono per questo tra i pi\u00f9 fertili dell'isola.\nLe principali vette sono il monte Santo, il monte Pelau e il monte Traessu, tutti vulcani spenti di altezza poco superiore ai 700 metri.\nStoria.\nL'area geografica definita dal coronimo Meilogu ha variato notevolmente dal Basso Medioevo ai giorni nostri.\nIn epoca giudicale il Meilogu era una curatoria del giudicato di Torres. Per quanto attigua, la curatoria di Meilogu era del tutto distinta da quella di Ardara-Oppia, come risulta dai condaghi di San Pietro di Silki e di San Michele di Salvenero. Le due curatorie furono riunite, intorno alla met\u00e0 del XIV secolo, in una sola \"incontrada di Ardara e Meilogu\", o pi\u00f9 semplicemente \"incontrada di Meilogu\", come si evince da un rilevamento del 1349, afferente ai possedimenti sardi dei Doria, e, soprattutto, dall\"'Ultima Pax Sardiniae\" del 1388. L'originaria curatoria di Meilogu comprendeva, pressappoco, gli attuali comuni di Banari, Siligo, Bonnanaro, Torralba e Borutta. La curatoria di Ardara-Oppia includeva, invece, gli odierni comuni di Ardara, Mores e Ittireddu.\nNel 1421 il re Alfonso V d'Aragona don\u00f2 l'intera incontrada di Meilogu a Bernardo Gilalberto de Centelles. Verso il 1442 tale incontrada fu dunque smembrata in tre parti: il feudo di Oppia, poi marchesato di Mores (Ardara, Mores, Lacchesos, Todoracche e Ittireddu); il feudo di C\u00e0pula, in seguito marchesato di Cea e successivamente contea di Villanova Montesanto (C\u00e0pula, Siligo, Banari, Cherchedu e Villanova Montesanto); il feudo di Meilogu, pi\u00f9 tardi marchesato di Torralba e ulteriormente marchesato di Valdecalzana (Bonnanaro, Torralba e Borutta). Questi tre feudi vennero definitivamente aboliti intorno al 1840.\nNel corso del primo quarto della seconda met\u00e0 del Novecento, sebbene non ancora ben delimitata, la regione storico-geografica (o sub-regione) del Meilogu si allarg\u00f2 progressivamente fino a comprendere i ventidue comuni di Ardara, Mores, Ittireddu (antica curatoria di Ardara-Oppia), Banari, Siligo, Bonnanaro, Torralba, Borutta (antica curatoria di Meilogu), Thiesi, Cheremule, Bessude, Giave, Cossoine (antica curatoria di Cabuabbas), Pozzomaggiore, Padria, Mara, Romana, Monteleone Rocca Doria, Villanova Monteleone, Montresta (antica curatoria di Nurcara-Monteleone), Bonorva con Rebeccu e Semestene (antica curatoria di \"Costa de Addes\", chiamata erroneamente \"Costavalle\"). Con tutto ci\u00f2, all'interno di tale zona abbastanza omogenea, alcuni geografi hanno individuato il cosiddetto \"paese di Villanova\", il quale raggruppava i comuni di Villanova Monteleone, Monteleone Rocca Doria, Romana, Pozzomaggiore, Padria e Mara (antica curatoria di Nurcara-Monteleone, pur senza l'ormai planargese Montresta, o attuale Unione dei comuni del Villanova con l'aggiunta di Pozzomaggiore).\nDal 1976 in poi, tuttavia, la superficie territoriale del Meilogu contempl\u00f2 i soli quindici comuni del Comprensorio n. 5 del Logudoro-Meilogu (sede a Thiesi), dal momento che la sub-regione venne gradualmente identificata col predetto ente intermedio (per quanto soppresso nel 1993): Banari, Bessude, Siligo, Bonnanaro, Torralba, Borutta, Thiesi, Cheremule, Giave, Cossoine, Bonorva, Semestene, Pozzomaggiore, Padria e Mara.\nInfine, non \u00e8 inopportuno precisare che, mentre i primi tredici dei predetti comuni sono entrati a far parte, nel 2008, dell'Unione dei comuni del Meilogu (sede a Bonorva), gli ultimi due hanno invece preferito aderire all'Unione dei Comuni del Villanova, unitamente a quelli di Villanova Monteleone (la sede), Monteleone Rocca Doria e Romana. \nD'altro canto, a decorrere dal 1976, i comuni di Ardara, Mores e Ittireddu furono aggregati al Comprensorio n. 6 (sede a Ozieri), il quale, a sua volta, venne progressivamente immedesimato con la sub-regione del Monteacuto."}
{"id": "1239145", "revid": "663182", "url": "https://it.wikipedia.org/wiki?curid=1239145", "title": "Antonio Tentori", "text": "Biografia.\nFiglio del poeta e traduttore Francesco Tentori Montalto, usa un solo cognome per differenziare le opere, come aveva fatto il padre prima di lui . Ha pubblicato il primo libro di poesie nel 1987.\nNel 1989 pubblica il libro \"Lo schermo insanguinato\" insieme a Maurizio Colombo.\nNel 1991 pubblica con Antonio Bruschini \"Profonde tenebre. il cinema thrilling italiano 1962-1982\" con la casa editrice Granata Press nella collana \"Ombre elettriche,\" dedicata al cinema di genere. Si tratta del primo volume di una ricerca che porta i due autori a una riscoperta dei filoni cinematografici italiani, e che vedr\u00e0 pubblicati in seguito i volumi \"Malizie perverse\". \"il cinema erotico italiano\", \"e Mondi incredibili. il cinema fantastico-avventuroso italiano\". La chiusura della Granata Press vedr\u00e0 la fine della collana Ombre elettriche ma non scioglier\u00e0 il sodalizio dei due autori. Nel 1997, sempre a firma Bruschini-Tentori, esce un volume dedicato al cinema gotico: \"Operazione paura. I registi del Gotico italiano\" con prefazione di Pupi Avati. \u00c8 invece del regista Enzo G. Castellari la prefazione di \"Citt\u00e0 violente. il cinema poliziesco italiano,\" dedicato al cinema poliziottesco.\nLa carriera di sceneggiatore cinematografico di Tentori \u00e8 iniziata grazie all'incontro con uno degli autori pi\u00f9 importanti del cinema horror, Lucio Fulci, per il quale ha scritto il soggetto di \"Demonia\" (non accreditato) e la sceneggiatura di \"Un gatto nel cervello\".\nIn seguito ha collaborato, tra gli altri, con Joe D'Amato (\"Ritorno dalla morte - Frankenstein 2000\"), Sergio Stivaletti (\"I tre volti del terrore\") e Bruno Mattei (\"L'isola dei morti viventi\", \"Anime perse\", \"Zombi - La creazione\").\nHa scritto, insieme a Dario Argento e a Stefano Piani, la sceneggiatura di Dracula 3D, per la regia dello stesso Argento.\nTentori si \u00e8 occupato anche di narrativa di genere noir, fantastica e horror, curando antologie, scrivendo racconti e la novelisation del film \"Inferno\" di Dario Argento."}
{"id": "1239150", "revid": "1906976", "url": "https://it.wikipedia.org/wiki?curid=1239150", "title": "\u0138", "text": "La lettera Kra () \u00e8 un carattere tipografico usato un tempo nel Kalaallisut, parlato in Groenlandia. A livello grafico \u00e8 simile ad una piccola K maiuscola, oppure alla lettera minuscola ka dell'alfabeto cirillico. Fatto raro per l'alfabeto latino, esiste solo la forma minuscola di questa lettera (come era per la \u00df tedesca fino al 2008).\n\u00c8 usata per indicare il suono , ovvero una occlusiva uvulare sorda.\nIl suo codice Unicode \u00e8 312 (decimale) e U+0138 (esadecimale). Se non \u00e8 disponibile, \u00e8 possibile sostituirla con la lettera \"q\".\nNel 1973, una riforma ortografica sostitu\u00ec la lettera Kra con la semplice \"q\".\nIl simbolo pu\u00f2 essere ottenuto sulle tastiere italiane in ambiente Linux premendo contemporaneamente i tasti e ."}
{"id": "1239155", "revid": "922800", "url": "https://it.wikipedia.org/wiki?curid=1239155", "title": "Superliga 1997-1998 (Slovacchia)", "text": "L'edizione 1997-98 della Corgo\u0148 Liga vide la vittoria finale del 1.FC Ko\u0161ice.\nCapocannoniere del torneo fu \u013dubom\u00edr Luhov\u00fd (Spartak Trnava), con 17 marcature."}
{"id": "1239156", "revid": "962319", "url": "https://it.wikipedia.org/wiki?curid=1239156", "title": "Ginnastica ai Giochi della XXVI Olimpiade", "text": "Le competizioni di ginnastica dei Giochi della XXVI Olimpiade hanno previsto gare di ginnastica artistica e di ginnastica ritmica. I concorso di ginnastica artistica si sono svolti svolte dal 20 al 29 luglio 1996 presso il Georgia Dome di Atlanta, mentre quelli di ginnastica ritmica dal 1\u00b0 al 4 agosto 1996 presso il Stegeman Coliseum."}
{"id": "1239157", "revid": "1629429", "url": "https://it.wikipedia.org/wiki?curid=1239157", "title": "Ginnastica ai Giochi della XXV Olimpiade", "text": ""}
{"id": "1239158", "revid": "1543377", "url": "https://it.wikipedia.org/wiki?curid=1239158", "title": "Ginnastica ai Giochi della XXIV Olimpiade", "text": ""}
{"id": "1239159", "revid": "122992749", "url": "https://it.wikipedia.org/wiki?curid=1239159", "title": "Ciclismo ai Giochi olimpici", "text": "Il ciclismo fa parte del programma dei Giochi olimpici sin dalla prima edizione, quella di Atene 1896. Il programma aggiornato all'edizione di Londra 2012 prevede 18 gare, 9 maschili e 9 femminili, distribuite su quattro specialit\u00e0: ciclismo su strada, ciclismo su pista, mountain biking e BMX.\nProgramma.\nIl ciclismo maschile, sia su strada che su pista, \u00e8 parte del programma dei Giochi olimpici dalla prima edizione, quella di Atene 1896. Il ciclismo femminile \u00e8 invece entrato nel programma olimpico a partire dall'edizione di Los Angeles 1984.\nMedagliere.\nAggiornato a . In \"corsivo\" le nazioni (o le squadre) non pi\u00f9 esistenti."}
{"id": "1239170", "revid": "599013", "url": "https://it.wikipedia.org/wiki?curid=1239170", "title": "Alejandro Gonz\u00e0lez In\u00e0rritu", "text": ""}
{"id": "1239180", "revid": "290948", "url": "https://it.wikipedia.org/wiki?curid=1239180", "title": "Elementi superpesanti", "text": ""}
{"id": "1239181", "revid": "838137", "url": "https://it.wikipedia.org/wiki?curid=1239181", "title": "Rugby a 15 nel 1950", "text": "Evento dell'anno \u00e8 il tour dei British and Irish Lions in Australia.\nLa Nazionale Italiana.\nNon ci sono partite ufficiali della nazionale Italiana, ma solo una serie di confronti tra selezioni zonali contro il Comitee des Alpes in tour in Italia:\nI Barbarians.\nNel 1950 la squadra ad inviti dei Barbarians ha disputato i seguenti incontri:"}
{"id": "1239187", "revid": "174925", "url": "https://it.wikipedia.org/wiki?curid=1239187", "title": "Costellazione del Toro", "text": ""}
{"id": "1239189", "revid": "1573940", "url": "https://it.wikipedia.org/wiki?curid=1239189", "title": "Diatesi antipassiva", "text": "La voce verbale antipassiva \u00e8 un tipo di diatesi usata soprattutto nelle lingue ergative. L'antipassiva modifica i verbi transitivi togliendo l'oggetto (flesso al caso assolutivo) e cambia l'agente flettendolo al caso assolutivo invece che all'ergativo.\nNormalmente le lingue ergative pongono il soggetto all'ergativo e l'oggetto all'assolutivo, oppure il soggetto di un verbo intransitivo all'assolutivo.\nLa diatesi antipassiva, invece, sostituisce l'oggetto sottinteso con un complemento indiretto.\nLa diatesi antipassiva comunica spesso informazioni riguardanti l'aspetto e il modo e pu\u00f2 assegnare ad una proposizione l'aspetto imperfettivo, incettivo oppure potenziale.\nLo scopo di una costruzione antipassiva \u00e8 spesso quello di indicare univocamente l'oggetto nelle proposizioni relative, nelle proposizioni coordinate o costruzioni simili. Nel dyirbal, per esempio, l'oggetto sottinteso nelle frasi coordinate deve essere declinato all'assolutivo. La seguente frase \u00e8 perci\u00f2 scorretta grammaticalmente:\nNelle frasi coordinate, l'oggetto (l'uomo) della frase \"(egli) vide la donna\" andrebbe in caso ergativo, essendo l'agente di un verbo transitivo (vedere) e contemporaneamente in assolutivo, essendo il soggetto di un verbo intransitivo (arrivare). Ci\u00f2 non \u00e8 permesso nella lingua Dyirbal. Per ovviare al problema, la voce antipassiva cambia l'originale ergativo in un assolutivo e declina l'originale assolutivo (la donna) in un caso dativo:\nEsempi nella lingua basca.\nIl basco ha una diatesi antipassiva, che pone l'agente in assolutivo, ma non sostituisce l'oggetto in assolutivo. Ci\u00f2 fa coesistere l'agente e l'oggetto nello stesso caso assolutivo.\nUsata con una diatesi antipassiva, la frase diventa:"}
{"id": "1239192", "revid": "78273", "url": "https://it.wikipedia.org/wiki?curid=1239192", "title": "Antipassivo", "text": ""}
{"id": "1239193", "revid": "78273", "url": "https://it.wikipedia.org/wiki?curid=1239193", "title": "Antipassiva", "text": ""}
{"id": "1239194", "revid": "78273", "url": "https://it.wikipedia.org/wiki?curid=1239194", "title": "Voce antipassiva", "text": ""}
{"id": "1239195", "revid": "729019", "url": "https://it.wikipedia.org/wiki?curid=1239195", "title": "Tour dei British and Irish Lions 1950", "text": "Nel 1950 i British and Irish Lions, selezione di Rugby a 15 delle Isole Britanniche, si reca in tour in Australia e Nuova Zelanda (con una partita anche a Ceylon). \u00c8 la prima tourn\u00e9e del dopoguerra e la prima di una serie che creer\u00e0 la leggenda di questa rappresentativa \"da viaggio\". Da segnare la durata notevole (oltre 4 mesi) del tour.\nLa Nuova Zelanda vince la serie per 3-0 (pi\u00f9 un pareggio), mentre i Lions battono clamorosamente l'Australia nei due test disputati.\nComplessivamente i Lions disputano 30 partite di cui 23 vinte, 1 pareggiata e 6 perse.\nCapitano della squadra \u00e8 l'irlandese Karl Mullen: siamo infatti nell'epoca migliore del rugby irlandese.\nIl team.\nTre.quarti: \nAvanti: \nRisultati.\nA Ceylon.\nMatch giocato al ritorno contro una selezione locale formata da anglosassoni residenti sull'isola."}
{"id": "1239197", "revid": "56620", "url": "https://it.wikipedia.org/wiki?curid=1239197", "title": "Stratford-on-Avon", "text": ""}
{"id": "1239205", "revid": "298229", "url": "https://it.wikipedia.org/wiki?curid=1239205", "title": "Qatar IAAF World Super Tour 2007", "text": "Il Qatar IAAF World Super Tour 2007 \u00e8 un meeting di atletica leggera svoltosi l'11 maggio 2007 facente parte del circuito IAAF World Tour, di cui rappresenta il quarto appuntamento stagionale. La competizione ha rappresentato per molte star dell'atletica contemporanea l'esordio outdoor stagionale.."}
{"id": "1239223", "revid": "1977001", "url": "https://it.wikipedia.org/wiki?curid=1239223", "title": "Moby Drea", "text": "La Moby Drea \u00e8 una nave traghetto appartenente alla compagnia di navigazione italiana Moby Lines.\nServizio.\nTor Britannia (1975-1991).\nNel 1966 due compagnie di navigazione svedesi si fusero a dar vita alla societ\u00e0 marittima \"Tor Line\", che cominci\u00f2 a collegare i porti di G\u00f6teborg (Svezia), Immingham (Inghilterra) e Amsterdam con una coppia di navi gemelle, la \"Tor Anglia\" e la \"Tor Hollandia\". All'inizio degli anni '70 la compagnia decise di espandersi, ordinando una coppia di navi gemelle di dimensioni maggiori: furono quindi commissionati ai cantieri navali di Lubecca due nuovi traghetti, che al momento dell'entrata in servizio sarebbero stati i pi\u00f9 veloci al mondo, potendo raggiungere una velocit\u00e0 massima di 27 nodi. La prima delle due gemelle fu varata il 10 ottobre 1974 con il nome di \"Tor Britannia\", venendo immessa nel maggio dell'anno seguente sui collegamenti dalla Svezia verso Inghilterra e Olanda.\nNel novembre 1977 la nave soccorse l'equipaggio del ro-ro \"Hero\" della Ellerman Wilson Line, affondato a causa di una tempesta. Dopo una breve partnership con un'altra compagnia di navigazione svedese, la Tor Line fu venduta, nel 1981, alla danese DFDS: la nave rimase disarmata per qualche mese con il nome di \"Scandinavian Star\" prima di riprendere il nome e le linee originari. Nel 1983 la linea verso Amsterdam fu soppressa, fu aperta una nuova rotta verso la Danimarca con scalo a Esbjerg e Felixstowe fu sostituita da Harwich come porto d'approdo in Inghilterra.\nPrince of Scandinavia (1991-2003).\nNell'inverno tra 1990 e 1991 la nave fu sottoposta ad importanti lavori di ristrutturazione al cantiere navale Blohm + Voss di Amburgo, prendendo il nome di \"Prince of Scandinavia\"; negli anni successivi fu impiegata su diverse rotte, venendo in pi\u00f9 occasioni disarmata o noleggiata ad altre compagnie.\nNel 1996 fu noleggiata per un mese al Ministero della Difesa inglese, venendo poi noleggiata alla compagnia di navigazione tunisina CoTuNav da maggio a ottobre; nel 1997 cominci\u00f2 a collegare Amburgo e Harwich, incagliandosi nell'Elba a maggio dello stesso anno senza subire gravi danni. Nel 1998 fu sottoposta a lavori di ammodernamento in Polonia, durante i quali furono montate delle controcarene; continu\u00f2 ad essere impiegata su diverse linee tra la Svezia e l'Inghilterra o la Danimarca e tra Germania e Inghilterra, e nel marzo 1999, durante un viaggio tra Amburgo e Newcastle si incagli\u00f2 nuovamente nell'Elba, ancora una volta senza riportare gravi conseguenze. Inserita per qualche mese sulla linea G\u00f6teborg - Kristiansand (Norvegia) - Newcastle, nel 2000 fu impiegata prevalentemente per collegare Amburgo e Harwich, mentre a partire dal 2001 fu stabilmente in servizio tra IJmuiden, in Olanda, e Newcastle.\nMoby Drea (2003-...).\nNell'ottobre 2003 fu acquistata dalla compagnia di navigazione italiana Moby Lines, che la rinomin\u00f2 \"Moby Drea\" e la sottopose a lavori di ristrutturazione degli ambienti interni. A partire dall'anno seguente, la \"Moby Drea\" entr\u00f2 in servizio sulle rotte da e per la Sardegna, in particolare sui collegamenti estivi da Livorno e Genova verso Olbia e da Genova verso Porto Torres. Dal 2012 la nave fu spostata stabilmente sulla Genova - Olbia insieme alla gemella \"Moby Otta\", entrando in servizio nei mesi estivi e rimanendo in disarmo in inverno.\nIl 9 maggio 2018 la nave venne noleggiata alla Norwegian Cruise Line per servire come albergo galleggiante, per poi tornare in servizio sulla Genova - Olbia il 22 maggio. \nNell'inverno del 2019, in vista della programmata vendita della \"Moby Aki\" e della gemella \"Moby Wonder\", la \"Moby Drea\" fu spostata sulla tratta Livorno - Olbia, prima in coppia con \"Moby Corse\" e poi con \"Moby Tommy\". \nA fine novembre, visto l'esito negativo della trattativa, la nave torn\u00f2 in disarmo, rientrando in servizio nel 2020 sulla tratta Genova - Olbia"}
{"id": "1239225", "revid": "124455836", "url": "https://it.wikipedia.org/wiki?curid=1239225", "title": "Moby Otta", "text": "Moby Otta \u00e8 una nave traghetto appartenente alla compagnia di navigazione italiana Moby Lines.\nServizio.\nTor Scandinavia (1976-1991).\nNel 1966 due compagnie di navigazione svedesi si fusero a dar vita alla societ\u00e0 marittima \"Tor Line\", che cominci\u00f2 a collegare i porti di G\u00f6teborg (Svezia), Immingham (Regno Unito) e Amsterdam con una coppia di navi gemelle, la \"Tor Anglia\" e la \"Tor Hollandia\". All'inizio degli anni '70 la compagnia decise di espandersi, ordinando una coppia di navi gemelle di dimensioni maggiori: furono quindi commissionati ai cantieri navali di Lubecca due nuovi traghetti, che al momento dell'entrata in servizio sarebbero stati i pi\u00f9 veloci al mondo, potendo raggiungere una velocit\u00e0 massima di 27 nodi. La seconda delle due gemelle fu varata il 4 novembre 1975 con il nome di \"Tor Scandinavia\", entrando in servizio nell'aprile dell'anno seguente e alternandosi con la gemella \"Tor Britannia\" su collegamenti da G\u00f6teborg a Immingham o Amsterdam.\nNell'autunno del 1976, durante un viaggio tra G\u00f6teborg e Amsterdam, la nave fu colta da una tempesta, che caus\u00f2 la rottura di diverse finestre, un'infiltrazione d'acqua in alcune prese d'aria e diciotto ore di ritardo rispetto all'orario di arrivo previsto. Nel 1977 il porto di approdo in Inghilterra venne spostato a Felixstowe, mentre tra il gennaio ed il febbraio del 1979 la nave fu noleggiata ad una compagnia olandese per essere utilizzata in crociere ed esposizioni nel Medio Oriente; questo noleggio fu ripetuto per diverse stagioni fino al 1983. Nel frattempo la Tor Line, dopo un breve partenariato con un'altra compagnia di navigazione svedese, fu ceduta, nel dicembre 1981, alla danese DFDS: la \"Tor Scandinavia\" continu\u00f2 nei suoi collegamenti tra l'Inghilterra e la Svezia, mentre la rotta per Amsterdam fu soppressa nel 1983. Dal 1981 al 1983 la nave fu anche il set di una soap opera prodotta dalla BBC, \"Triangle\", che si svolgeva per intero a bordo.\nNegli anni successivi la \"Tor Scandinavia\" si altern\u00f2 con la gemella nei collegamenti dalla Svezia all'Inghilterra e alla Danimarca, approdando nei porti di G\u00f6teborg, Harwich ed Esbjerg; nel 1989 riprese anche i collegamenti con Amsterdam. Nello stesso anno, durante un viaggio verso l'Inghilterra scoppi\u00f2 un incendio in sala macchine, che fece due vittime: il traghetto ripar\u00f2 ad Esbjerg, recandosi poi in un cantiere navale tedesco per le riparazioni.\nPrincess of Scandinavia (1991-2006).\nNel gennaio 1991 la nave fu sottoposta a degli importanti lavori di ammodernamento ai cantieri Blohm + Voss di Amburgo e in quest'occasione fu rinominata \"Princess of Scandinavia\".\nLa nave riprese servizio nel marzo dello stesso anno, continuando ad alternare collegamenti tra la Svezia e l'Inghilterra ad altri con la Danimarca e l'Olanda. Nel giugno del 1994 un problema ad un'elica ne limit\u00f2 la velocit\u00e0 a 15 nodi; mentre era in riparazione in un bacino di carenaggio in Norvegia la nave si rovesci\u00f2, subendo gravi danni. Nel 1998 fu sottoposta ad ulteriori lavori in Polonia, che comportarono l'aggiunta di controcarene; a partire dal 2000 fu immessa stabilmente su un collegamento tra G\u00f6teborg, Kristiansand (Norvegia) e Newcastle. Nella notte tra il 17 ed il 18 maggio 2002, mentre la \"Princess of Scandinavia\" era in navigazione verso la Norvegia, si svilupp\u00f2 un incendio in sala macchine; la nave riusc\u00ec comunque a giungere a destinazione, venendo successivamente riparata in Danimarca.\nMoby Otta (2006-...).\nNel 2006 la \"Princess of Scandinavia\" fu venduta alla Moby Lines, che la rinomin\u00f2 \"Moby Otta\", sottoponendola a dei lavori di rifacimento degli ambienti interni. La \"Moby Otta\" entr\u00f2 in servizio per la compagnia italiana nel 2007, venendo impiegata nei collegamenti verso la Sardegna sulle rotte Livorno - Olbia, Genova - Olbia e Genova - Porto Torres. A partire dalla stagione estiva 2012 la nave \u00e8 impegnata nel periodo estivo sulla Genova- Olbia insieme alla gemella \"Moby Drea\". \nDa maggio 2020 la nave insieme alla Moby Dada \u00e8 entrata in servizio per Tirrenia CIN sulla rotta Civitavecchia-Arbatax-Cagliari.\nIncidenti.\nIl 26 settembre 2010 durante le operazioni di sbarco nel porto di Genova un'auto cadde in mare dal portellone di poppa, provocando la morte dei 2 passeggeri. Le operazioni di sbarco erano gi\u00e0 iniziate ed una quarantina di macchine sbarcate, quando la nave si mosse repentinamente di 10-12 metri in avanti staccandosi dalla banchina di poppa. L'incidente fu causato dall'errato posizionamento del coperchio di protezione del quadro comandi, per via del quale fu inavvertitamente innestata la marcia avanti. Il comandante della nave fu rinviato a giudizio per duplice omicidio colposo ma poi assolto."}
{"id": "1239226", "revid": "92723", "url": "https://it.wikipedia.org/wiki?curid=1239226", "title": "Titlo", "text": "Il titlo \u00e8 un segno diacritico usato inizialmente nei manoscritti in antico cirillico, ad esempio nelle lingue antico slavo ecclesiastico e antico slavo orientale. Il termine viene dal greco \"\u03c4\u03af\u03c4\u03bb\u03bf\u03c2\", \"titolo\". Il titlo \u00e8 ancora usato nelle iscrizioni delle icone moderne e nei libri per il servizio liturgico in slavo ecclesiastico.\nLa forma normale del titlo \u00e8 una linea a zigzag al di sopra del testo, ed \u00e8 costituita precisamente, da sinistra a destra, da una linea verticale verso il basso, una linea orizzontale e una linea verticale ascendente. Un disegno alternativo \u00e8 simile a una parentesi quadra orizzontale con i tratti terminali rivolti verso il basso: linea verticale ascendente, linea orizzontale, linea verticale discendente. Ha pi\u00f9 significati a seconda del contesto in cui \u00e8 usato.\nUno di questi \u00e8 di segnalare quando le lettere sono usate come numeri (per esempio la lettera D cirillica, quarta lettera dell'alfabeto, se contrassegnata da un titlo assume il significato di numero 4). \u00c8 un sistema quasi-decimale simile ai numeri greci. \n\u00c8 anche usato come segno di abbreviazione posto al di sopra del testo, per parole di una certa importanza come Zar (\u0426\u0435\u0441\u0430\u0440\u044c \u2192 \u0426\u0440\u044c; in questo caso la forma contratta si \u00e8 poi affermata perfino nella lingua parlata), Sua Maest\u00e0 (\u0413\u043e\u0441\u0443\u0434\u0430\u0440\u044b\u043d\u044f \u2192 \u0413\u043d\u044f), Madre di Dio (\u0411\u043e\u0433\u043e\u0440\u043e\u0434\u0438\u0446\u0430 \u2192 \u0411\u0446\u0430), Ges\u00f9 Cristo (\u0418\u0438\u0441\u0443\u0441 \u0425\u0440\u0438\u0441\u0442\u043e\u0441 \u2192 \u0418\u0441 \u0425\u0441), Dio (\u0411\u043e\u0433\u044a \u2192 \u0411\u044a), Signore, se rivolto a Dio (\u0413\u043e\u0441\u043f\u043e\u0434\u044c \u2192 \u0413\u044c, vedi Fig. 2), ecc. \u00c8 equivalente alla tradizione dei Nomina sacra (latino: \"nomi sacri\") di usare delle contrazioni grammaticali per alcuni dei nomi pi\u00f9 frequenti nelle Sacre scritture greche.\nNei manoscritti il titlo \u00e8 anche usato per segnare dove un amanuense ha saltato per sbaglio una lettera se non c'\u00e8 lo spazio per aggiungerla al di sopra.\nUn titlo corto \u00e8 usato al posto di una singola lettera o di un'abbreviazione; un titlo lungo \u00e8 usato al posto di una lettera intera.\nIl titlo \u00e8 codificato in Unicode come U+0483 (\u00a0\u00a0)."}
{"id": "1239243", "revid": "767487", "url": "https://it.wikipedia.org/wiki?curid=1239243", "title": "Employment", "text": "Employment \u00e8 il primo album del gruppo rock inglese Kaiser Chiefs, pubblicato nel marzo 2005 dalla B-Unique Records.\nDi chiara influenza Britpop e new wave, il disco riporta in auge il punk rock degli anni '70 e la musica di gruppi quali Beach Boys e della musica West Coast. Il 13 marzo 2005 l'album arriv\u00f2 al terzo posto della Official Albums Chart e quasi un anno dopo giunse al secondo posto, trainato dal successo della band ai BRIT Awards 2006, anno in cui fu il quarto disco pi\u00f9 venduto nel Regno Unito.\nProduzione.\nLa band decise di lavorare all'album con il produttore Stephen Street, che conobbe Nick Hodgson dopo un concerto degli Ordinary Boys, dove la band di Hodgson e soci faceva da gruppo spalla. Hodgson diede a Street un CD contenente alcuni demo dicendogli che la band avrebbe gradito collaborare con lui. Verso la met\u00e0 di agosto del 2004 il gruppo incontr\u00f2 il produttore agli Olympic Studios, dove registr\u00f2 la canzone \"I Predict A Riot\" insieme all'ingegnere del suono Cenzo Townsend. Come riferisce il manager James Sandom, intervistato da HitQuarters, l'album d'esordio dei Kaiser Chiefs fu registrato in fretta perch\u00e9 la band era costantemente in tour e aveva un periodo di tempo limitato per registrare. Per questo motivo la conoscenza con Stephen Street rimase superficiale.\nLa motocicletta che si sente all'inizio della canzone \"Saturday Night\" e che compare nel videoclip promozionale della canzone appartiene a Graham Coxon dei Blur, band di riferimento per i Kaiser Chiefs. Come riportato nel libretto allegato al CD, \"la motocicletta di Graham Coxon (1935 Kaiser 'Chief' 750cc Manx TT Works Racer) compare grazie alla cortesia di Transcopic Records\". Il brano \"Caroline, Yes\" \u00e8 cos\u00ec chiamato in riferimento a \"Carole, No\" dei Beach Boys. Inizialmente si chiamava \"Hail to the Chief\", come svelato nel libro \"A Record of Employment\".\nAccoglienza.\nL'album fu accolto entusiasticamente da pubblico e critica. Le riviste musicali paragonarono lo stile del gruppo a quello dei Blur e dei Franz Ferdinand, mettendone in risalto l'energia del suo guitar pop capace di dare nuova linfa al rock britannico. Il disco ottenne un NME Award nella categoria Best Album 2006."}
{"id": "1239246", "revid": "124813461", "url": "https://it.wikipedia.org/wiki?curid=1239246", "title": "Juande Ramos", "text": "Carriera.\nAllenatore.\nDopo aver vinto per due volte di seguito la Coppa Uefa sulla panchina del Siviglia, lascia la squadra nell'estate 2007, accettando la corte del che lo chiama per sostituire Martin Jol. Il contratto con il club londinese (7,5 milioni di euro all'anno) gli vale un posto nella classifica dei tecnici pi\u00f9 pagati del mondo e una guerra con la sua ex squadra per la decisione unilaterale di sciogliere il precedente contratto. La sua esperienza inglese dura solo un anno. Il 25 ottobre 2008 viene esonerato, pagando il pessimo avvio della squadra in Premier League, ultima con due punti in otto partite.\nIl 9 dicembre 2008 \u00e8 stato ingaggiato dal in sostituzione del tedesco Bernd Schuster. Termina il mandato sulla panchina madridista il 31 maggio 2009, quando a succedergli \u00e8 il cileno Manuel Pellegrini, fortemente voluto dal nuovo presidente Florentino P\u00e9rez.\nIl 10 settembre 2009 diviene l'allenatore del , dove subentra all'esonerato Zico firmando un contratto trimestrale. Dopo appena un mese circa viene esonerato a causa degli scarsi risultati ottenuti (26 ottobre 2009).\nDal 1\u00ba ottobre 2010 allena gli ucraini del Dnipro. Nel 2014 annuncia l'addio per motivi familiari legati alla difficile situazione vissuta in Ucraina.\nIl 27 maggio 2016 ritorna ad allenare il M\u00e1laga a distanza di 12 anni prendendo il posto di Javi Gracia, passato sulla panchina del Rubin Kazan.\nStatistiche.\nAllenatore.\n\"Statistiche aggiornate al 20 dicembre 2016. In grassetto le competizioni vinte.\""}
{"id": "1239250", "revid": "1272592", "url": "https://it.wikipedia.org/wiki?curid=1239250", "title": "Soldati (disambigua)", "text": ""}
{"id": "1239251", "revid": "110157", "url": "https://it.wikipedia.org/wiki?curid=1239251", "title": "Parco della Resistenza (Forl\u00ec)", "text": "Il parco della Resistenza \u00e8 un giardino pubblico della citt\u00e0 di Forl\u00ec.\nProgettato nel 1816 dall'architetto L. Mirri, negli anni sub\u00ec numerosi rimaneggiamenti ma l'impianto originario portava un'impronta tipicamente illuminista. Realizzato in un'epoca in cui questo genere di architettura urbana era molto in voga, per la costruzione del giardino si scelse un impianto all'italiana, rispetto a quello all'inglese che pur stava prendendo piede in Italia.\nIn origine il giardino presentava un obelisco centrale contornato da aiuole simmetriche e altri 4 punti accentranti di minore importanza che valorizzavano le statue delle 4 stagioni. In fondo al giardino, in asse con l'ingresso, venne eretto un tempietto e ai due lati una Kaffehaus e la casa del custode.\nNel 1928 il giardino fu completamente rifatto ad opera dell'ingegnere G. Santarelli. Per ottenere un migliore drenaggio delle acque piovane si innalz\u00f2 il livello del suolo. Si diversificarono, poi, i percorsi pedonali e quelli destinati alle carrozze. Gli edifici sul fondo vennero sostituiti da un unico grande edificio di servizio.\nNegli anni settanta, infine, si eseguirono ulteriori lavori di restauro che portarono all'ampliamento del giardino fino a viale Spazzoli.\nOggi il parco ha numerosi ingressi ma due sono i principali, uno in viale Spazzoli e uno in piazzale della Vittoria. Presso questo secondo ingresso il comune ha attivato un servizio giornaliero di noleggio gratuito di biciclette a cui \u00e8 possibile accedere liberamente esibendo un documento e lasciando una piccola cauzione.\nVi si trova anche una biblioteca nella parte nuova entrando da via Spazzoli.\nLa parte del giardino adiacente a via Spazzoli presenta al centro un laghetto dove \u00e8 possibile ammirare numerose specie di anatre, cigni e pesci.\nPresenta vicino all'ingresso una statua di bronzo raffigurante Primo Carnera, mentre pi\u00f9 in avanti, un monumento alle vittime dei lager nazisti e in tutte le prigionie.\nEntrando da piazzale della Vittoria invece si osserva il busto di Giuseppe Gaudenzi, sindaco e deputato di Forl\u00ec, che fu fondatore e primo segretario del Partito Repubblicano Italiano.\nCollegamenti esterni.\nUn'intervista al presidente della circoscrizione 1 al Parco della Resistenza"}
{"id": "1239256", "revid": "123212663", "url": "https://it.wikipedia.org/wiki?curid=1239256", "title": "Battente idraulico", "text": "In idraulica, si definisce battente idraulico la differenza tra la quota di captazione del liquido (ad esempio la quota della pompa o del foro di uscita) e la quota del pelo libero in corrispondenza della captazione.\nSi dice inoltre che una pompa \u00e8 \"sotto battente\" se la pompa \u00e8 posizionata a un livello inferiore rispetto al livello del liquido da aspirare.Ovvero,si dice che una pompa \u00e8 \"sopra battente\" quando \u00e8 posizionata a un livello superiore del livello del liquido da aspirare."}
{"id": "1239262", "revid": "767487", "url": "https://it.wikipedia.org/wiki?curid=1239262", "title": "Cacao", "text": ""}
{"id": "1239263", "revid": "1982", "url": "https://it.wikipedia.org/wiki?curid=1239263", "title": "Chief financial officer", "text": ""}
{"id": "1239265", "revid": "124123", "url": "https://it.wikipedia.org/wiki?curid=1239265", "title": "Johan Kjeldahl", "text": "\u00c8 stato responsabile dei laboratori chimici della birreria Carlsberg nei pressi di Copenaghen.\nDurante studi sulle variazioni del contenuto di proteine nel processo di trasformazione dell'orzo in malto svilupp\u00f2 il metodo di determinazione dell'azoto che da lui prende il nome (metodo Kjeldahl)."}
{"id": "1239268", "revid": "958185", "url": "https://it.wikipedia.org/wiki?curid=1239268", "title": "Direttore finanziario", "text": "Il direttore finanziario (talvolta chiamato con l'acronimo CFO, dall'inglese Chief Financial Officer) \u00e8 una figura dirigenziale dell'organizzazione aziendale: ha la responsabilit\u00e0 della gestione e della pianificazione generale delle attivit\u00e0 finanziarie di un'azienda.\nFigura istituzionalizzata nel 2002 negli Stati Uniti dopo la legge Sarbanes-Oxley."}
{"id": "1239273", "revid": "123876282", "url": "https://it.wikipedia.org/wiki?curid=1239273", "title": "Giancarlo Livraghi", "text": "Note biografiche.\nSi \u00e8 laureato in filosofia all'Universit\u00e0 degli Studi di Milano. Aveva cominciato a lavorare (mentre studiava) come giornalista, redattore e bibliografo. Il suo primo lavoro a tempo pieno \u00e8 incominciato nel 1952, quando \u00e8 entrato come copywriter nell'agenzia CPV (sede italiana della Colman, Prentis and Varley). Poco pi\u00f9 tardi, \u00e8 divenuto direttore creativo e in seguito ha avuto responsabilit\u00e0 gestionali pi\u00f9 ampie. Nel 1966 \u00e8 diventato consigliere delegato e poi presidente della McCann-Erickson italiana. Nel 1971 Livraghi \u00e8 stato nominato presidente del comitato \"new business\" europeo e responsabile dell'area Europa sud.\nDal 1975 \u00e8 stato \"executive vice-president\" della McCann-Erickson International a New York. \u00c8 ritornato in Italia nel 1980 come socio di maggioranza della Livraghi, Ogilvy &amp; Mather. Nel 1993 ha lasciato il mondo delle agenzie di pubblicit\u00e0 per interessarsi alla comunicazione in rete. Nel 1994 \u00e8 stato tra i fondatori di ALCEI, l'associazione per la libert\u00e0 della comunicazione elettronica interattiva, e ne \u00e8 divenuto il primo presidente. \u00c8 stato presidente della TP (Associazione professionisti pubblicitari), della Federazione professionale della pubblicit\u00e0 e dell'ASSAP. Nel 2004 \u00e8 stato eletto alla \"Hall of Fame\" dell'Art Directors' Club."}
{"id": "1239275", "revid": "1543377", "url": "https://it.wikipedia.org/wiki?curid=1239275", "title": "Umberto Petrin", "text": "Si occupa di jazz e di musica contemporanea.\nBiografia.\nParallelamente agli studi di Chimica, da ragazzo si dedica allo studio del pianoforte e consegue il diploma al Conservatorio. Contemporaneamente si interessa alla poesia contemporanea, collaborando a riviste letterarie e pubblicando due raccolte. Vince diversi concorsi di poesia e partecipa a numerosi reading.\nNel 1984 intraprende l'attivit\u00e0 di musicista di jazz con un proprio trio. Viene notato da musicisti e critici e nel 1989 \u00e8 chiamato nel gruppo di Tiziana Ghiglioni, con la quale collabora fino al 1996. Sia come leader che come ospite di importanti formazioni affronta ogni stile jazzistico fino al free jazz.\nIntraprende vari progetti di sincretismo tra musica d'improvvisazione ed altre arti, poesia, videoarte, performance, collaborando con alcuni tra i maggiori poeti italiani, come Luigi Pasotelli, Milo de Angelis, Giovanni Fontana, Tomaso Kemeny.\nNotevole successo riscuotono gli album: \u201cBreath and Whispers\u201d in duo con Lee Konitz (1994), \u201cMonk's World\u201d (con l'avallo del poeta Amiri Baraka, Piano Solo 1997) ed \u201cEllissi\u201d (con ospite Tim Berne, 1999).\nNel 1997 \u00e8 invitato nella prestigiosa formazione italiana Italian Instabile Orchestra, con la quale svolge tourn\u00e9e in tutto il mondo. Resta nell'Instabile fino al 2009.\nDal 2001 collabora con la Cineteca Italiana di Milano per la sonorizzazione di importanti film muti restaurati.\nNel 2004 costruisce un importante concerto/performance per pianoforte-elettronica e video, Beuys Voice, insieme a Lucrezia De Domizio, storica e seguace del pensiero beuysiano, sull'ultimo prezioso video dell'artista tedesco Joseph Beuys. La performance gi\u00e0 ripetuta circa 15 volte in Festival e Musei d'Europa (alla 52\u00aa Biennale d'Arte Contemporanea di Venezia, all'Anfiteatro Greco di Sparta, in Spagna, all'Auditorium di Girona, alla Kunsthaus di Zurigo, al Teatro di Pisa, Napoli, Grosseto\u2026).\nNel 2011 Beuys Voice diventa anche un libro ed un CD, pubblicato da Mondadori Electa e presentato ufficialmente al Kunsthaus di Zurigo, con il supporto vocale del soprano Susie Helena Georgiadis.\nDal 1999 inizia un sodalizio artistico con Stefano Benni, uno tra i pi\u00f9 famosi scrittori italiani.\nDal 2000 costituisce un duo ed un trio con Gianluigi Trovesi, con il quale ha pubblicato un cd per la prestigiosa etichetta ECM (Vaghissimo ritratto, 2007), pluripremiato dalla critica.\nNel 2006 costituisce un duo con il trombettista francese Jean-Luc Cappozzo, col quale realizza un cd (\"Law Years\") per l'etichetta SOUL NOTE (2007).\nCompie vari tour in Svizzera, Germania, Spagna.\nRealizza un nuovo impegnativo progetto insieme a Stefano Benni, realizzando ed eseguendo le musiche per \"The Waste Land\" di Thomas Stearns Eliot, pubblicata su cd-audiolibro (con Benni come voce recitante).\nNel 2011 pubblica in solo \"A dawn will come\" per l'etichetta inglese Leo Records (che ottiene un notevole successo di critica, valutato eccellentemente dalle riviste \"Jazz Magazine\" francese, dalla belga \"Free Jazz\" e risulta tra i migliori album del 2011 nel sondaggio U.S.A di CultureCatch) e costruisce un nuovo progetto con live electronics.\nAl Festival Iseo Jazz 2011 \u00e8 invitato per eseguire un intero programma su brani originali di Cecil Taylor in \u201cPiano Solo\u201d.\nNel 2012 si esibisce a \"The Stone\" di New York.\nNel 2014 pubblica in Piano solo un nuovo album, \"Traces and Ghosts\" (Leo Records-UK) che ottiene pieno successo di critica e viene riconosciuto come \"Disco CHOC\" dalla rivista francese Jazz Magazine-Jazzman. \nSuccessivamente suona in Piano solo al Festival Jazz di Lisbona e nuovamente a New York, allo Spectrum.\nInizia una collaborazione con l\u2019Istituto Nazionale di Fisica Nucleare e con il CERN, dai quali \u00e8 invitato pi\u00f9 volte ad esibirsi nell\u2019ambito dei Festival della Scienza. \nNel 2017 esce l'album \"Twelve Colours and Synesthetic Cells\" (Thinking of Alexandr Skrjabin) in duo con Gianluigi Trovesi.\nNel 2018 \u00e8 invitato dalla cantante brasiliana Ros\u00e0lia De Souza come ospite nel suo nuovo album, \u201cTempo\u201d (NAU Rec.). \nAlcuni brani del CD portano la sua firma. \nRealizza una serie di puntate musicali per la RSI 2 Svizzera insieme al vocalist Boris Savoldelli. \nHa inciso oltre 70 dischi e collaborato sia in studio che dal vivo con numerose personalit\u00e0 di spicco del jazz internazionale come Lester Bowie, Cecil Taylor, Tim Berne, Steve Lacy, Paul Lovens, Paul Rutherford, Enrico Rava, Lee Konitz, Barry Altschul, Robbie Robertson, Paolo Fresu, Michael Moore, Willem Breuker, Misha Mengelberg, Han Bennink, Marc Ducret, Yves Robert, Evan Parker, Michel Godard, Assif Tsahar, Lanfranco Malaguti, Antonello Salis, Renato Borghetti, Gianni Coscia, Gianluigi Trovesi, Italian Instabile Orchestra."}
{"id": "1239277", "revid": "767487", "url": "https://it.wikipedia.org/wiki?curid=1239277", "title": "Deleni (Ia\u0219i)", "text": "Deleni \u00e8 un comune della Romania di 10.376 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 6 villaggi: Deleni, Feredeni, Leahu-Nacu, Maxut, Poiana, Slobozia.\nDeleni dista circa 80 km dal capoluogo Ia\u0219i e circa 50 da Boto\u0219ani.\nI primi documenti scritti su questa cittadina fanno risalire l'inizio della sua storia ai primi anni del XV secolo e oggi si possono visitare alcuni edifici importanti come la Chiesa dell'Assunzione di Maria (\"Adormirea Maicii Domnului\") costruita attorno al XVII secolo, il monastero \"Lacuri\" costruito nel 1724 ed il palazzo Ghica del 1730.\nIl comune \u00e8 situato in un territorio principalmente collinare (fino a 552 m) dove \u00e8 presente anche un lago per la pesca sportiva ed \u00e8 attraversata da due fiumi il Bahlui ed il Gurguiata affluente del primo."}
{"id": "1239282", "revid": "1538923", "url": "https://it.wikipedia.org/wiki?curid=1239282", "title": "Sezione sottile", "text": "In mineralogia ottica e in petrografia si intende per sezione sottile una preparazione di laboratorio cui vengono sottoposti campioni di roccia, minerali o suolo al fine di renderli analizzabili con un microscopio petrografico. Per preparare una sezione sottile una scaglia di roccia viene tagliata dal campione con una sega petrografica, viene montata su di un vetrino portaoggetti da laboratorio, viene quindi asportata con una sega da retrotaglio la parte eccedente, quindi lavorata con mole diamantate o abrasivi fino a ridurre il suo spessore a 0,03 millimetri (30 micrometri).\nQuando si mette una sezione sottile tra due filtri polarizzanti, orientati secondo il corretto angolo, le propriet\u00e0 ottiche dei minerali li rendono pi\u00f9 facilmente riconoscibili. Nella fotografia a destra, per esempio, si possono vedere cristalli di plagioclasio, riconoscibili per i colori da grigio scuro a bianco crema in bande parallele, e di olivina, che si presentano azzurri.\nLe sezioni sottili vengono quindi preparate per analizzare la composizione di una roccia, e sono uno strumento fondamentale nell'analisi petrografica."}
{"id": "1239283", "revid": "287204", "url": "https://it.wikipedia.org/wiki?curid=1239283", "title": "Opel Rekord", "text": "La Rekord \u00e8 un'autovettura di fascia medio-alta costruita in pi\u00f9 serie dalla casa automobilistica tedesca Opel tra il 1957 e il 1986.\nLe origini: l'Olympia Rekord (1953-1957).\nIl nome \"Rekord\" fu tuttavia utilizzato gi\u00e0 in precedenza per il modello Olympia Rekord.\nLa \"Olympia Rekord\" venne presentata nel 1953 per sostituire la \"Olympia\", nata nel\n1935, dal design decisamente datato. Venne costruita fino al 1957, in circa 580.000 esemplari ed in quattro serie:\nDalla \"Olympia Rekord\" alla \"Rekord\".\nIn realt\u00e0, il passaggio da \"Olympia Rekord\" a \"Rekord\" non fu cos\u00ec netto: infatti, quella che normalmente viene considerata come la prima \"Rekord\", fu in realt\u00e0 commercializzata dal 1957 al 1960 ancora come \"Olympia Rekord\" come denominazione commerciale e addirittura solo come \"Olympia\" nel caso della versione economica. Solo dal 1960, con il lancio della Rekord P2, la vettura venne ridenominata Rekord P1 per stabilire una continuit\u00e0 tra la \"P2\" stessa e il modello precedente. Tutto finito, quindi? Non proprio, poich\u00e9 in realt\u00e0 anche la \"Rekord P2\" conserver\u00e0 ancora qualche traccia della sua precedente origine. Sullo sportello del vano portaoggetti, per esempio, dove fece bella mostra di se' la scritta \"Olympia\". Neppure l'avvento della successiva Rekord A canceller\u00e0 la scritta \"Olympia\" dal vano portaoggetti, anzi, stando ai documenti di omologazione della vettura, essa venne registrata come \"Olympia-Rekord R-3\". Ma si tratter\u00e0 dell'ultima volta in cui il nome \"Olympia\" fu utilizzato, peraltro in maniera alquanto discreta. Gi\u00e0 da anni infatti, la vettura verr\u00e0 comunemente chiamata \"Rekord\", senza pi\u00f9 alcun riferimento alla vecchia denominazione aggiuntiva.\nLa produzione della \"Rekord\", contando anche i due modelli \"P1\" e \"P2\", si articol\u00f2 in sette serie, prodotte nell'arco di quasi un trentennio, dal 1957 al 1986.\nRekord P1.\nNota anche come \"Olympia Rekord P\", fu caratterizzata in primis da parabrezza e lunotto panoramici, cio\u00e8 molto avvolgenti: fu equipaggiata con motori 1.5 da 45 e 50 CV e con un motore 1.7 da 55 CV. A queste motorizzazioni si aggiunse un 1.2 da 40 CV utilizzato nella Opel 1200, praticamente una variante economica della \"Rekord P1\" che dal 1959 and\u00f2 a sostituire la precedente versione economica della gamma, denominata semplicemente \"Olympia\". La denominazione \"Rekord P1\" cominci\u00f2 ad essere utilizzata solo dal 1960 per distinguere tale versione dalla \"P2\".\nRekord P2.\nProdotta anch'essa in un breve periodo, fra il 1960 ed il 1963, la \"P2\" conserv\u00f2 anch'essa il parabrezza ed il lunotto panoramici, sebbene dal disegno meno estremo. Anch'essa fu equipaggiata con motori 1.5 e 1.7, il primo da 50 CV e il 1.7 disponibile con potenze di 55 e 60 CV. \nRekord A.\nProdotta solo dal 1963 al 1965, mantenne il pianale della \"P2\", ma con una carrozzeria molto pi\u00f9 moderna, pi\u00f9 al passo con i tempi, ma sempre di chiaro stampo americaneggiante. Fu la prima \"Rekord\" ad utilizzare fra l'altro anche un motore a 6 cilindri, con cilindrata di 2605 cm3 e potenza massima di 100 CV. Le altre motorizzazioni furono il 1.5 da 55 CV e il 1.7 declinato nelle varianti da 60 e 67 CV.\nRekord B.\nModello di transizione durato solo un anno, dal 1965 al 1966, vide per\u00f2 il debutto di motorizzazioni a 4 cilindri pi\u00f9 moderne, da 1.5, 1.7 e 1.9 litri, ma con potenze di 60, 75 e 90 CV, pi\u00f9 il gi\u00e0 noto motore da 2.6 litri e 100 CV di potenza massima. La carrozzeria sub\u00ec solo poche modifiche rispetto al modello precedente.\nRekord C.\nApparentemente simile alla \"Rekord B\" fu in realt\u00e0 un modello completamente diverso, sia stilisticamente che meccanicamente. Il telaio vide la scomparsa delle molle a balestra dal retrotreno, sostituite da molle elicoidali. Motoristicamente le novit\u00e0 salienti furono un nuovo 1.9 da 106 CV, il quale si affianc\u00f2 a quello da 90 CV gi\u00e0 montato sulla \"Rekord B\", pi\u00f9 un nuovo 6 cilindri da 2.2 litri e 95 CV che vendette poco. Le altre motorizzazioni a 6 cilindri vennero impiegate in un modello speciale strettamente derivato dalla \"Rekord C\" e commercializzato come Commodore A. Stilisticamente ci si bas\u00f2 sulla produzione Chevrolet commercializzata oltreoceano, dando vita ad una vettura dalle forme sinuose che alcuni paragonarono ad una bottiglia di Coca-Cola sdraiata. La sua produzione and\u00f2 dal 1966 al 1971.\nRekord D.\nCaratterizzata da linee pi\u00f9 tese e moderne, la \"Rekord D\" (intesa come quarta serie, dalla quarta lettera dell'alfabeto), cominci\u00f2 ad essere commercializzata a partire dal 19 gennaio 1972, anche se i primi esemplari di preserie furono prodotti a fine 1971. La vettura fu disponibile nelle varianti di carrozzeria che fino all'anno prima caratterizzarono anche la gamma della \"Rekord C\", e cio\u00e8: berlina a 2 e a 4 porte, station wagon (ancora una volta denominata \"Caravan\") a 3 e a 5 porte, van e coup\u00e9. Gli allestimenti erano tre: quello di base, quello sportiveggiante denominato \"Sprint\" e quello pi\u00f9 ricco, contraddistinto dalla lettera \"L\" (\"Luxus\"). Quest'ultimo fu disponibile in abbinamento alle due carrozzerie berlina e alla \"Caravan\" a 5 porte e non fu previsto per il motore 1.7 di base da 66 CV. Su entrambi gli assi furono montati ammortizzatori idraulici telescopici e molle elicoidali. L'impianto frenante era di tipo misto, cos\u00ec come lo sterzo a circolazione di sfere.\nIl successo fu immediato. Il pianale derivava da quello della \"Rekord C\", mentre la gamma motori rinunci\u00f2 al 1.5 di base dando maggior spazio alle pi\u00f9 potenti unit\u00e0 da 1.7 e soprattutto 1.9 litri. Il 1.9 benzina fu proposto anche in versione potenziata \"SH\", con cilindrata di 1897 cm\u00b3 da ben 97cv erogati grazie ad un moderno carburatore automatico Zenith.\nIl vecchio cambio a 3 marce della Rekord C fu abbandonato in luogo di un ottimo cambio a 4 marce con rapportature idonee per un uso moderno dell'auto (a richiesta si poteva ricevere un cambio automatico a 3 rapporti).\nLa Rekord 1900 benzina sfiorava i 170Km/h, velocit\u00e0 importanti per l'epoca, ed offriva un confort ed uno spazio interno finora mai raggiunti da una Opel di quella categoria. A met\u00e0 carriera fu proposta una unit\u00e0 a benzina da 2 litri. La vera novit\u00e0 fu per\u00f2 l'arrivo di un motore diesel da 2,1 litri e 60 CV. Fu il primo motore a gasolio ad essere utilizzato su un'autovettura a marchio Opel. Per il mercato italiano fu proposta anche una unit\u00e0 Diesel di 2 litri. Tra la fine del 1974 e l'inizio del 1975, vi fu un aggiornamento generale alla gamma motori: il 1.7 di base fu depotenziato da 66 a 60 CV e venne affiancato da un 1.9 depotenziato ad appena 75 CV; il 1.7 S e il 1.9 SH furono tolti di listino e vennero sostituiti da un solo motore, un 1.9 di potenza intermedia e pari a 90 CV sostituito da un 1.9 da 90 CV.\nNel 1976 fu prodotto il milionesimo esemplare, in meno di 5 anni di produzione, numeri importanti per un'ammiraglia.\nRiconosciuta per la sua grande robustezza e qualit\u00e0 costruttiva la Rekord D fu molto apprezzata dalla clientela, sia per turismo, grazie all'enorme bagagliaio e allo spazio interno che garantiva un ottimo confort per 5 passeggeri, sia dalle flotte di agenti e taxisti, bisognosi di un veicolo moderno, bello, robusto e duraturo, costruito con una qualit\u00e0 \"tedesca\" ad un prezzo competitivo. \nPoteva essere dotata di un innovativo e potente climatizzatore \"Delco General\", con compressore Frigidaire, accessorio al tempo costosissimo ed oggi rarissimo. La Rekord D 1.9 SH benzina Lusso 4 porte costava 1.930.000 lire al lancio nel 1972 quando per esempio l'alfetta 1.6cc costava 2.450.000 lire, oltre il 20 % in piu'. \nLa produzione della \"Rekord D\" cess\u00f2 nel 1977.\nRekord E.\nQuesta nuova generazione della \"Rekord\" fu anche l'ultima, ma venne a sua volta suddivisa in due sottoserie: la prima, siglata \"E1\" fu prodotta dal 1977 al 1982 e fu caratterizzata da uno styling tutto sommato molto semplice e senza fronzoli. La seconda, denominata \"E2\", fu in pratica un profondo restyling della \"E1\" con un frontale completamente ridisegnato e nuovi motori. Ci\u00f2 avviene anche oggigiorno, con praticamente tutte le fonti che tendono a suddividere in due fasi la storia della \"Rekord E\". Con l'avvento dell'ultima generazione della \"Rekord\" comparvero i primi motori a benzina alimentati ad iniezione e, per la prima volta, anche i primi cambi a 5 marce. Fu anche l'unica \"Rekord\" a vantare nella sua gamma un motore sovralimentato, ossia il 2.3 turbodiesel da 86 CV. La produzione della \"E2\" termin\u00f2 nell'agosto 1986. Dalla \"Rekord E\" vennero derivate anche le pi\u00f9 prestigiose Commodore C, Senator A e Monza."}
{"id": "1239284", "revid": "1745361", "url": "https://it.wikipedia.org/wiki?curid=1239284", "title": "Mestra", "text": "Nella Mitologia greca, Mestra o Mnestra (in greco ) era una figlia di Erisittone, re della Tessaglia.\nIl padre venne punito dalla dea Demetra con una fame insaziabile, perch\u00e9 aveva tagliato un Bosco sacro ad ella dedicato.\nPer comprare pi\u00f9 cibo, venne venduta dal padre come schiava.\nMestra fece allora appello a Poseidone, che era stato suo amante, ed egli le don\u00f2 il potere di cambiare la sua figura in ci\u00f2 che desiderava, permettendole cos\u00ec di scappare dal suo padrone. \nQuando il padre scopr\u00ec la sua abilit\u00e0, continu\u00f2 a venderla da allora in poi molte volte.\nPalefato d\u00e0 un'interpretazione razionalista di questo mito.\nSecondo lui, Mestra, vergine bellissima, si sarebbe offerta a chiunque passasse nei pressi della sua dimora per dare il denaro al padre, probabilmente un pigro, che si era forse rovinato dilapidando il patrimonio in feste e bagordi.\nDato che in quei tempi lontani non si utilizzava il denaro; Mestra si faceva pagare in natura: le venivano cos\u00ec dati buoi, capre, montoni, pollame etc.\nCos\u00ec si prese l'usanza di dire che Mestra \u00abdiveniva\u00bb bue, capra, montone etc.\nQuesto fatto avrebbe originato la leggenda delle metamorfosi della donna."}
{"id": "1239288", "revid": "36426", "url": "https://it.wikipedia.org/wiki?curid=1239288", "title": "Andrea Orcagna", "text": ""}
{"id": "1239292", "revid": "486946", "url": "https://it.wikipedia.org/wiki?curid=1239292", "title": "Gli Acarnesi (Aristofane)", "text": ""}
{"id": "1239293", "revid": "125916232", "url": "https://it.wikipedia.org/wiki?curid=1239293", "title": "Tiosolfato", "text": "Lo ione tiosolfato \u00e8 un anione di formula S2O. I sali contenenti questo ione sono detti tiosolfati. L'atomo di zolfo esterno ha numero di ossidazione \u20131 (\u2212I) mentre per l'atomo centrale di zolfo +5 (+V).\nCome reattivo \u00e8 utilizzato nella iodometria.\nSintesi e Reattivit\u00e0.\nI tiosolfati si possono ottenere facendo bollire zolfo con idrossidi di metalli alcalini o alcalino-terrosi, oppure facendo bollire una soluzione di solfito e zolfo.\nLo ione tiosolfato si decompone a pH &lt; 5 dando luogo a zolfo e anidride solforosa, secondo la seguente equazione:\nI tiosolfati reagiscono con gli elementi alogeni in modo diverso, diversit\u00e0 che pu\u00f2 essere attribuita alla diminuzione del potere ossidante nel gruppo degli alogeni:\nLo ione tiosolfato pu\u00f2 inoltre essere facilmente ossidato a ione tetrationato: (S4O), mentre pu\u00f2 essere ossidato fino a solfato con ossidanti pi\u00f9 forti.\nLo ione tiosolfato forma sali insolubili con argento, bario, calcio, stronzio e piombo. Una soluzione di tiosolfato pu\u00f2 sciogliere i sali insolubili degli alogenuri d'argento grazie alla formazione del complesso [Ag(S2O3)2]3\u2212, il quale era anche usato nello sviluppo di lastre fotografiche.\nAnalisi chimica.\nPer la ricerca dei tiosolfati si neutralizza l'eventuale alcalinit\u00e0 della soluzione contenente tiosolfati con acido nitrico, per evitare che precipiti il carbonato di argento che ha una Kps molto simile a quella del tiosolfato. Si aggiunge quindi del tiocianato di argento o del nitrato di argento. Si former\u00e0 un precipitato bianco di tiosolfato di argento, che si imbrunir\u00e0 per la formazione di solfuro di argento. Spesso non si misura gravimetricamente il precipitato proprio per la sua instabilit\u00e0, ma si ricorre alla titolazione del tiocianato dissolto."}
{"id": "1239300", "revid": "2096950", "url": "https://it.wikipedia.org/wiki?curid=1239300", "title": "Raffaella Berg\u00e9", "text": "Biografia.\nNel 1987 inizia la sua carriera artistica con il film francese \"Djamal et Juliette\", regia di Carlo Cotti, con Kristin Scott Thomas. Nella stagione 1990-1991 partecipa, come cantante e ballerina del gruppo \"Des Strangers\", al programma Domenica in, condotto da Pippo Baudo. Grazie al successo riscosso, nella stagione successiva viene richiamata come primadonna. Dopo un periodo di allontanamento dagli schermi televisivi, nel 1999 interpreta il ruolo di \"Paola Manetti\" nella soap opera di Canale 5, \"Vivere\"; inoltre, dallo stesso anno fino al 2001 \u00e8 la conduttrice dei collegamenti esterni nel programma di Rai 1 \"Sette per uno\", condotto da Gigi Sabani, regia di Jocelyn.\nNel 2001 arriva la definitiva popolarit\u00e0 con il ruolo, interpretato fino al 2004 e ripreso dal 2007 al 2008, della seducente e combattiva \"Marina Kr\u00f6ger\" nella soap opera \"CentoVetrine\". Successivamente \u00e8 nel cast di varie fiction tv di successo, tra cui: nel 2004 nella miniserie \"Il capitano\", regia di Vittorio Sindoni, nel 2005 nella serie \"Gente di mare\", e nelle miniserie \"Provaci ancora prof!\" e \"Ricomincio da me\", dirette da Rossella Izzo. Nel 2001, oltre ad esordire in \"Centovetrine\", \u00e8 nel cast del film \"Ravanello pallido\", regia di Gianni Costantino. Nel 2005 partecipa a \"Natale a Miami\", diretto da Neri Parenti, ed \u00e8 tra i protagonisti del film \"Dalla parte giusta\", regia di Roberto Leoni. L'anno successivo \u00e8 tra i concorrenti del reality show condotto da Barbara D'Urso, \"Reality Circus\".\nVicende giudiziarie.\nNell'aprile 2013 l'attrice viene posta agli arresti domiciliari a seguito di un'inchiesta per associazione a delinquere di stampo mafioso, tangenti e riciclaggio che ha portato all'arresto di altre nove persone tra i quali il marito Mario Calcagni.; Viene rimessa in libert\u00e0 il 9 maggio.\nNel marzo 2016 \u00e8 stata rinviata a giudizio dal Tribunale di Roma, insieme al marito Mario Calcagni e altre persone tra cui un parlamentare, per i reati di associazione per delinquere finalizzata alla corruzione, falso e abuso d\u2019ufficio nell'ambito di un'inchiesta su presunte false attestazioni e certificazioni rilasciate dalla societ\u00e0 Axsoa di cui Calcagni era amministratore.\nVita privata.\nRaffaella Berg\u00e9 ha tre figli, Filippo e Riccardo, nati dall'ex marito da cui ha divorziato nel 1999, e Gioia, avuta nel 2009 dal secondo marito, l'imprenditore Mario Calcagni."}
{"id": "1239311", "revid": "248632", "url": "https://it.wikipedia.org/wiki?curid=1239311", "title": "Democracy Player", "text": ""}
{"id": "1239318", "revid": "1793900", "url": "https://it.wikipedia.org/wiki?curid=1239318", "title": "Trinity Bay", "text": "Trinity Bay \u00e8 una larga baia sulle coste nord-orientali di Terranova nella provincia canadese di Terranova e Labrador.\nLe maggiori comunit\u00e0 dedite alla pesca comprendono Trinity e Heart's Content.\nTrinity Bay \u00e8 famosa perch\u00e9 il 24 settembre 1877 vi fu trovato un raro esemplare di calamaro gigante."}
{"id": "1239335", "revid": "1573940", "url": "https://it.wikipedia.org/wiki?curid=1239335", "title": "Pantodon buchholzi", "text": "Pantodon buchholzi , comunemente chiamato pesce farfalla africano, \u00e8 l'unica specie della famiglia Pantodontidae (dal greco \"pan\" tutto + \"od\u00f3ntos\" denti) all'interno dell'ordine degli Osteoglossiformes. Pur avendo lo stesso nome comune, non \u00e8 strettamente imparentato con i pesci farfalla d'acqua salata.\nDistribuzione e habitat.\nI pesci farfalla vivono negli specchi d'acqua leggermente acidi e stagnanti dell'Africa occidentale, che presentino una corrente lenta o assente ed un'alta densit\u00e0 di vegetazione galleggiante. Sono comuni nel lago Ciad, nel bacino del fiume Congo, lungo tutto il basso Niger, il Camerun, il fiume Ogooue e l'alto Zambesi, ma sono presenti anche nel delta del Niger, nel basso Ogun e nel basso Cross river.\nDescrizione.\nIl corpo del pesce farfalla \u00e8 compresso lateralmente, con testa e dorso appiattiti ed un profilo ventrale convesso. La bocca \u00e8 larga, rivolta verso l'alto e munita di numerosi denti, e la mascella inferiore \u00e8 sporgente. La pinna dorsale \u00e8 piccola e posizionata molto posteriormente sul dorso, mentre le pinne pettorali sono alte, molto sviluppate, ed estese come ali, per poter sostenere il corpo lungo i piccoli voli fuori dall'acqua. La pinna anale ha radice corta e sviluppo verticale, e si oppone alla dorsale, mentre la pinna caudale \u00e8 lunga, dritta e piuttosto appuntita, con i due raggi centrali allungati fino al triplo delle zone esterne. Le pinne ventrali sono molto caratteristiche: la radice \u00e8 tozza e si allarga a ventaglio per qualche mm, formando una membrana che unisce alla base dei lunghi raggi (quattro per pinna) che si sviluppano liberi per 5-6 cm.\nLe scaglie, cicloidi e semicircolari, sono molto grandi, in un numero di 26-30 lungo la linea laterale, e 21-26 predorsali. La livrea \u00e8 verde olivastro sul dorso e sui fianchi, con riflessi argentei, e punti e striature di colore violetto, e giallo argentato sul ventre. Le pinne sono di colore viola vivido, punteggiate da piccoli punti marroni violetto, che formano bande trasversali sulle pinne pettorali, e violette all'interno ed all'estremit\u00e0. Le sue dimensioni possono arrivare a 15 centimetri.\nDimorfismo sessuale.\nNella femmina l'orlo inferiore della pinna anale \u00e8 tondeggiante, mentre nei maschi \u00e8 profondamente inciso e presenta i raggi centrali allungati a formare una struttura a tubo che costituisce un rudimentale gonopodio.\nBiologia.\nIl pesce farfalla \u00e8 un cacciatore di superficie specializzato, ed \u00e8 in grado di respirare aria attraverso la sua vescica natatoria abbondantemente vascolarizzata. I suoi occhi sono costantemente puntati sulla superficie, e la sua bocca rivolta verso l'alto \u00e8 specificamente adatta alla cattura di piccole prede lungo il pelo dell'acqua. Se il flusso dell'acqua gli garantisce una velocit\u00e0 sufficiente, pu\u00f2 saltare e planare per una distanza anche di 3-5 metri sulla superficie per evitare i predatori e catturare le prede. Mentre plana, agita anche le pinne pettorali, mosse dai muscoli pettorali molto ingranditi, e deve il suo soprannome a questa particolare caratteristica. Si nutre principalmente di piccoli insetti e piccoli pesci.\nRiproduzione.\nIl corteggiamento \u00e8 iniziato dal maschio, che avvicina la femmina cercando di nuotarle sopra trattenendola con le pinne, con un rituale lungo e articolato. L'accoppiamento avviene fra le piante, e pu\u00f2 durare diversi giorni; per ogni incontro la femmina libera da 3 a 7 uova che galleggiano in superficie. La riproduzione continua finch\u00e9 non sono state deposte dalle 80 alle 200 uova, il cui colore, inizialmente trasparente, si tinge di marrone scuro nelle prime 10 ore. Le uova si schiudono dopo 36 ore, liberando gli avannotti.\nAcquariofilia.\nI pesci farfalla sono stati introdotti fra gli acquariofili a partire dal 1905, ma la loro diffusione non \u00e8 molto ampia a causa delle difficolt\u00e0 di allevamento, soprattutto nell'alimentazione degli avannotti."}
{"id": "1239341", "revid": "647566", "url": "https://it.wikipedia.org/wiki?curid=1239341", "title": "Javier Aguirre", "text": "Carriera.\nGiocatore.\nDa giocatore milita in numerosi club messicani, ma prova anche brevi esperienze all'estero: in Spagna () e negli Stati Uniti.\nVeste la maglia della nazionale messicana dal 1983 al 1992, partecipando al mondiale di Messico 1986.\nAllenatore.\nInizia la carriera di allenatore nel 1995 con l', squadra che riesce subito a salvare. Dopo due anni di pausa, \u00e8 ingaggiato nel 1998 dal , squadra con cui vince un titolo di Apertura nel 1999. Nel 2001 diviene selezionatore della nazionale messicana, che guida dal 2001 al 2002, portandola alla finale della Coppa America (persa contro la ) e qualificandola alla fase finale del campionato mondiale del 2002.\nRitorna dunque nella Liga spagnola nelle vesti di allenatore, allenando proprio l'Osasuna (di cui aveva vestito la maglia) nella stagione 2002-2003. In quattro anni conduce il club alla finale di Coppa del Re nel 2004-2005 e a giocare la Coppa UEFA l'anno dopo. Nel 2005-2006 l'Osasuna \u00e8 la squadra rivelazione del campionato spagnolo, che termina al quarto posto, eguagliando la miglior posizione del club nella storia e arrivando a giocare i preliminari di UEFA Champions League dell'anno seguente. I suoi successi nell'Osasuna gli valgono il riconoscimento della UEFA che lo nomina \"Miglior allenatore di Spagna\" nel 2006.\nIl suo prestigio aumenta e il 19 maggio viene chiamato ad allenare l', firmando un annuale con opzione di prolungamento per altri due anni. Nella stagione di debutto porta la squadra al settimo posto, qualificandola per l'Intertoto. Vincendo l'Intertoto il club madrinelo arriver\u00e0 a giocare nuovamente la Coppa UEFA dopo dieci anni. Il 20 giugno 2007 rinnova il contratto e nella stagione guida la squadra al quarto posto finale in campionato. In Europa l'Atl\u00e9tico \u00e8 eliminato dal Bolton nei sedicesimi di finale di Coppa UEFA. Nel 2008-2009, battendo lo nel preliminare, torna a giocare la Champions League dopo dodici anni. Il 3 febbraio 2009 con la squadra al sesto posto viene esonerato.\nIl 4 aprile torna alla guida della selezione nazionale messicana. Vince la CONCACAF Gold Cup 2009e conduce poi il Messico alla qualificazione al mondiale del 2010. Qui raggiunge gli ottavi di finale, dove \u00e8 sconfitto per 3-1 dall' ed eliminato. Il 30 giugno 2010 si dimette da commissario tecnico, affermando di aver fallito poich\u00e9 l'obiettivo pattuito con la federazione erano i quarti di finale.\nIl 18 novembre 2010 subentra a Jos\u00e9 Aurelio Gay sulla panchina del , ultimo in Liga con appena 7 punti in 11 giornate di campionato. Con Aguirre in panchina gli aragonesi ottengono 38 punti in 27 partite e raggiungono la salvezza all'ultima giornata. Il 29 maggio 2011 rinnova il suo contratto con il Real Saragozza di una stagione, con un'opzione per prolungarlo di un altro anno. Il 2011-2012 \u00e8 tribolato: dopo 16 incontri di campionato il club ottiene due vittorie, quattro pareggi e dieci sconfitte, a causa delle quali gli aragonesi si trovano all'ultimo posto in classifica con 10 punti. La squadra \u00e8 poi eliminata dalla Coppa del Re ai sedicesimi di finale dall'Alcorc\u00f3n, club di Segunda Divisi\u00f3n. Il 29 dicembre 2011 Aguirre trova un accordo con il Real Saragozza e rescinde il suo contratto.\nIl 28 novembre 2012 \u00e8 ingaggiato dall'Espanyol, squadra della Primera Divisi\u00f3n spagnola, e salva la squadra con sei giornate d'anticipo. Il 4 giugno 2013 firma un contratto per un nuovo anno col club catalano. Il 16 maggio 2014 si dimette.\nIl 30 giugno assumere la guida tecnica del in sostituzione del dimissionario Alberto Zaccheroni. Il 3 febbraio 2015, dopo aver condotto la nazionale giapponese ai quarti di finale della Coppa d'Asia 2015, \u00e8 licenziato per un suo possibile coinvolgimento in una combine risalente alla stagione 2010-2011, in cui Aguirre allenava il .\nIl 18 giugno 2015 diventa il nuovo allenatore degli emiratini dell'Al-Wahda, con cui vince una Coppa di Lega degli Emirati Arabi Uniti nel 2015-2016 e una Coppa del Presidente degli Emirati Arabi Uniti nel 2016-2017. Il 21 maggio 2017 si dimette.\nIl 1\u00ba agosto 2018 \u00e8 annunciata la sua nomina a commissario tecnico della nazionale egiziana. Tuttavia il 7 luglio 2019, a seguito della clamorosa eliminazione dalla Coppa d'Africa giocata in casa per mano del Sudafrica agli ottavi di finale, viene esonerato.\nil 4 novembre 2019 torna nella liga spagnola e firma un contratto con il club del . Nonostante un'importante rimonta proprio dall'avvento in panchina dell'esperto tecnico messicano alla fine non \u00e8 riuscito a salvare il club dalla retrocessione e il 20 luglio 2020 viene esonerato.\nIl 7 dicembre viene nominato tecnico del Monterrey."}
{"id": "1239343", "revid": "78273", "url": "https://it.wikipedia.org/wiki?curid=1239343", "title": "Cornigliano Ligure", "text": ""}
{"id": "1239352", "revid": "174925", "url": "https://it.wikipedia.org/wiki?curid=1239352", "title": "Museo del Louvre", "text": "Il museo del Louvre (, : ) di Parigi, in Francia, \u00e8 uno dei pi\u00f9 celebri musei del mondo e il primo per numero di visitatori (9,6 milioni nel 2019). Si trova sulla \"rive droite\", nel I \"arrondissement\", tra la Senna e rue de Rivoli.\nDescrizione.\nIl museo ha preso il nome dal palazzo che lo ospita. Originariamente era una fortezza, costruita alla fine del XII secolo durante il regno del re capetingio Filippo II, nei rifacimenti successivi fu sede reale e governativa.\nLa conformazione attuale del palazzo origina dai lavori ordinati da Carlo V di Francia nella seconda met\u00e0 del XIV secolo. Fu la sede effettiva della monarchia francese fino al 1682, quando Luigi XIV si trasfer\u00ec nella reggia di Versailles. Il Louvre rimase comunque la sua sede formale fino al termine dell'Ancien R\u00e9gime nel 1789. Fu il governo rivoluzionario a dare piena attuazione a progetti gi\u00e0 avviati di trasformazione in museo, inaugurandolo come tale nel 1793, anche se il palazzo continu\u00f2 a ospitare enti governativi fino agli anni novanta.\nPer iniziativa del presidente Mitterrand fu sottoposto a lavori di ampliamento negli anni ottanta e novanta secondo il progetto denominato \"Grand Louvre\", che comprende la caratteristica piramide di vetro e acciaio nel cortile principale.\nIl ruolo centrale della Francia nella storia dell'Ottocento contribu\u00ec grandemente all'accrescimento della collezione museale, che comprende alcune delle pi\u00f9 famose opere d'arte del mondo e manufatti di grande valore storico, come la stele degli avvoltoi e quella di Hammurabi.\nVi sono esposte la \"Gioconda\" e la \"Vergine delle Rocce\" di Leonardo da Vinci, le \"Nozze di Cana (Veronese)\", due \"Prigioni\" di Michelangelo Buonarroti, \"Bacco e Arianna\" di Giambattista Pittoni, \"Amore e Psiche\" di Antonio Canova, \"Il giuramento degli Orazi\" di Jacques-Louis David, \"La zattera della Medusa\" di Th\u00e9odore G\u00e9ricault, \"La Libert\u00e0 che guida il popolo\" di Eug\u00e8ne Delacroix, la \"Venere di Milo\" e la \"Nike di Samotracia\", il \"Codice di Hammurabi\".\nLa statua equestre di Luigi XIV rappresenta il punto di origine del cosiddetto \"Axe historique\", anche se il palazzo non \u00e8 allineato con l'asse stesso.\nAccesso al museo.\nL'accesso principale al museo \u00e8 la \"Hall Napol\u00e9on\" sotto la piramide, dove si trovano le biglietterie e gli accessi alle tre ali del museo. Vi si pu\u00f2 arrivare direttamente dalla metropolitana, in quanto la fermata \"Palais Royal - Mus\u00e9e du Louvre\" porta alla zona commerciale sotterranea. Altri ingressi sono il \"passage Richelieu\" da rue de Rivoli, la \"porte des Lions\" che d\u00e0 sul quai Fran\u00e7ois Mitterrand e quello del \"jardin du Carrousel\".\nSezioni e collezioni.\nLa collezione del Museo del Louvre comprende oltre oggetti e opere d'arte.\nSono in esposizione permanente opere, scelte dai curatori delle sue otto sezioni, ed esibite nei a loro dedicati. Secondo il resoconto annuale del 2005 i pezzi di propriet\u00e0 del museo si dividono come segue:\nIl vanto del museo \u00e8 la sua raccolta di dipinti ( in esposizione permanente e i rimanenti conservati in deposito), che rappresenta la seconda pi\u00f9 grande collezione di arte pittorica del mondo dopo quella del Museo dell'Ermitage di San Pietroburgo in Russia.\nLa sezione stampe e disegni \u00e8 stata notevolmente ampliata nel 1935, grazie alla donazione della collezione del barone Edmond James de Rothschild (1845\u00a0\u2013 1934) che comprendeva pi\u00f9 di incisioni, quasi disegni e 500 libri miniati.\nIl museo del Louvre dispone di un grande gruppo di mecenati, costituito da associazioni e aziende. L'associazione \"Amici del museo\" ha comprato pi\u00f9 di 700 opere per arricchirlo e aiutarlo finanziariamente.\nStoria.\nLe origini.\nIl \"Palazzo del Louvre\" \u00e8 il frutto di una serie di costruzioni realizzate nel corso degli ultimi 800 anni.\nLa vera origine del termine \"louvre\" \u00e8 dibattuta. Altre localit\u00e0 francesi portano il medesimo nome. La pi\u00f9 conosciuta fa derivare \"louvre\" dal latino \"lupara\", cio\u00e8 \"luogo abitato dai lupi\". Un'altra ipotesi \u00e8 quella di Sauval che propone che il nome derivi dall'antico termine anglo-sassone \"leouar\" che significava \"castello\" o \"fortezza\". Edwards, invece, sostiene che il nome derivi dal termine \"rouvre\", che significa \"quercia\", e che si riferisca al fatto che originariamente il palazzo era stato costruito in un bosco.\nLa Potter ipotizza che il re Filippo II abbia parlato della costruzione chiamandola \"L'\u0152uvre\" (in francese \"il capolavoro\"), perch\u00e9 era il palazzo pi\u00f9 grande di Parigi nel XII secolo.\nIn ogni caso, una struttura che serviva da fortezza fu edificata tra il 1190 e il 1202 sotto il regno di Filippo II, allo scopo di difendere Parigi dalle incursioni normanne. Non \u00e8 certo se si trattasse proprio del primo edificio innalzato in quel punto, anche se alcune fonti del tempo si riferiscono al primo Louvre come alla \"\"Nuova Torre\", che indicherebbe che in precedenza esistesse una \"Vecchia Torre\"\". L'unica parte tuttora rimasta di quell'edificio sono le fondamenta dell'angolo sud-orientale del palazzo. In seguito la struttura venne ampliata, principalmente per opera di Carlo V che nel 1358 fece costruire un muro difensivo attorno alla fortezza e trasform\u00f2 il Louvre in una sontuosa residenza reale, anche sovrani di epoca successiva la utilizzarono come prigione.\nLuigi IX (San Luigi) e Francesco I fecero aggiungere rispettivamente una prigione sotterranea e un edificio collaterale. Francesco fece inoltre ricostruire il Louvre secondo il progetto dell'architetto Pierre Lescot. Dopo la morte di Francesco, sopraggiunta nel 1547, il suo successore Enrico II mantenne il progetto dell'architetto e fece completare le ali occidentale e meridionale decorandole con i bassorilievi di Jean Goujon.\nL'opera di rinnovamento di Lescot modific\u00f2 la struttura del Louvre da quella tipica di una fortezza a quella attuale.\nNel 1594 re Enrico IV fece unire il Palazzo del Louvre con il Palazzo delle Tuileries, che era stato fatto costruire da Caterina de' Medici. Questo grande progetto richiese la costruzione della \"Grande Galerie\" che un\u00ec quindi il \"Pavillon de Flore\" all'estremit\u00e0 meridionale del complesso con il \"Pavillon de Marsan\" che si trova invece a quella settentrionale. Secondo gli storici dell'epoca l'edificio era uno dei pi\u00f9 lunghi del mondo.\nNel 1624 Jacques Lemercier progett\u00f2 la \"Cour Carr\u00e9e\", che fu chiusa da altre tre ali da Louis Le Vau (originariamente a due piani, ma in seguito rialzate): la corte, realizzata sotto i regni di Luigi XIII e Luigi XIV, quadruplic\u00f2 le dimensioni dell'antico cortile interno. I lavori si interruppero quando Luigi XIV scelse Versailles come propria residenza. Il Louvre rimase cos\u00ec immutato fino al XVIII secolo quando, su iniziativa di Luigi XV inizi\u00f2 la sua trasformazione in museo. I lavori tuttavia non procedettero molto fino alla Rivoluzione francese.\nLa Rivoluzione francese.\nNel maggio 1791 l'Assemblea nazionale costituente decret\u00f2 che Louvre e Tuileries avrebbero formato il Palazzo Nazionale, destinato a residenza del re e a ospitare un'esposizione di scienze e arti a scopo educativo. I sostenitori dell'idea miravano a dimostrare la superiorit\u00e0 del nuovo regime sul vecchio, che nei decenni precedenti non era riuscito a completare la trasformazione in museo, e a fare di Parigi la capitale delle arti e una nuova Atene.\nIl Ministro dell'interno Roland nomin\u00f2 una commissione di sei membri per sovrintendere ai lavori. Gli avvenimenti successivi contribuirono all'accelerazione del processo, anche grazie alla confisca di opere d'arte alla Chiesa e agli \u00e9migr\u00e9. Nell'aprile 1793 a Roland succedette Garat e il museo apr\u00ec le sue porte il 10 agosto 1793, in occasione di un festival per la celebrazione del primo anniversario della repubblica. Da novembre dello stesso anno fu ufficialmente \"Mus\u00e9um central des arts de la R\u00e9publique\".\nDal 1794 in poi le vittorie dell'esercito rivoluzionario francese fecero affluire in patria un numero sempre maggiore di opere d'arte provenienti da tutta Europa, con l'obiettivo di trasformare il museo nel pi\u00f9 importante del continente. \nParticolarmente significativo fu l'arrivo nella collezione di tanti capolavori oggetto delle spoliazioni napoleoniche in Italia, tra cui anche il \"Gruppo del Laocoonte\" e l\"'Apollo del Belvedere\" che facevano parte della collezione papale, giunti a Parigi nel luglio 1798 e accolti con fastose cerimonie (per l'occasione venne anche realizzato un vaso di S\u00e8vres celebrativo). \nUguale sorte tocc\u00f2 al gruppo bronzeo dei Cavalli di San Marco a Venezia e ai tanti capolavori nelle varie corti italiane: Raffaello, Perugino, Andrea del Sarto, Tiziano, Moroni, Correggio, i Carracci, Guercino, Domenichino, Guido Reni, Taddeo Gaddi, Lorenzo Monaco, Benozzo Gozzoli, e molti altri. \nIl gran numero di queste opere costrinse i curatori del museo a riorganizzare l'esposizione. Il palazzo fu restaurato e inaugurato nel 1800, per essere poi ribattezzato \"\"Mus\u00e9e Napol\u00e9on\" nel 1802.\nLa collezione continu\u00f2 a crescere sotto la direzione di Vivant Denon, grazie ad acquisizioni regolari e altre forzose (ad esempio la cessione forzata di parte della \"Collezione Borghese\", per\u00f2 pagata da Napoleone pi\u00f9 del doppio dell'estimazione fatta da Vivant-Denon) perseguendo il proposito di creare un museo delle arti universale, che racchiudesse tutte le sculture migliori. \nBonaparte infatti aveva dato disposizione di prelevare sculture, piuttosto che dipinti antichi. Vivant-Denon, pi\u00f9 interessato alle pitture, riusc\u00ec a riunire un'eccezionale collezione, prelevando opere nelle grandi collezioni tedesche (Kassel, Braunschweig e Berlino), austriache e nelle chiese italiane (nel 1811 fece un viaggio in Toscana con lo scopo di prelevare opere dei primitivi del Duecento e del Trecento, all'epoca quasi dimenticati). \nLa \"Grande galerie\" lunga quattrocento metri fu adattata dall'architetto di Napoleone, Fontaine, e fu pronta per il matrimonio imperiale del 1810. La galleria era divisa in tre sequenze: scuola francese, scuole del Nord, scuola italiana. \nLa collezione si ridusse per\u00f2 notevolmente quando quasi tutte le opere requisite durante le guerre dovettero essere rese ai legittimi proprietari dopo la sconfitta di Napoleone a Waterloo nel 1815: pi\u00f9 di opere d'arte vennero infatti restituite. Antonio Canova fu incaricato del recupero e riusc\u00ec a riportare in patria molti dei capolavori italiani. Di molti tuttavia fu impossibile ottenere la restituzione, come ad esempio le Nozze di Cana di Paolo Veronese.\nPer quanto riguarda i regni italiani, su 506 dipinti ne fu restituita solamente la met\u00e0, 249 opere; i rimanenti 248 (per la gran parte dallo Stato Pontificio) sono rimasti in Francia e nove furono dichiarati smarriti.\nIl Grand Louvre e la piramide.\nVerso il 1874-75, con la ricostruzione del \"Pavillon de Flore\" e del \"Pavillon de Marsan\", distrutti durante la Terza Repubblica francese, il palazzo aveva raggiunto la conformazione attuale grossomodo rettangolare. A est il \"pavillion Sully\" (da Massimiliano di B\u00e9thune, duca di Sully), di forma quadrangolare con al centro la piazza \"Cour Carr\u00e9e\", a nord e a sud due ali, rispettivamente la \"Richelieu\", che d\u00e0 su Rue Rivoli, e la \"Denon\", che d\u00e0 sulla Senna, a comprendere la \"Cour Napol\u00e9on\", il grande cortile centrale.\nNegli anni ottanta, il presidente Mitterrand propose come uno delle sue \"Grandes Operations d'Architecture et d'Urbanisme\" il rinnovamento dell'intera area. Il progetto fu ideato da Ieoh Ming Pei e comprendeva una piramide di vetro e acciaio posizionata nella \"Cour Napol\u00e9on\", a illuminare un grande atrio sotterraneo che avrebbe funto da nuovo ingresso principale, oltre al Carrousel du Louvre, una vera e propria citt\u00e0 sotterranea con negozi, bar, servizi, auditorium, una grande libreria e una sala per le esposizioni temporanee. Il progetto sollev\u00f2 molte polemiche e resistenze, malgrado ci\u00f2 la piramide e l'atrio sotterraneo furono inaugurati il 15 ottobre 1988 e completati nel 1989.\nLa seconda fase del piano, comprendente la \"Pyramide Invers\u00e9e\" che illumina il Carrousel, fu completata nel 1993, in occasione del bicentenario del museo. Nello stesso anno fu aperta anche l'ala Richelieu, in precedenza occupata da uffici direzionali del Ministero delle Finanze, dopo molte resistenze allo spostamento nei nuovi uffici di Bercy. Nel 2002 la presenza di visitatori era gi\u00e0 raddoppiata rispetto all'apertura della piramide.\nIl Louvre-Lens.\nDal momento che molte delle opere della collezione del Museo del Louvre sono state esposte solo all'interno delle loro sezioni museali - e alcune di esse vi si trovano da circa duecento anni - \u00e8 stato deciso di creare una sede staccata lontana da Parigi, per sperimentare gli esiti dell'allestimento di nuove esposizioni e per permettere la visione di alcune opere a un pubblico pi\u00f9 vasto. Il patrimonio artistico della nuova sede - precisamente a Lens, nel nord della Francia - \u00e8 composto da opere che attualmente fanno parte dell'esposizione permanente del Louvre e non, come molti pensano, da opere da molto tempo dimenticate nei magazzini sotterranei. Vengono esposte fianco a fianco opere di tutte le epoche e di tutte le culture, con l'intenzione di creare un nuovo modo di concepire l'esperienza di una visita al museo. Il Louvre-Lens \u00e8 stato inaugurato nel 2012, con un costo totale di 150 milioni di euro e una superficie di .\nDirezione.\nIl Museo del Louvre \u00e8 stato per lungo tempo gestito dallo Stato, affidato alla \"R\u00e9union des Mus\u00e9es Nationaux\"; recentemente invece al Museo \u00e8 stato concesso un certo potere di autogestione configurandolo come un \"\u00c9tablissement Public Autonome\", allo scopo di razionalizzare e migliorare il suo sviluppo.\nDirettori.\nIn passato il direttore del Louvre era noto con il nome di \"Conservateur\", mentre attualmente viene definito \"Pr\u00e9sident directeur g\u00e9n\u00e9ral\"\". Questi i direttori che si sono succeduti nel tempo, e in particolare nel XX secolo:\nLe maggiori opere.\nScuola italiana.\nRitratto di giovane condottiero"}
{"id": "1239355", "revid": "904368", "url": "https://it.wikipedia.org/wiki?curid=1239355", "title": "\u00c9dgar Barreto", "text": "Biografia.\nHa una moglie di nome Rocio da cui ha avuto due figli: il primogenito si chiama Mathias, mentre il 29 giugno 2014 \u00e8 nato Iker Unai.\nSuo fratello Diego, pi\u00f9 anziano di tre anni, \u00e8 anch'egli un calciatore, di ruolo portiere.\nPossiede il passaporto italiano.\nCaratteristiche tecniche.\nIl ruolo a lui pi\u00f9 congeniale \u00e8 quello della mezzala, con la possibilit\u00e0 di arrivare al limite dell'area di rigore e partecipare alla manovra offensiva, tuttavia viene impiegato prevalentemente sulla fascia destra ma sa giostrare anche a sinistra; \u00e8 pi\u00f9 adatto a giocare in un centrocampo formato da due uomini, sapendosi comunque adattare in tutti i ruoli del centrocampo. \u00c8 bravo a battere le punizioni: ispirato all'ex calciatore connazionale Francisco Arce, fin da piccolo si \u00e8 allenato con il fratello portiere.\nStefano Colantuono, suo allenatore all'Atalanta nella stagione 2010-2011, lo ha definito \u00abun centrocampista molto dinamico, forte fisicamente e dai piedi buoni, oltre ad essere un ragazzo serio e molto professionale\u00bb.\nCarriera.\nClub.\nCerro Porte\u00f1o.\nInizia la sua carriera da professionista nella squadra paraguaiana del Cerro Porte\u00f1o. Nella stagione 2002 gioca 6 partite di campionato, mentre nell'annata successiva le presenze in campionato sono 20, con 4 reti all'attivo. In questa stagione esordisce anche nelle competizioni internazionali, giocando la Coppa Libertadores 2003, competizione nella quale realizza anche una rete. A fine anno solare lascia il club.\nNEC Nijmegen.\nNel gennaio 2004 viene acquistato dalla squadra olandese del NEC Nijmegen. Conclude quindi la stagione con 9 presenze in campionato e 4 in Coppa d'Olanda.\nNella stagione 2004-2005 gioca titolare disputando 25 presenze in campionato ed una in Coppa. In questa stagione segna anche le prime reti in Europa: in particolare, \u00e8 protagonista nella partita vinta per 3-0 sul Roosendaal, in cui segna una doppietta e fornisce l'assist a Sa\u00efd Boutahar per il gol che chiude la partita.\nNella stagione 2005-2006 gioca tutte le partite di campionato tranne due, mentre in Coppa le presenze sono 6, con 6 reti complessive.\nNella stagione 2006-2007, l'ultima nei Paesi Bassi, gioca 29 partite di campionato (con 2 gol) e 5 partite nella Coppa d'Olanda, chiudendo l'esperienza con il NEC con 117 presenze e 13 reti complessive. In quest'ultima stagione, a causa della ritardata cessione in Italia, viene messo fuori rosa per un breve periodo.\nReggina.\nIl 19 luglio 2007 si trasferisce alla per 2 milioni di euro, firmando un contratto quadriennale.\nEsordisce in maglia amaranto il 26 agosto nella prima giornata di campionato pareggiata 1-1 in casa contro l'Atalanta. Tre giorni dopo segna la prima rete con la nuova squadra, segnando al 74' il gol decisivo per la vittoria per 3-2 in Coppa Italia contro il .\nSegna il suo primo gol nel campionato italiano il 27 gennaio 2008 nella gara di ritorno contro l'Atalanta: la sua rete al 67' chiude la partita sul 2-2. Con 36 partite disputate in campionato risulta il giocatore pi\u00f9 impiegato nella stagione 2007-2008. L'11 maggio 2008, nella partita Reggina- (2-0), permette la salvezza della squadra amaranto con il suo primo gol al Granillo, grazie ad un tiro da venticinque metri.\nL'anno successivo, terminato con la retrocessione in Serie B, disputa 32 presenze in campionato con 2 reti, pi\u00f9 una partita in Coppa Italia. A fine stagione lascia la squadra dopo 71 presenze e 6 gol complessivi.\nAtalanta.\nL'11 luglio 2009 viene acquistato a titolo definitivo dall'Atalanta per 4,5 milioni di euro, con cui firma un contratto fino al 2014.\nEsordisce in maglia nerazzurra il 15 agosto nel terzo turno di Coppa Italia vinto per 1-0 in trasferta contro il .\nDopo aver disputato 4 partite di campionato, la rottura del piede sinistro lo costringe a saltare l'intera stagione, conclusa con la retrocessione in Serie B).\nTorna a vestire la casacca nerazzurra l'11 settembre 2010, nella partita vinta dall'Atalanta contro il (2-0). A fine stagione viene inserito nella formazione \"Top 11\" del campionato di Serie B 2010-2011. All'inizio della stagione successiva, con ancora tre anni di contratto, lascia la squadra dopo 34 presenze e 2 gol complessivi; della stessa era l'incaricato di battere le punizioni in assenza del capitano Cristiano Doni, che gli diede per primo in dialetto bergamasco il soprannome \"Cagnass\" (in lingua italiana \"cagnaccio\"), per la sua abilit\u00e0 a contrastare gli avversari. Sia a Reggio Calabria che a Bergamo ha giocato in coppia a centrocampo con il cileno Carlos Carmona.\nPalermo.\nIl 31 agosto 2011, ultimo giorno di calciomercato, passa a titolo definitivo al Palermo per 8 milioni di euro (con plusvalenza di 5,3 milioni di euro per gli orobici); il calciatore firma un contratto quadriennale da 1,3 milioni di euro lordi a stagione.\nEsordisce in maglia rosanero in Palermo- 4-3, seconda giornata di campionato. Chiude la stagione con 34 presenze, che lo rendono il giocatore pi\u00f9 utilizzato della rosa. Chiude la sua seconda stagione al Palermo con 30 presenze in campionato e 2 in Coppa Italia.\nNella stagione 2013-2014 diventa il capitano della squadra, succedendo a Fabrizio Miccoli. Un infortunio lo tiene fuori dal campo per le prime partite stagionali, debuttando l'8 settembre 2013 nella gara vinta in trasferta contro il per 3-0. Il 3 maggio 2014, dopo la vittoria contro il Novara 1-0 in trasferta, ottiene la promozione in Serie A \u2013 con annessa vittoria del campionato \u2013 con cinque giornate d'anticipo; \u00e8 il secondo campionato cadetto vinto in carriera, dopo quello 2010-2011 con l'Atalanta. Chiude la stagione con 34 presenze in campionato.\nIn scadenza di contratto a giugno 2015, per decisione della societ\u00e0 e dello spogliatoio, perde la fascia di capitano in favore di Stefano Sorrentino.\nComplessivamente con il Palermo ha giocato 125 partite e segnato 7 gol.\nSampdoria.\nIl 19 febbraio 2015 si accorda con la , con cui alla fine della stagione 2014-2015 firma un contratto triennale. Il 1\u00ba luglio 2015 viene ufficializzato l'acquisto a titolo definitivo da parte della Samp. Sceglie di indossare la maglia numero 8 come quella usata negli anni di Reggio e di Palermo.\nIl 30 luglio esordisce in blucerchiato giocando la gara di Europa League contro il Vojvodina, persa 4-0. Durante la stagione 2015\u20132016 colleziona 30 presenze, senza segnare. Il 28 agosto 2016 trova il suo primo gol in blucerchiato contro l'Atalanta sua ex-squadra. Il 4 dicembre 2016 trova il secondo gol stagionale contro il Torino nella partita conclusasi 2-0 per la .\nL'11 febbraio 2018, durante la sua terza stagione coi genovesi, torna al gol in campionato che mancava da pi\u00f9 di un anno, sbloccando la gara vinta poi 2-0 contro il Verona.\nRimane in blucerchiato per altri due anni, dove (anche causa infortuni) trova poco spazio arrivando a rescindere il suo contratto con il club 27 maggio 2020, rimanendo svincolato.\nRitorno al NEC Nijmegen.\nIl 15 luglio 2020 dopo 13 anni fa ritorno al NEC Nimejen firmando un contratto annuale con opzione per un ulteriore anno e con la possibilit\u00e0 di intraprendere poi un percorso nel settore giovanile del club olandese a fine carriera. Segna il suo primo gol in Eerste Divisie il 5 marzo 2021 nella sfida vinta per 0-7 contro l\u2019.\nNazionale.\nEsordisce ventenne in Nazionale maggiore l'8 luglio 2004, nell'incontro tra Paraguay e Costa Rica in Coppa America, che in quella edizione veniva disputata in Per\u00f9. Disputa tutte le quattro partite giocate dalla sua squadra da titolare. Sempre in quell'anno, disputa i Giochi Olimpici di Atene 2004 con la squadra Under-23 della sua nazione, conquistando la medaglia d'argento: la sua squadra perde in finale contro l'Argentina.\nDall'anno successivo, Barreto comincia a diventare un punto fermo della Nazionale maggiore, siglando la sua prima rete con l\"'Albirroja\" il 18 agosto, nell'amichevole disputata a Ciudad del Este contro la Nazionale di El Salvador. Arriva a questa partita dopo 6 presenze nelle qualificazioni ai Mondiale 2006 fra settembre 2004 e agosto 2005.\nDopo un'altra partita di qualificazione e 3 amichevoli, \u00e8 tra i 23 convocati per disputare il Mondiale in Germania: gioca 2 partite e la squadra viene eliminata al primo turno.\nDopo 5 amichevoli fra ottobre 2006 e giugno 2007, tra giugno e luglio partecipa alla Copa Am\u00e9rica 2007, in cui va a segno contro gli Stati Uniti siglando la prima rete nella vittoria per 3-1; chiude la competizione con 4 partite disputate. Il 2007 \u00e8 stato l'anno in cui Barreto ha indossato la maglia biancorossa pi\u00f9 volte: 15 le presenze, chiudendo l'anno solare con 2 amichevoli e 4 partite di qualificazione ai Mondiale 2010.\nNel 2008 chiude il computo delle partite di qualificazione avvenuta l'anno seguente, contribuendo con 14 presenze su 18 disponibili; in quest'annata le presenze nel girone eliminatorio sono 6, accompagnate da 4 amichevoli, mentre nel 2009 le apparizioni ufficiali saranno 4 con un'amichevole. Il 9 settembre 2009 si provoca una microfrattura al quinto metatarsale del piede sinistro nella partita vinta dal Paraguay contro l'Argentina, che gli compromette l'intera stagione con la squadra di club. Nonostante la prolungata inattivit\u00e0, il CT paraguaiano Gerardo Martino lo convoca comunque per i Mondiali in Sudafrica, dove disputa 3 partite (una del primo turno, gli ottavi e i quarti) precedute dall'amichevole di preparazione del 2 giugno contro la .\nRitorna in Nazionale il 17 novembre 2010 per disputare l'amichevole contro la Nazionale di calcio di Hong Kong, siglando la sua terza rete con la maglia dell\"'Albirroja\" nel 7-0 finale.\nIl 25 giugno 2011, dopo 3 amichevoli nello stesso mese, viene inserito dal commissario tecnico Gerardo Martino nella lista dei convocati per la Coppa America disputata in Argentina. Nella competizione disputa la prima partita contro l'Ecuador, dove accusa un infortunio uscendo dal campo al 37'; salta quindi le successive due partite del girone. Torna disponibile nella gara dei quarti contro il Brasile subentrando nella ripresa ad Enrique Vera. Nonostante un suo errore nei tiri di rigore, la squadra riesce ad accedere alle semifinali dove affronta e vince (sempre ai rigori) contro il Venezuela e guadagnosi cos\u00ec un posto nella finale contro l'Uruguay, che la sua squadra perde per 3-0 (Barreto non viene utilizzato nell'incontro).\nPunto fermo della Nazionale, il 5 agosto 2012 si ritira dalla stessa per motivi di carattere fisiologico.\nStatistiche.\nPresenze e reti nei club.\n\"Statistiche aggiornate al 6 novembre 2021.\""}
{"id": "1239356", "revid": "1386670", "url": "https://it.wikipedia.org/wiki?curid=1239356", "title": "Rivarolo Ligure", "text": ""}
{"id": "1239360", "revid": "78273", "url": "https://it.wikipedia.org/wiki?curid=1239360", "title": "San Francesco d'Albaro", "text": ""}
{"id": "1239364", "revid": "122981534", "url": "https://it.wikipedia.org/wiki?curid=1239364", "title": "San Fruttuoso", "text": ""}
{"id": "1239366", "revid": "1418004", "url": "https://it.wikipedia.org/wiki?curid=1239366", "title": "Noah Gordon", "text": "Il suo primo romanzo con cui si \u00e8 imposto all'attenzione del pubblico \u00e8 \"L'uomo che cercava la verit\u00e0\" (\"The Rabbi\"), del 1965, che racconta la storia d'amore tra un giovane rabbino e la figlia di un pastore protestante. Ma la consacrazione avviene con la trilogia della famiglia Cole, nei libri \"Medicus\" (1989), \"Lo sciamano\" (1992) e \"L'eredit\u00e0 dello sciamano\" (1996).\nLa maggior parte dei suoi libri parla comunque di medicina sotto molti aspetti, partendo da quello prettamente scientifico fino a quello, non meno importante, umano.\nOpere.\nTrilogia della Famiglia Cole.\nIl filo conduttore di questi tre libri \u00e8 quel \"dono\" che permette ad alcuni appartenenti a questa famiglia di \"sentire\" quando la vita sta abbandonando una persona, portandoli ad intraprendere una vita rivolta al prossimo, con l'aiuto delle conoscenze mediche dell'epoca."}
{"id": "1239373", "revid": "1386670", "url": "https://it.wikipedia.org/wiki?curid=1239373", "title": "Sant'Ilario Ligure", "text": ""}
{"id": "1239375", "revid": "110157", "url": "https://it.wikipedia.org/wiki?curid=1239375", "title": "Yale University Art Gallery", "text": "La Yale University Art Gallery si trova in Chapel Str. 1111 a New Haven (Stati Uniti); museo di antichit\u00e0, arti decorative, arte antica, arte moderna ed arte contemporanea.\nIl museo espone opere di: Camille Corot, Gustave Courbet, Salvador Dal\u00ed, Edgar Degas, Edward Hopper, Vasily Kandinsky, Paul Klee, Ren\u00e9 Magritte, \u00c9douard Manet, Jean-Fran\u00e7ois Millet, Piet Mondrian, Pablo Picasso, Jackson Pollock, Vincent van Gogh e altri.\nLa sede.\nLa galleria si trova nell'Universit\u00e0 di Yale, una delle pi\u00f9 gloriose e famose Stati Uniti d'America.\nSi trova nell'area sud nella parte pi\u00f9 antica di tutto il centro universitario.\nIl museo comprende due edifici vicini: il primo \u00e8 del 1928 e progettato dall'architetto Egerton Swartwout il secondo \u00e8 invece opera di Louis I. Kahn e risale al 1953.\nLa storia.\nNel 1832 l'artista americano John Trumbull dona 100 opere allo Yale College.\nNegli anni successivi molti seguirono il suo esempio.\nNel 1871 l'Universit\u00e0 acquista una collezione medievale e rinascimentale di James Jackson Jarves.\nStephen C. Clarke dona alcune opere impressioniste nel 1903.\nNel 1941 entrarono a far parte del museo quadri di arte moderna tra cui dei quadri di Picasso, Klee e Mondrian.\nIl museo espone anche delle sculture di artisti come Richard Serra, Henry Moore e altri."}
{"id": "1239377", "revid": "287204", "url": "https://it.wikipedia.org/wiki?curid=1239377", "title": "Vladislav Bogi\u0107evi\u0107", "text": "Carriera.\nCentrocampista difensivo, con grandi capacit\u00e0 di costruzione di gioco, Bogi\u0107evi\u0107 inizi\u00f2 a giocare al calcio nelle giovanili dello , club con il quale fece anche l'esordio nel campionato jugoslavo. Trascorse in totale 13 stagioni nel club di Belgrado, vincendo cinque volte il titolo nazionale. Nel suo momento di massima maturit\u00e0 tecnica fu oggetto di attenzione di molti club europei, in particolare del che, nel 1977, cercava un valido rimpiazzo per Franz Beckenbauer, andato a terminare la carriera in Nord America. Ma le severe restrizioni delle Federazioni dell'Est europeo sui trasferimenti all'estero non prevedevano che un calciatore potesse lasciare il Paese prima della stagione sportiva in cui compiva 28 anni, al fine di evitare il depauperamento tecnico dei vivai nazionali (lo \"status\" di tali giocatori essendo, formalmente, di dilettanti).\nNella primavera del 1978 comunque, bench\u00e9 anagraficamente ancora ventisettenne, Bogi\u0107evi\u0107 firm\u00f2 per i Cosmos per quello che fu ufficialmente il suo primo contratto da calciatore professionista. Nelle 7 stagioni trascorse a New York egli vinse tre titoli nordamericani (1978, 1980 e 1982), disputando 236 partite e segnando 39 goal (di cui, rispettivamente, 203 e 31 nella \"regular season\"), venendo anche designato seconda scelta NASL per l\"All Star Team\" nel 1978 e 1979, e prima scelta dal 1980 al 1984.\nA livello internazionale, Bogi\u0107evi\u0107 vanta 23 presenze (con 2 goal) nella Nazionale ex-jugoslava e prese parte al in Germania Ovest.\nAttivit\u00e0 post-agonistica.\nDopo il ritiro, Bogi\u0107evi\u0107 intraprese varie attivit\u00e0: all'inizio lavor\u00f2 per la CONCACAF per la promozione del calcio negli Stati Uniti, poi apr\u00ec un ristorante italiano e successivamente si impieg\u00f2 nella vendita immobiliare. Dal 1994 si ciment\u00f2 nella guida tecnica, con risultati alterni, ma nel 2000 divenne allenatore in 2\u00aa della nazionale di Serbia e Montenegro, incarico che mantenne anche quando il C.T. Ilija Petkovi\u0107 si dimise nel 2001. Nel dicembre dello stesso anno si dichiar\u00f2 interessato al posto di C.T. ma l'allora presidente della Federcalcio serba, Dragan Stojkovi\u0107, di fatto ne bocci\u00f2 l'autocandidatura, sostenendo che Bogi\u0107evi\u0107 aveva troppo poca esperienza come allenatore (il che tuttavia non gli imped\u00ec di ingaggiare, pochi giorni dopo, Dejan Savi\u0107evi\u0107, con nessuna esperienza precedente).\nL'ultima esperienza da tecnico risale al 2004 presso la squadra portoghese di Prima Divisione del , durata tuttavia solo 54 giorni.\nDal 2002 Bogi\u0107evi\u0107 \u00e8 menzionato nella \"National Soccer Hall of Fame\" statunitense."}
{"id": "1239381", "revid": "9941577", "url": "https://it.wikipedia.org/wiki?curid=1239381", "title": "Cultura del Giappone", "text": ""}
{"id": "1239384", "revid": "1709158", "url": "https://it.wikipedia.org/wiki?curid=1239384", "title": "Struppa", "text": "Struppa (\"Str\u00fbppa\" in genovese) \u00e8 un quartiere residenziale genovese della val Bisagno.\nComune autonomo fino al 1926, quando insieme ad altri diciotto comuni del genovesato fu inglobato nel comune di Genova, per costituire la cosiddetta Grande Genova; nella ripartizione amministrativa del comune fu dapprima una \"delegazione\" e poi una \"circoscrizione\". Nella nuova ripartizione in vigore dal 2005 fa parte del Municipio IV Valbisagno, insieme ai quartieri di Molassana e Staglieno.\nGeografia fisica.\nL'ex circoscrizione di Struppa, estesa per 19,13 km\u00b2, di cui solo 3,72 urbanizzati, costituisce l'ultimo quartiere genovese della val Bisagno prima del comune di Bargagli ed \u00e8 formata dalle \"unit\u00e0 urbanistiche\"Doria\" e \"Prato\", che insieme hanno una popolazione di 9.934 abitanti (dato aggiornato al 31 dicembre 2017).\nOltre ai due principali abitati, posti nel fondovalle sulla sponda destra del Bisagno, a poca distanza uno dall'altro, l'area di Struppa comprende anche le frazioni collinari di San Siro, San Cosimo, San Martino e Aggio, situate sul versante destro della val Bisagno e Fontanegli, unico centro sul versante sinistro.\nTerritorio.\nStruppa confina a levante con i comuni di Bargagli e Davagna, a nord con il comune di Montoggio, a ponente con Molassana e Sant'Eusebio, a sud-ovest con Quezzi, a sud con Bavari e Nervi.\nLa localit\u00e0 \u00e8 adagiata lungo il torrente Bisagno, in una conca fertile e soleggiata, compresa tra due restringimenti della valle: a monte quello al ponte della Paglia, a valle quello in corrispondenza dello sperone del Montanasco, al confine con l'area di Molassana, dove il torrente compie una decisa svolta verso sud. Struppa era un tempo famosa per i suoi prodotti agricoli, considerati tra i migliori della val Bisagno. Il territorio si estende su entrambi i versanti della valle, fino ai crinali che la dividono a nord dalla valle Scrivia e a sud dalla valle Sturla.\nOrigini del nome.\nIl toponimo Struppa (originariamente Stroppa o Stropa), attestato a partire dal XV secolo, deriverebbe da \"stroppa\" (ramo flessibile di salice usato per legature), con riferimento alla conformazione del torrente Bisagno in questo tratto. Il toponimo Struppa \u00e8 comunque poco usato nel linguaggio corrente, poich\u00e9 il quartiere \u00e8 normalmente identificato con i nomi delle due localit\u00e0 principali, Doria e Prato.\nFrazioni e localit\u00e0.\nDoria.\nDoria (in ligure \"a Doia\"), gi\u00e0 sede municipale (4.335 abitanti) \u00e8 situato in un'ampia conca sulla sponda destra del Bisagno, alla confluenza del torrente Rio Torbido, dominato dal ponte-canale dell'antico acquedotto.\nPrende il nome da Antonio Doria che agli inizi del XVII secolo vi fece costruire una villa circondata da una vasta porzione di terreno. Dopo l'annessione a Genova, nella parte a valle di questa propriet\u00e0 fu costruita una grande casa di riposo.\nIl quartiere comprende sulla sponda sinistra un borgo detto Rosata (in ligure \"Ros\u00e2\"), dove confluivano diverse vie, che passando per Bavari, collegavano la val Bisagno con il levante genovese.\nPrato.\nPrato (5.676 abitanti), adiacente a Doria, con cui forma oggi un unico abitato, occupa la grande piana vicina al ponte della Paglia, con il quale la SS 45 oltrepassa il Bisagno, proseguendo sulla sponda sinistra in direzione di Bargagli. Nei pressi del ponte si trova il capolinea degli autobus del servizio urbano genovese nella val Bisagno, mentre in passato vi era il termine della rete tranviaria di Genova.\nA Prato nel 1922 nacque il celebre attore Vittorio Gassman, che qui visse i primi anni dell'infanzia, prima che con la famiglia si trasferisse a Roma.\nSan Siro.\nL'antichissimo borgo di San Siro, si trova sopra la valletta del Rio Torbido, al crocevia tra la strada che attraverso Aggio e il valico di Creto portava a Montoggio, in valle Scrivia e quella che risaliva la Val Bisagno diretta in Val Trebbia.\nIl borgo, formato dalle case raccolte intorno alla chiesa omonima, lungo la SP 13 \"di Creto\", dista 1,5\u00a0km da Doria, di cui costituisce oggi un quartiere collinare; nel Medioevo fu per lungo tempo centro non solo religioso ma anche amministrativo della zona, con giurisdizione, oltre che sull'area di Struppa, anche su quella di Molassana. Secondo la tradizione qui sarebbe nato San Siro, uno dei primi vescovi di Genova, intorno alla met\u00e0 del IV secolo.\nSan Cosimo.\nSan Cosimo di Struppa \u00e8 una frazione collinare (255\u00a0m s.l.m.), sede di un \"ospitale\" sull'antica via che da Prato portava a Montoggio attraverso il passo della Gola di Sisa (729\u00a0m s.l.m.) e la Val Noci. Prende il nome dalla chiesa-ospitale intitolata ai Santi Cosma e Damiano.\nLe case della frazione sono sparse lungo l'antica via, quasi cancellata dall'espansione edilizia nella parte inferiore, ma ancora ben riconoscibile nella parte a monte dell'Acquedotto Storico.\nDal poggio sul quale sorge la chiesa, in localit\u00e0 Scandoletto, si gode un'ampia vista sulla Val Bisagno e sui monti circostanti. La canonica annessa alla chiesa \u00e8 forse parte dell'antico ospitale di via.\nSan Martino.\nSan Martino di Struppa \u00e8 una frazione collinare (331\u00a0m s.l.m.), posta pi\u00f9 a monte di San Cosimo sempre sulla stessa via del passo della Gola di Sisa e prende il nome dal santo al quale \u00e8 intitolata la chiesa. Qui termina la carrozzabile che sale da Prato, e qui in tempi antichi si trovava l'ultimo ospitale per i viandanti prima della salita al passo.\nNon trova riscontri l'ipotesi, avanzata da alcuni, secondo la quale una parte delle donne di Triora processate per stregoneria nel 1587-1588 furono confinate a San Martino, ipotesi basata solo sull'assonanza tra il termine \"b\u00e0zura\" (strega, nel dialetto della Valle Argentina) e il cognome \"Bazora\", citato su documenti di quel periodo conservati nel locale archivio parrocchiale.\nAggio.\nPaese lungo la SP 13 per il valico di Creto.\nFontanegli.\nFontanegli \u00e8 un paese in collina sul versante sinistro della valle, un tempo frazione del comune di Bavari.\nLa ricchezza di sorgenti nella zona (da cui deriva il nome del paese), ne faceva un'importante tappa sull'antica via che attraverso la Sella di Bavari e la Valle Sturla collega la Val Bisagno con il levante genovese. Il percorso fino al valico offre un ampio panorama sulla Val Bisagno e sui monti contornati dai forti.\nNel paese esistono ancora tre antichi palazzi di villeggiatura: il settecentesco palazzo Ferretto, dipinto a strisce bianche e rosa, oggi casa di riposo per anziani, il secentesco palazzo Raggi, nei pressi della chiesa e pi\u00f9 a valle il palazzo Centurione Thellung.\nStoria.\nLa zona di Struppa fu per secoli un importante crocevia di strade che da Genova e dal levante ligure portavano nell'entroterra.\nIntorno all'anno 1000 il borgo di San Siro, con l'omonima chiesa, poi ricostruita nel XII secolo, era il centro non solo religioso ma anche amministrativo di una vasta tenuta vescovile, in pratica un vero e proprio feudo ecclesiastico, chiamata \"Isola del Vescovo\", che estendeva la sua giurisdizione su tutta la zona allora chiamata \"Mollicciana\": infatti fu solo dal XV secolo che Molassana e Struppa divennero entit\u00e0 amministrative distinte, per ritrovarsi poi entrambe inglobate nel comune di Genova nel 1926. \nI borghi di San Cosimo e San Martino erano nel Medioevo posti su una delle vie che portavano in Valle Scrivia, per cui vennero in essi costruite le chiese, con annesso ospitale di via, che diedero il nome alle localit\u00e0 (San Cosimo, della cui chiesa primitiva resta il muro medioevale nel fianco settentrionale, e San Martino, di cui resta la base medioevale del campanile romanico).\nCome evidenziato dal testo del Giustiniani, nel Medioevo (ed ancora nel Cinquecento) gli abitati erano costituiti prevalentemente dagli antichi borghi collinari, allineati lungo le strade che dalla val Bisagno portavano in valle Scrivia e in val Trebbia mentre il fondovalle era scarsamente popolato, ed anche la strada proveniente da Genova correva a mezza costa, per evitare le piene del torrente. I vari centri contavano da 65 a 123 fuochi (famiglie), quindi da circa 300 a 600 abitanti. Degli attuali centri sul fondovalle, oggi i pi\u00f9 popolati, Prato era abitato solo da 20 famiglie e Doria non esisteva ancora.\nL'attivit\u00e0 principale degli abitanti rimase per secoli quella agricola. Cos\u00ec il Casalis descriveva il comune di Struppa nella prima met\u00e0 dell'Ottocento:\nNel 1926 il comune di Struppa, insieme ad altri diciotto comuni del genovesato \u00e8 stato accorpato al comune di Genova per costituire la cosiddetta Grande Genova.\nMonumenti e luoghi d'interesse.\nL'acquedotto storico.\nIl quartiere \u00e8 attraversato dall'antico acquedotto che riforniva Genova, prelevando l'acqua del Bisagno poco a monte di Prato, nella localit\u00e0 detta appunto \"La Presa\" (nel comune di Bargagli).\nNella zona di Struppa si trovano alcune imponenti strutture di questo acquedotto: oltre al ponte-canale di Cavassolo, sul torrente Canate, situato al confine con il comune di Davagna, citato dal Casalis, ne esiste un altro, anch'esso assai imponente, quasi nel centro del quartiere, sul torrente Rio Torbido, con sette arcate di circa 11m ciascuna ed un'altezza di 35m. L'acquedotto fra i due ponti percorre un lungo tratto in galleria.\nArchitetture religiose.\nSan Siro di Struppa.\nL'antichissima chiesa, esistente fin dall'Alto Medioevo, fu ricostruita nel XII secolo. Pi\u00f9 volte rimaneggiata, \u00e8 stata restaurata tra il 1921 e il 1963, ripristinando l'originario stile romanico.\nSan Martino di Struppa.\nLa parrocchiale dell'omonima frazione come tante chiese genovesi \u00e8 citata per la prima volta nel \"Registro Arcivescovile delle decime\" del 1143, come rettoria soggetta alla pieve di San Siro de Mollicciana. Il primo rettore del quale si abbia notizia fu un certo prete Bernardo, nel 1180. Da un altro documento risulta che fosse parrocchiale nel 1311; tra il XV e il XVII secolo ebbe la giurisdizione anche sulla chiesa di S. Cosimo, divenuta definitivamente autonoma nel 1657. La chiesa, originariamente in stile romanico e completamente riedificata tra il 1659 e il 1680 (della chiesa primitiva resta solo il campanile, restaurato nel 1929), \u00e8 a navata unica con cinque altari in marmo. Nel 1892 furono affrescate la facciata (ad opera del pittore G.B. Traverso) e l'interno della chiesa. I registri parrocchiali iniziano dall'anno 1585. L'interno barocco conserva, tra le varie opere d'arte, un pregevole dipinto di G.B. Carlone (Il Redentore con S. Antonio Abate e S. Apollonia), un organo ed un coro ligneo, entrambi del Settecento. Sopra l'ingresso si trova un rozzo affresco raffigurante San Martino, dipinto nel 1805 da un tale Giancarlo per sdebitarsi per l'ospitalit\u00e0 ricevuta presso la chiesa. Dell'antico ospitale di via restano alcuni fabbricati nei pressi della chiesa, affacciati sul sagrato, circondato da vecchi cipressi e pavimentato con un artistico \"risseu\".\nSanti Cosma e Damiano di Struppa (vecchia chiesa).\nLa ex chiesa parrocchiale di San Cosimo, intitolata ai Santi Cosma e Damiano, si trova nella localit\u00e0 Scandoletto e secondo la tradizione avrebbe origini antichissime, anche pi\u00f9 della pieve di San Siro. La primitiva cappella altomedievale sorgeva nei pressi di un ospitale citato in molti documenti intorno all'anno Mille. Nell'attuale chiesa \u00e8 inglobato qualche resto del muro perimetrale e della facciata romanica dell'originaria cappella. Gi\u00e0 parrocchiale, nel XV secolo fu accorpata a San Martino e solo nel 1657 riebbe la propria autonomia. Pi\u00f9 volte rimaneggiata, nel Novecento il suo titolo parrocchiale fu trasferito alla nuova chiesa, anch'essa dedicata ai Santi Cosma e Damiano, costruita a valle, nella localit\u00e0 Prato.\nSanti Cosma e Damiano di Struppa (nuova chiesa).\nLa nuova chiesa di Prato fu costruita negli anni sessanta su un terreno donato allo scopo da alcuni benefattori fin dal 1931. La chiesa, costruita su progetto di Giuseppe e Riccardo Ginatta, fu benedetta dal cardinale Giuseppe Siri il 17 dicembre 1966 dopo sette anni di lavori; ha un'unica navata a pianta ovale e la volta a forma di carena rovesciata. Le decorazioni interne e le sculture sono opera dell'artista Aldo Bosco.\nN.S. della Misericordia e San Giovanni Battista.\nLa chiesa sorge all'interno della casa di riposo in localit\u00e0 Doria. Fu costruita insieme allo stesso edificio quando nel 1909 fu deciso di trasferire in questa nuova sede l'antico \"Ricovero di Mendicit\u00e0 di Paverano\" gi\u00e0 ospitato in un antico convento nel quartiere di San Fruttuoso. I lavori di costruzione del nuovo \"Ricovero di Mendicit\u00e0\" (in seguito ribattezzato \"Casa di Riposo di Genova\") e dell'annessa chiesa terminarono nel 1911. La chiesa ha tre navate e conserva un altare barocco; la parrocchia ha giurisdizione sulla sola casa di riposo, attualmente in fase di ristrutturazione.\nN.S. di Lourdes e San Giuseppe di Prato.\nSi trova nella localit\u00e0 Canova, di fronte a Prato, sulla sponda sinistra del Bisagno. \u00c8 una struttura architettonica molto semplice, eretta nel 1925 come cappella dipendente dalla parrocchia di S. Giorgio di Bavari, rettoria autonoma dal 1944 e parrocchia dal 1946.\nSan Giovanni Battista di Aggio.\nLa chiesa della frazione di Aggio \u00e8 citata per la prima volta in un documento del 1226, anche se probabilmente \u00e8 molto pi\u00f9 antica. L'attuale chiesa fu costruita nel 1613 per iniziativa di un alto funzionario della Repubblica di Genova con la collaborazione di molti abitanti del paese, che lavorarono gratuitamente alla costruzione. Fu eretta in parrocchia nel 1657 (o 1658, secondo altre fonti) dal card. Stefano Durazzo. Sub\u00ec gravi danni da parte dei soldati austriaci durante la guerra del 1746. Prontamente restaurata, fu poi ampliata nel 1872.\nSan Pietro Apostolo di Fontanegli.\nLa chiesa di Fontanegli, citata per la prima volta in un documento del 1198, fu ricostruita nel Quattrocento ed ingrandita nel secolo successivo grazie ad una elargizione della famiglia Raggi. Nel 1878 furono eseguiti lavori di consolidamento della struttura ed un nuovo ampliamento, con il rifacimento della volta, del presbiterio, del pavimento in marmo, dell'altare maggiore e della sagrestia. La nuova chiesa fu consacrata dall'arcivescovo Salvatore Magnasco il 25 settembre 1881; al suo interno sono conservati il trittico di San Pietro, opera di Luca Cambiaso, datata 1577 e un coro ligneo proveniente dalla distrutta chiesa dell'eremo di Camaldoli. L'oratorio di San Giacinto, di fronte alla chiesa, nel periodo natalizio ospita tradizionalmente presepi artistici che partecipano a un concorso indetto dagli \"Amici della Confraternita di San Giacinto\".\nInfrastrutture e trasporti.\nStrade.\nStruppa si trova lungo la Strada statale 45 di Val Trebbia, che collega Genova a Piacenza attraverso il Passo della Scoffera. Questa strada, lunga e tortuosa, nel tratto ligure collega con Genova i comuni di Bargagli, Davagna, Torriglia e i centri dell'alta Val Trebbia; da Bargagli tramite una galleria (tunnel Bargagli-Ferriere) \u00e8 possibile raggiungere i centri dell'alta Val Fontanabuona. Una strada urbana a scorrimento veloce, costruita negli anni ottanta, percorre la sponda sinistra del Bisagno, evitando l'attraversamento dei centri abitati di Molassana e Struppa e collegandosi con la ex SS 45 a Prato, tramite la galleria della Paglia, terminata tra il 2004 e il 2007.\nDalla localit\u00e0 San Siro ha inizio la strada provinciale 13 \"di Creto\", che con numerosi tornanti collega la val Bisagno con la valle Scrivia, passando per Aggio e il valico di Creto.\nIl casello autostradale pi\u00f9 vicino \u00e8 quello di \"Genova-Est\" (nel quartiere di Staglieno) sull'Autostrada A12, a circa 6\u00a0km da Struppa.\nFerrovie.\nNon ci sono linee ferroviarie che percorrono la Val Bisagno; la stazione ferroviaria pi\u00f9 vicina \u00e8 quella di Genova Brignole, a circa 9\u00a0km da Struppa.\nCultura e societ\u00e0.\nGruppo Scout \"Genova 23\".\nIl Gruppo scout AGESCI \"Genova 23\" ha sede in Via Lombardi 5A alla Canova, e dal 1989, anno della fondazione, si occupa di educare i bambini e i ragazzi che ne fanno parte secondo gli ideali e i valori tipici dello scautismo. \nIl Genova 23 ha una Colonia di Castorini \"Valle degli otto colori\" che accoglie bambini/e di 5-7 anni, un Branco di lupetti \"Liana Gigante\" che accoglie bambini/e di 8-11 anni, un Reparto \"Dakota\", formato da ragazzi/e di 12-15 anni e la branca R/S (Noviziato + Clan), che accoglie ragazzi/e di 16-21 anni, oltre alla Comunit\u00e0 Capi per gli adulti.\nGAU - Associazione Giovani Amici Uniti.\nL'Associazione Giovani Amici Uniti (acronimo GAU) \u00e8 stata costituita nel 1965. la GAU svolge attivit\u00e0 di Pubblica Assistenza ed anche attivit\u00e0 sportive e ricreative. Attualmente ha sede nei nuovi locali di Piazza Suppini 4 a Prato."}
{"id": "1239385", "revid": "1982", "url": "https://it.wikipedia.org/wiki?curid=1239385", "title": "Rembrandt", "text": "Viene generalmente considerato uno dei pi\u00f9 grandi pittori della storia dell'arte europea e il pi\u00f9 importante di quella olandese. Il suo periodo di attivit\u00e0 coincide con quello che gli storici definiscono l\"'et\u00e0 dell'oro olandese\".\nDopo aver ottenuto un grande successo fin da giovane come pittore ritrattista, i suoi ultimi anni furono segnati da tragedie personali e difficolt\u00e0 economiche. I suoi disegni e dipinti furono popolari gi\u00e0 durante la sua vita, la sua reputazione rimase alta e per vent'anni fu maestro di quasi tutti i pi\u00f9 importanti pittori olandesi. I pi\u00f9 grandi trionfi creativi di Rembrandt sono evidenti specialmente nei ritratti dei suoi contemporanei, nei suoi autoritratti e nelle illustrazioni di scene tratte dalla Bibbia.\nSia nella pittura che nella stampa egli esib\u00ec una completa conoscenza dell'iconografia classica che modell\u00f2 per adattarla alle proprie esigenze. Cos\u00ec, la rappresentazione di scene bibliche era costituita dalla sua conoscenza dei relativi testi, dall'influenza delle tematiche classiche e dall'osservazione della popolazione ebraica di Amsterdam. Per la sua comprensione della condizione umana, inoltre, fu definito \"uno dei grandi profeti della civilt\u00e0\".\nBiografia.\nRembrandt Harmenszoon van Rijn nacque il 15 luglio 1606 a Leida nei Paesi Bassi. Era il quarto di sei figli sopravvissuti all'infanzia su dieci complessivi avuti dalla madre Neeltje Willemsdochter van Suydbroeck. La sua era una famiglia benestante nonostante il padre Harmen Gerritszoon van Rijn fosse un mugnaio e la madre la figlia di un fornaio (\u00e8 dimostrato dai testamenti dei genitori deceduti rispettivamente nel 1630 e nel 1640). Da ragazzo frequent\u00f2 la scuola di latino e si iscrisse quindi all'Universit\u00e0 di Leida, anche se secondo un contemporaneo mostrava gi\u00e0 un grande talento per la pittura: ben presto venne messo a bottega da uno dei pittori storici di Leida, Jacob van Swanenburgh. Dopo un breve ma importante periodo di apprendistato ad Amsterdam con il celebre pittore Pieter Lastman, Rembrandt apr\u00ec uno studio a Leida, che condivise con l'amico e collega Jan Lievens. Nel 1627 Rembrandt inizi\u00f2 ad accettare a sua volta degli apprendisti, tra i quali Gerrit Dou.\nNel 1629 Rembrandt fu scoperto dallo statista e poeta Constantijn Huygens, il padre di Christiaan Huygens (un celebre matematico e fisico olandese), che gli procur\u00f2 importanti commissioni da parte della corte reale dell'Aja. Grazie a questo contatto, il principe Frederik Hendrik continu\u00f2 ad acquistare dipinti di Rembrandt fino al 1646.\nEntro il 1631 Rembrandt si era creato una cos\u00ec buona reputazione da ricevere numerosi incarichi ad Amsterdam per la realizzazione di ritratti. Di conseguenza si trasfer\u00ec in quella citt\u00e0 andando ad abitare nella casa del mercante d'arte Hendrick van Uylenburgh. Questo trasferimento fu alla fine causa del suo matrimonio con la cugina di Hendrick, Saskia van Uylenburgh. Si tratt\u00f2 probabilmente di un matrimonio contratto sia per amore che per un avveduto calcolo economico: Saskia proveniva infatti da un'ottima famiglia e suo padre era stato avvocato e \"burgemeester\" (sindaco) di Leeuwarden. Quando Saskia, che era la sorella minore, era rimasta orfana era andata a vivere con la sorella maggiore a Het Bildt. Si sposarono nella chiesa locale, senza che i parenti fossero presenti.\nNel 1639 Rembrandt e Saskia si trasferirono in una bella casa in Jodenbreestraat, nel quartiere ebraico, che \u00e8 stata poi trasformata nel museo Rembrandthuis. Fu l\u00ec che Rembrandt spesso fece posare i suoi vicini ebrei per usarli come modelli per i quadri che rappresentavano scene dell'Antico Testamento. Anche se le cose andavano bene sotto il profilo economico, la coppia dovette affrontare diverse difficolt\u00e0 personali: loro figlio Rumbartus mor\u00ec nel 1635 solo due mesi dopo la nascita e nel 1638 mor\u00ec invece a solo tre settimane la figlia Cornelia. Nel 1640 anche una seconda figlia, anch'essa chiamata Cornelia, mor\u00ec a neppure un mese di vita. Solo il loro quarto figlio, Titus nato nel 1641, riusc\u00ec a sopravvivere ed a raggiungere l'et\u00e0 adulta. Saskia mor\u00ec nel 1642 poco dopo la nascita di Titus, probabilmente di tubercolosi. I disegni dell'artista che la ritraggono malata sul letto di morte sono senz'altro tra le sue opere pi\u00f9 commoventi.\nDurante la malattia di Saskia venne assunta una certa Geertje Dircx come balia di Titus ed infermiera, ed \u00e8 possibile che sia diventata anche l'amante di Rembrandt. In seguito accus\u00f2 il pittore di non aver mantenuto una promessa di matrimonio e Rembrandt la fece rinchiudere in un manicomio di Gouda dopo che la donna aveva tentato di vendere i gioielli appartenuti a Saskia che il pittore le aveva affidato.\nVerso la fine del decennio del 1640 Rembrandt inizi\u00f2 una relazione con Hendrickje Stoffels, molto pi\u00f9 giovane di lui, che all'inizio era stata la sua domestica. Nel 1654 ebbero una figlia, Cornelia, fatto che attir\u00f2 sulla testa di Hendrickje un rimprovero ufficiale della Chiesa riformata olandese perch\u00e9 \"\"viveva nel peccato\". La coppia veniva considerata legalmente sposata dalla legge civile, ma in effetti Rembrandt non spos\u00f2 Henrickje, per non perdere il controllo di un fondo istituito in favore di Titus per volont\u00e0 della madre. Rembrandt, a differenza della compagna, non fu per\u00f2 convocato ad apparire davanti al consiglio della Chiesa riformata perch\u00e9 non ne faceva parte. Tuttavia Rembrandt era indebitato con alcuni degli anziani della chiesa e quindi ne sub\u00ec comunque le indirette pressioni. Va ad onore di Henrickje che nonostante tutto si rifiut\u00f2 di lasciare l'artista.\nRembrandt viveva al di sopra dei propri mezzi, comprando opere d'arte (talvolta riacquistando ad un prezzo superiore i suoi stessi lavori), stampe (spesso usate nei suoi dipinti) ed oggetti rari, abitudine che probabilmente lo condusse alla bancarotta nel 1656. Il suo stato di insolvenza fece s\u00ec che la maggior parte dei suoi dipinti e dei suoi oggetti di antiquariato finirono per essere messi all'asta. Fu costretto anche a vendere la propria casa e il suo torchio da stampa, trasferendosi in un'abitazione pi\u00f9 modesta nella zona di Rozengracht. L\u00ec Hendrickje e Titus fondarono una societ\u00e0, dando a Rembrandt un impiego e proteggendolo dai creditori. Nel 1661 fu ingaggiato per completare le decorazioni del palazzo comunale di nuova costruzione, ma mor\u00ec prima di completare il lavoro.\nRembrandt sopravvisse sia a Hendrickje, morta probabilmente di peste nel 1663, che a Titus: questi si era sposato da un anno con Magdalena Van Loo, da cui aveva avuto una bambina, Titia; la stessa Magdalena morir\u00e0 poco prima del pittore che mor\u00ec un anno dopo il figlio, il 4 ottobre 1669 ad Amsterdam a 63 anni, e fu sepolto in una tomba anonima nella \"Westerkerk\".\nLe opere.\nIn una lettera ad un committente, Rembrandt fornisce l'unica spiegazione giunta fino a noi di quale obiettivo si proponesse di raggiungere attraverso la sua arte: \"Il movimento pi\u00f9 grande e naturale\", traduzione di \"die meeste ende di naetuereelste beweechgelickheijt\". La parola \"beweechgelickheijt\" potrebbe anche significare \"emozione\" o \"causa prima\". Se Rembrandt con questa affermazione si riferisse ad un obiettivo materiale o ad obiettivi altri e superiori \u00e8 una questione ancora aperta alle interpretazioni. In ogni caso Rembrandt \u00e8 riuscito a fondere gli aspetti terreni e quelli spirituali come nessun altro pittore nella cultura occidentale \u00e8 riuscito a fare.\nGli esperti dell'inizio del XX secolo sostennero che Rembrandt avesse realizzato pi\u00f9 di 600 dipinti, quasi 400 incisioni e circa 2.000 disegni. Studiosi di epoca successiva, dagli anni sessanta ad oggi (guidati dal \"Rembrandt Research Project\"), non senza discussioni, hanno ridotto il numero delle opere sicuramente a lui attribuibili a 300 dipinti. \u00c8 probabile che nel corso della sua vita abbia in effetti realizzato pi\u00f9 di 2.000 disegni, ma quelli sopravvissuti sono meno di quanto un tempo si fosse ritenuto. Esegu\u00ec molti autoritratti, quasi un centinaio tra cui 20 incisioni. Esaminati nell'insieme ci forniscono una visione eccezionalmente chiara dell'artista, del suo aspetto fisico e - pi\u00f9 importante - della sua evoluzione psicologica, come ci rivela il volto segnato dagli anni delle ultime opere.\nTra le pi\u00f9 importanti caratteristiche della sua arte ci sono l'uso del chiaroscuro e il sapiente e scenografico sfruttamento della luce e delle ombre derivato da Caravaggio, ma adattato per i suoi scopi personali, l'abilit\u00e0 di presentare i soggetti in modo teatrale e realistico senza il rigido formalismo spesso presente negli artisti suoi contemporanei ed un'evidente e profonda compassione per l'uomo, senza preoccuparsi della sua ricchezza o et\u00e0.\nInser\u00ec spesso i suoi parenti pi\u00f9 stretti - la moglie Saskia, il figlio Titus e la seconda compagna Hendrickje - nei suoi dipinti, molti dei quali a soggetto mitologico, biblico o storico, dando le loro sembianze ai personaggi principali.\nPeriodi, temi, e stili.\nDurante il periodo che Rembrandt trascorse a Leida (1625-1631) l'influenza di Lastman su di lui fu molto evidente. I suoi dipinti sono di dimensioni piuttosto ridotte ma presentano una grande ricchezza di dettagli (ad esempio nella cura delle vesti e dei gioielli dei soggetti). Affronta principalmente temi religiosi ed allegorici. Nei suoi primi anni ad Amsterdam (1632-1636) inizi\u00f2 a dipingere scene drammatiche tratte dalla Bibbia o dalla mitologia di grande formato e dai colori molto contrastati. Cominci\u00f2 anche ad accettare di eseguire ritratti su commissione.\nVerso la fine del decennio 1630 esegu\u00ec alcuni quadri e diverse stampe di argomento paesaggistico. Questi paesaggi spesso accentuavano la forza drammatica della natura, rappresentando alberi sradicati e cieli tetri e minacciosi. Dal 1640 il suo stile divent\u00f2 meno esuberante ed adott\u00f2 toni pi\u00f9 sobri, come riflesso delle tragedie personali che stava vivendo. Le scene bibliche furono pi\u00f9 frequentemente tratte dal Nuovo Testamento piuttosto che dall'Antico come invece aveva fatto fino a quel momento. Un'eccezione \u00e8 rappresentata dall'enorme \"La ronda di notte\", la sua opera di maggiori dimensioni, nonch\u00e9 la pi\u00f9 vigorosa e d'impatto. I paesaggi furono sempre pi\u00f9 spesso realizzati a stampa anzich\u00e9 dipinti: le oscure forze della natura cedettero il posto a tranquille scene rurali tratte dalla campagna olandese.\nNel decennio successivo lo stile di Rembrandt cambi\u00f2 nuovamente: i suoi dipinti divennero di maggiori dimensioni, il colore si fece pi\u00f9 ricco ed intenso ed i colpi di pennello pi\u00f9 evidenti e pronunciati. Con questi cambiamenti Rembrandt prese le distanze dai suoi primi lavori e dalla moda del tempo che al contrario tendeva verso opere formalmente pi\u00f9 curate e ricche di dettagli. Nel corso degli anni, pur continuando ad eseguire quadri ispirati a temi biblici, spost\u00f2 la sua attenzione dalla scene di gruppo ad alta intensit\u00e0 drammatica a singole figure pi\u00f9 delicate e simili a ritratti. Nei suoi ultimi anni Rembrandt dipinse i suoi autoritratti pi\u00f9 riflessivi e introspettivi.\nIl nome e la firma.\n\"Rembrandt\" \u00e8 una modifica fatta a posteriori del nome dell'artista che adott\u00f2 a partire dal 1633. Le prime firme sui suoi lavori (1625 circa) consistevano nella sola iniziale \"R\", oppure nel monogramma \"RH\" (che stava per Rembrant Harmenszoon, ovvero \"figlio di Harmen\") e, a partire dal 1629, \"RHL\"\" (dove la \"L\" significava probabilmente Leida). Nel 1632 inizi\u00f2 a firmare i quadri in questo modo, ma poi vi aggiunse il suo cognome ottenendo \"\"RHL-van Rijn\": sostitu\u00ec per\u00f2 questo tipo di firma nello stesso anno ed inizi\u00f2 ad usare il suo nome scritto nella forma originaria, \"Rembrant\". Nel 1633 aggiunse una \"d\", e da allora mantenne questa forma, dimostrando cos\u00ec che quel piccolo cambiamento aveva per lui un significato importante (di qualsiasi cosa si trattasse). Il cambiamento \u00e8 di tipo puramente visivo; il modo in cui il nome viene pronunciato resta inalterato. Curiosamente, nonostante il gran numero di dipinti e stampe siglati con questa modifica, la maggior parte dei documenti che parlano di lui redatti nel corso della sua vita mantengono la forma originaria, \"Rembrant\"\".\nLa teoria del difetto di vista.\nIn un articolo pubblicato il 16 settembre 2004 sul \"New England Journal of Medicine\", Margaret S. Livingstone, docente di neurobiologia della facolt\u00e0 di medicina dell'Universit\u00e0 di Harvard, suggerisce che Rembrandt, i cui occhi sembrano avere avuto un difetto nell'allineamento della vista, soffrisse di \"perdita di stereopsi\", una condizione in cui risulta difficile o impossibile percepire correttamente la profondit\u00e0. La studiosa \u00e8 giunta a questa conclusione osservando 36 autoritratti dell'artista. Dato che egli non possedeva una normale visione binoculare, il suo cervello automaticamente sceglieva di utilizzare un solo occhio per l'osservazione. Questa particolare disabilit\u00e0 potrebbe avergli fatto percepire come fossero piatte molte delle immagini che vedeva, agevolandolo poi nel trasferirle sulle bidimensionali tele. Secondo la Livingstone questo potrebbe essere stato un vantaggio per un grande pittore come lui perch\u00e9 \"Gli insegnanti d'arte spesso dicono agli studenti di chiudere un occhio per percepire come piatto ci\u00f2 che osservano. Perci\u00f2, la \"perdita di stereopsi\" potrebbe non essere un handicap - ma anzi rivelarsi un vantaggio - per alcuni artisti.\"\nQuesta teoria presenta per\u00f2 aspetti criticabili perch\u00e9 tra le pi\u00f9 grandi qualit\u00e0 di Rembrandt c'\u00e8 l'abilit\u00e0 di riprodurre l'illusione del volume, la percezione del quale richiede una normale capacit\u00e0 di visione.\nVictor Hugo, ne I Miserabili, nei capitoli dove mette in scena la battaglia di Waterloo, colloca Rembrandt tra i pittori che \"hanno il caos nel pennello\" aggiungendo, con intenti esemplificativi che, \"per dipingere una battaglia, [...] Rembrandt vale meglio di van der Meulen\".\nLe discussioni sull'attribuzione delle opere.\nNel 1968, grazie al sostegno dell\"'Organizzazione olandese per il progresso della ricerca scientifica\" (NWO), \u00e8 stato fondato il Rembrandt Research Project (RRP). Storici dell'arte ed esperti di altri campi sono stati riuniti per riaccertare l'autenticit\u00e0 delle opere attribuite a Rembrandt servendosi di tutti i metodi disponibili e per redigere un catalogo critico definitivo dei suoi dipinti. Sulla base delle loro scoperte, molti dipinti in precedenza attribuiti all'artista olandese sono stati ora rimossi dall'elenco. La maggior parte di questi ultimi sono ora considerati opera dei suoi allievi.\nUn esempio di questo tipo di lavoro \u00e8 rappresentato dal caso de \"Il cavaliere polacco\", che fa parte della \"Collezione Frick\" di New York. La sua autenticit\u00e0 \u00e8 stata posta in dubbio da anni da vari studiosi, tra i quali Julius Held. Molti, tra cui il dottor Josua Bruyn della \"Fondazione Rembrandt Research Project\", attribuivano il dipinto ad uno dei pi\u00f9 talentuosi allievi di Rembrandt, Willem Drost, del quale per\u00f2 si sa molto poco. Il Museo Frick invece, nonostante tutto, non aveva mai accettato di cambiarne l'attribuzione, e la targhetta descrittiva continuava a recitare \"Rembrandt\" e non \"attribuito a\" o \"della bottega di\". Pareri pi\u00f9 recenti hanno sostenuto le posizioni del museo, come quelli di Simon Schama nel libro \"Rembrandt's Eyes\" del 1999 e dell'esperto del Rembrandt Project Ernst van de Wetering (Conferenza di Melbourne, 1997), che sostengono entrambi l'attribuzione al grande maestro. Altri esperti ancora osservano che l'esecuzione del quadro presenta delle differenze, e preferiscono attribuire a diverse mani diverse parti del quadro.\nUn altro dipinto, \"Pilato che se ne lava le mani,\" \u00e8 considerato di dubbia attribuzione. I pareri hanno preso vie considerevolmente diverse a partire dal 1905, quando Wilhelm von Bode lo descrisse come \"un lavoro piuttosto anomalo\" da parte di Rembrandt. La maggior parte degli studiosi a partire dagli anni quaranta lo hanno datato al decennio del 1660, attribuendolo ad un anonimo allievo. La composizione presenta dei tratti in comune con le opere della maturit\u00e0 di Rembrandt, ma l'effetto rembrandtesco resta superficiale e non riesce a trasmettere nulla che somigli alla capacit\u00e0 di dosare la luce e l'abilit\u00e0 nella composizione del maestro. A puro livello di ipotesi \u00e8 stato proposto il nome del suo unico allievo conosciuto di quel periodo, Arent de Gelder.\nL'opera di attribuzione e ri-attribuzione \u00e8 tuttora in corso. Nel 2005 quattro dipinti ad olio precedentemente attribuiti ai suoi allievi sono stati riclassificati come opera di Rembrandt stesso. Si tratta di: \"Studio di un vecchio di profilo\" e \"Studio di un vecchio con la barba\" appartenenti ad una collezione privata statunitense, e \"Studio di una donna che piange\" del Detroit Institute of Arts e \"Ritratto di un'anziana con la cuffia bianca\", dipinto nel 1640.\nIl metodo di lavoro che Rembrandt adottava nella propria bottega \u00e8 uno dei fattori che maggiormente acuiscono le difficolt\u00e0 nell'attribuzione dal momento che, come molti altri artisti prima di lui, incoraggiava i suoi studenti ad imitare i suoi dipinti, talvolta riservandosi la rifinitura o gli ultimi ritocchi, per poi venderli come originali o come copie autorizzate. Inoltre il suo stile si rivel\u00f2 tutto sommato di facile imitazione per gli allievi pi\u00f9 dotati. Altre complicazioni derivano dall'ineguale qualit\u00e0 di alcuni degli stessi lavori di Rembrandt e dalle sue frequenti evoluzioni stilistiche. \u00c8 molto probabile che non si riuscir\u00e0 mai a raggiungere un generale consenso su cosa sia e cosa non sia da considerarsi come genuina opera di Rembrandt."}
{"id": "1239387", "revid": "729019", "url": "https://it.wikipedia.org/wiki?curid=1239387", "title": "VIPoma", "text": "Il VIPoma (o sindrome di Verner-Morrison) \u00e8 una rara neoplasia endocrina del pancreas a carico delle cellule D1, secernenti peptide intestinale vasoattivo (VIP). Pu\u00f2 essere associata alla MEN 1.\nPresentazione clinica.\nTale tumore provoca una sindrome caratteristica nota come \"Sindrome WDHA\" (Tale acronimo sta per: Watery Diarrhea Hypokaliemia Achlorydria ovvero diarrea acquosa, ipokaliemia, acloridria), secondari all'aumento delle concentrazioni di VIP.\nDiagnosi.\nBisogna sospettare un VIPoma in tutti i pazienti con diarrea secretoria non addebitabile ad altra condizione patologica.\nPrognosi.\nAlcuni di questi tumori sono invasivi a livello locale e possono metastatizzare."}
{"id": "1239388", "revid": "834", "url": "https://it.wikipedia.org/wiki?curid=1239388", "title": "Societ\u00e0 della salute", "text": ""}
{"id": "1239390", "revid": "716642", "url": "https://it.wikipedia.org/wiki?curid=1239390", "title": "Coppa d'Asia 1964", "text": "La Coppa d'Asia 1964 \u00e8 stata la \u00e8 3\u00aa edizione del massimo torneo di calcio asiatico per squadre nazionali maggiori maschili. La fase finale si \u00e8 svolta in Israele dal 26 maggio al 3 giugno 1964 e fu vinta proprio dai padroni di casa.\nQualificazioni.\n \u00e8 qualificata automaticamente alla fase finale come Nazionale organizzatrice della manifestazione.\nI tre posti rimanenti sono stati assegnati mediante un percorso di qualificazione che ha visto la partecipazione di 18 rappresentative e lo svolgimento di sei incontri tra il 7 e il 14 dicembre 1963.\nArbitri.\nPer la direzione delle gare sono stati sorteggiati quattro arbitri, due dei quali provenienti dalla federazione malese.\nAndamento del torneo.\nLa fase finale della manifestazione si apr\u00ec il 26 maggio con l'incontro fra e allo Stadio Municipale di Ramat Gan: vincendo per 1-0, i padroni di casa andarono in vetta alla classifica assieme all', che il giorno successivo sconfisse i campioni in carica della segnando due reti per tempo. Le due gare successive divennero pertanto determinanti per definire la classifica del girone: il risultato del primo confronto fra Israele e India permise ai padroni di casa di prendere il comando solitario del raggruppamento, mentre vincendo contro Hong Kong la Corea del Sud si port\u00f2 al terzo posto.\nLa vittoria dell'India nell'ultimo match contro Hong Kong del 2 giugno permise alla Corea del Sud di ottenere il terzo posto senza dover disputare il confronto con Israele, programmato per il giorno successivo a Ramat Gan. La gara di chiusura del torneo vide, quindi, prevalere gli organizzatori della manifestazione che in questo modo si assicurarono la vittoria del loro primo titolo continentale.\nFase finale.\nViene confermata la modalit\u00e0 di svolgimento delle due edizioni precedenti, con la formula del girone all'italiana con quattro squadre che si affrontano una sola volta in incontri della durata di ottanta minuti."}
{"id": "1239396", "revid": "767487", "url": "https://it.wikipedia.org/wiki?curid=1239396", "title": "Beta (finanza)", "text": "In finanza, il beta (\u03b2) \u00e8 il coefficiente che misura il comportamento di un titolo rispetto al mercato, ovvero la variazione che un titolo storicamente assume rispetto alle variazioni del mercato. Matematicamente, esso \u00e8 il rapporto tra la covarianza tra i rendimenti dell'asset i-esimo e i rendimenti del portafoglio di mercato e la varianza dei rendimenti di mercato (\u03b4m). Esso pu\u00f2 essere anche definito come (\u03c3i * \u03c1im)/\u03c3m dove \u03c3i \u00e8 lo scarto quadratico medio dei rendimenti dell'asset i-esimo, \u03c1im \u00e8 il coefficiente di correlazione tra i rendimenti dell'asset i-esimo e quelli del mercato ed infine \u03c3m \u00e8 lo scarto quadratico medio dei rendimenti del portafoglio di mercato.\nDescrizione.\nPoich\u00e9 la covarianza dei rendimenti del portafoglio di mercato con se stessi (covmm) \u00e8 pari alla varianza dei rendimenti del portafoglio di mercato, il Beta del portafoglio di mercato \u00e8 pari a 1. Avremo un \u03b2 inferiore a 1 se il titolo i-esimo ha varianza inferiore, e quindi \u00e8 meno rischioso, rispetto al portafoglio di mercato mentre avremo un \u03b2 superiore ad 1 quando il titolo i-esimo \u00e8 pi\u00f9 rischioso del portafoglio di mercato.\nLa procedura standard per stimare il coefficiente \u03b2 \u00e8 quella di effettuare una regressione tra i rendimenti dell'azione e i rendimenti del mercato nel seguente modo:\ndefinire Ri, Rm, Rf e Rm-Rf (premio al rischio) - Questo \u00e8 il CAPM\nRi = Rf + \u03b2i (Rm \u2013 Rf)\nRi = Rf \u2013 \u03b2i Rf + \u03b2i Rm\nRaccogliendo Rf otteniamo:\nRi = (1 \u2013 \u03b2i) Rf + \u03b2i Rm\nIpotizzando di chiamare:\n(1\u00a0\u2013 \u03b2i ) Rf = \u03b1 \nOtteniamo la retta di regressione:\nRi = \u03b1 + \u03b2i Rm + \u03b5\ndove \u03b5 rappresenta l'errore statistico che offre una misura dell'affidabilit\u00e0 della stima effettuata e che possiamo ipotizzare possa essere pari a zero.\nIl Beta quindi non \u00e8 altro che il coefficiente angolare della retta di regressione tra i rendimenti del titolo e del mercato, mentre il coefficiente \u03b1 \u00e8 l'intercetta che misura la differenza tra i rendimenti effettivamente prodotti dall'azione e il rendimento di equilibrio secondo il CAPM.\nIl Beta che deriva dalla regressione, per\u00f2, \u00e8 definito Beta Levered, in quanto \u00e8 un coefficiente che esprime la rischiosit\u00e0 dell'impresa complessiva, dunque per determinare la sola rischiosit\u00e0 operativa bisogna determinare il Beta Unlevered. Il Beta di un titolo azionario risente infatti sia del rischio operativo (o specifico) che del rischio finanziario (o sistemico), in conseguenza della particolare struttura finanziaria che la societ\u00e0 ha e del suo livello di indebitamento ed \u00e8 per questo che \u00e8 fondamentale isolare gli effetti del rischio finanziario sul rischio totale dell'investimento nel titolo per capire quale sia il livello del rischio insito in determinate attivit\u00e0 indipendentemente dalla struttura finanziaria delle societ\u00e0 quotate che operano in quel settore.\nPer calcolare il Beta Unlevered:\ndove:\nT indica la tassazione sul reddito d'impresa;\nD indica il valore di mercato del debito dell'impresa;\nE indica il valore di mercato del capitale azionario."}
{"id": "1239398", "revid": "287204", "url": "https://it.wikipedia.org/wiki?curid=1239398", "title": "Teide 1", "text": "Teide 1 \u00e8 una nana bruna, posta a circa 400 AL nell'ammasso delle Pleiadi; fu la prima stella in assoluto ad essere ufficialmente classificata nel 1995 come nana bruna sebbene non fosse in realt\u00e0 la prima scoperta: prima di essa, infatti, fu LP 944-020 ad essere individuata gi\u00e0 nel 1975, pur non essendone stata riconosciuta l'esatta natura.\nLa sua massa, 55 MJ ovvero 0,052 M\u2609, pone \"Teide 1\" sopra il limite convenzionalmente adottato per la massa dei pianeti (13 MJ), ma sotto quello per la massa di una nana rossa (0,08M\u2609). Il suo raggio \u00e8 il doppio di quello di Giove ossia un quinto di quello del Sole. Ha una temperatura superficiale di 2.200 K, ovvero meno di met\u00e0 di quella del Sole. Ha una luminosit\u00e0 pari ad un millesimo di quella del Sole. L'et\u00e0 di Teide 1 \u00e8 stimata essere 120 milioni di anni, contro i 4,5 miliardi stimati per il Sole.\nTemperatura e densit\u00e0 centrali non sono sufficienti a sostenere la fusione del litio e dunque neppure la fusione dell'idrogeno, che \u00e8 invece tipica delle stelle.\nSi ritiene che in un miliardo di anni la sua temperatura scender\u00e0 ad appena 1.700 K. Questo fattore, come la scarsa energia irradiata ora, rende estremamente improbabile che si possa sviluppare qualche forma di vita su un eventuale pianeta che orbitasse attorno a Teide 1.\nPianeta.\nTeide 1 \u00e8 talvolta indicata come pianeta nonostante la massa di 54.0 MJ e la temperatura di 2584.0 K."}
{"id": "1239401", "revid": "22475", "url": "https://it.wikipedia.org/wiki?curid=1239401", "title": "Attaleia", "text": ""}
{"id": "1239402", "revid": "260676", "url": "https://it.wikipedia.org/wiki?curid=1239402", "title": "Partecipanti al Palio di Asti", "text": "I partecipanti al Palio di Asti sono 21, suddivisi in Rioni, Borghi e Comuni.\nRioni.\nVengono definiti Rioni i quartieri racchiusi anticamente dalla prima cerchia di mura della citt\u00e0, chiamata \"recinto dei nobili\".\nBorghi.\nVengono definiti Borghi i quartieri racchiusi anticamente nella seconda cerchia di mura della citt\u00e0, detta \" recinto dei borghigiani\", o le circoscrizioni del Comune di Asti a ridosso della citt\u00e0, anticamente comprese nelle ventine.\nComuni.\nI Comuni attualmente partecipanti sono della provincia di Asti, ma in passato corsero anche citt\u00e0 di altre province e regioni, come, per esempio Milano ed Alba.\nAltri partecipanti.\nLa seguente tabella \u00e8 dedicata a quei rioni, borghi e comuni che hanno preso parte ad almeno una edizione del Palio di Asti a partire dal 1967 e che, in seguito, hanno ritirato la loro partecipazione."}
{"id": "1239404", "revid": "339392", "url": "https://it.wikipedia.org/wiki?curid=1239404", "title": "Accademia di Belle Arti di Reggio Calabria", "text": ""}
{"id": "1239406", "revid": "1272592", "url": "https://it.wikipedia.org/wiki?curid=1239406", "title": "Mansio ad Vacanas", "text": "La Mansio ad Vacanas \u00e8 una stazione di posta (\"mansio\") costruita nel I secolo d.C. al ventesimo miglio romano della Via Cassia, nell'attuale comune di Campagnano di Roma su strutture di epoca repubblicana, per offrire un'area di sosta ai viaggiatori e facilitare gli spostamenti verso l'Etruria settentrionale.\nLa mansio \u00e8 composta da un'area adibita al riposo del viaggiatore (impianti termali e botteghe), un'area adibita al riposo dei cavalli (stalle e rimesse), un'area adibita alle attivit\u00e0 pubbliche (caserma dei soldati, piazza del mercato, portico con fontana).\nCaduta in disuso, \u00e8 stata derubata di tutti i rivestimenti marmorei.\nNel Medioevo la mansio, che sorgeva in prossimit\u00e0 della Valle di Baccano, antico lago vulcanico poi prosciugato, costituiva luogo di tappa lungo la Via Francigena o Romea. In particolare, nell'Itinerario di Sigerico, con il nome di \"Bacane\" essa costituiva la III Submansio in uscita da Roma.\nLa Mansio ad Vacanas fu scoperta nel novembre del 1979, durante i lavori di ampliamento della strada statale 2 Via Cassia."}
{"id": "1239407", "revid": "648716", "url": "https://it.wikipedia.org/wiki?curid=1239407", "title": "Gliese 229 B", "text": "Gliese 229 B \u00e8 stata la prima nana bruna scoperta, individuata nel 1995 attorno alla stella nana rossa Gliese 229 nella costellazione della Lepre, grazie al Telescopio spaziale Hubble. Dista dalla terra 19 anni luce, la sua massa \u00e8 circa 35 volte quella di Giove e ruota attorno alla sua stella in circa 145 anni ad una distanza media di da Gliese 229 A."}
{"id": "1239409", "revid": "173617", "url": "https://it.wikipedia.org/wiki?curid=1239409", "title": "Bruno Bisterzo", "text": "Biografia.\nSi trasfer\u00ec, ancora ragazzo, dal Veneto a Busto Arsizio, dove frequent\u00f2 la palestra pugilistica Pro Patria Boxe.\nProfessionista dal 1938, esord\u00ec battendo l'ex campione europeo dei dilettanti Marino Facchin, anch'egli al debutto. Tent\u00f2 una prima volta di conquistare il titolo italiano dei pesi leggeri ma fu sconfitto a Roma, l'8 novembre 1939 da Oberdan Romeo. Vi riusc\u00ec esattamente un anno dopo battendo ai punti in 12 riprese il romano Otello Abbruciati, nella adottiva Busto Arsizio.\nDopo aver difeso vittoriosamente il titolo contro Gustavo Ansini, il 31 maggio 1941 conquist\u00f2, a Monaco di Baviera, la cintura europea della categoria, battendo ai punti in 15 riprese l'austriaco Karl Blaho.\nTre mesi pi\u00f9 tardi perse il titolo italiano ai punti dal romano Ascenzo Botta. Nel dicembre del 1941 incontr\u00f2 nuovamente Botta in un match con in palio entrambi i titoli (italiano ed europeo). Bisterzo vinse ai punti in quindici riprese, sul ring della Capitale. Il 14 maggio del 1942 riconsegn\u00f2 entrambi i titoli nei guantoni di Ascenzo Botta. \nBisterzo riusc\u00ec a riconquistare entrambe le cinture nel maggio del 1943 contro il romano Roberto Proietti che, nel frattempo, se ne era impossessato. Perse il titolo italiano il 16 aprile 1944, a Modena, da Aldo Minelli. Lo riconquist\u00f2 il 23 dicembre 1945, a Busto Arsizio, battendo ai punti lo stesso Minelli.\nIl 26 maggio 1946, a Roma, venne sconfitto nuovamente da Proietti, per abbandono al 6\u00ba round e fu costretto a riconsegnargli entrambe le cinture, italiana ed europea. Riusc\u00ec a riconquistare il titolo italiano, reso vacante, il 3 gennaio 1948, a Busto Arsizio, battendo ai punti Giuseppe Fusaro. Lo mantenne battendo per abbandono al 7\u00ba round Dino Pasotti, sul ring di Milano. Perse definitivamente la cintura italiana dei leggeri, perdendo a Vercelli, il 17 novembre 1948, da Giuseppe Fusaro, con verdetto ai punti.\nSi \u00e8 ritirato dal pugilato agonistico nel 1950, dopo aver combattuto ben 132 match.\nBisterzo mor\u00ec in un incidente stradale all'et\u00e0 di 40 anni, nel maggio del 1955."}
{"id": "1239411", "revid": "33689", "url": "https://it.wikipedia.org/wiki?curid=1239411", "title": "Gaio Giulio Aspro", "text": "Originario di \"Attaleia\", Aspro tenne il primo consolato sotto Commodo; nel 200/201 o nel 204/205 fu proconsole d'Africa.\nVenne nominato console ordinario per l'anno 212, quando ebbe come collega il figlio, Gaio Giulio Camilio Aspro; nello stesso anno fu \"praefectus urbi\". Il 212 segn\u00f2, per\u00f2, anche il declino di Aspro: caduto in disgrazia, venne esiliato assieme al figlio.\nIn seguito venne designato dall'imperatore Caracalla proconsole d'Africa per l'anno 217/218, ma il nuovo imperatore Macrino imped\u00ec questa nomina, con la scusa dell'et\u00e0 avanzata e della malattia di Aspro, e nomin\u00f2 al suo posto Quinto Anicio Fausto."}
{"id": "1239417", "revid": "1543377", "url": "https://it.wikipedia.org/wiki?curid=1239417", "title": "Mariano And\u00fajar", "text": "Biografia.\nCon l'Argentina \u00e8 stato vicecampione del Mondo nel 2014.\nCarriera.\nClub.\nHurac\u00e1n.\nCresciuto calcisticamente nell'Hurac\u00e1n, dopo le trafile giovanili viene promosso in prima squadra nel 2002, riuscendo a disputare 7 partite fino a fine stagione. L'anno successivo, che vede il club di Buenos Aires retrocedere in Primera B Nacional, rimane in rosa, pur non scendendo mai in campo. Nei due anni seguenti trova sempre maggiore spazio, collezionando 17 presenze nella stagione 2004-2005 e disputando da titolare la stagione 2005-2006, con 36 presenze.\nPalermo.\nIl 31 agosto 2005, nell'ultimo giorno di calciomercato, viene acquistato dal Palermo in prestito con diritto di riscatto. Inizialmente considerato il terzo portiere della rosa alle spalle di Matteo Guardalben e Nicola Santoni, a seguito dell'infortunio del primo riesce a superare Santoni nelle gerarchie interne e a trovare spazio in formazione, esordendo in Serie A il 26 ottobre 2005, a 22 anni, nel successo interno per 3-0 contro il Lecce.\nCon la sessione invernale del calciomercato, che vede la societ\u00e0 siciliana cedere Guardalben e Santoni ed acquistare Federico Agliardi, And\u00fajar torna prevalentemente in panchina. Conclude la stagione con 11 presenze in campionato, 7 in Coppa UEFA e 3 in Coppa Italia.\nEstudiantes e Catania.\nNel 2006 passa all'Estudiantes di Diego Simeone, in Primera Divisi\u00f3n, con cui conquista da titolare il titolo di Apertura 2006, dopo lo spareggio col Boca Juniors, e la Coppa Libertadores 2009. Proprio in Coppa Libertadores riesce nell'impresa di non subire gol in casa per pi\u00f9 di 800 minuti, infrangendo cos\u00ec il record precedente di Hugo Gatti. Conclude il suo ritorno in Argentina con 104 presenze nel club di La Plata.\nIl 24 giugno 2009 il Catania annuncia l'acquisto del portiere, che si lega alla societ\u00e0 etnea con un contratto quadriennale. Nella prima stagione al Catania gioca 35 partite in campionato subendo 41 gol, mentre nella stagione 2010-2011 gioca tutte le partite di campionato tranne l'ultima, e le reti incassate sono 49. A fine 2011, prima della pausa natalizia della stagione, ha delle divergenze con la societ\u00e0 etnea, cos\u00ec viene messo fuori rosa e conseguentemente sul mercato.\nIl 19 gennaio 2012 fa ritorno all'Estudiantes, in prestito semestrale per poco pi\u00f9 di 100.000 dollari.\nA fine stagione, scaduto il prestito, fa ritorno al Catania. Nel derby contro il della 33\u00aa giornata di campionato, a pochi secondi dal gol del pareggio degli avversari (1-1), si dirige verso \u00c9dgar Barreto e, dopo aver ricevuto una testata, afferrandolo con veemenza al collo, lo colpisce con dei pugni allo stomaco: \u00e8 questa la motivazione del Giudice Sportivo per il quale viene squalificato per tre turni a seguito dell'espulsione al 95'. Il 23 maggio 2013 rinnova il suo contratto con gli etnei per altri due anni, fino al 30 giugno 2015.\nNapoli.\nIl 28 gennaio 2014 viene acquistato in compartecipazione dal , che lo lascia in prestito agli etnei fino a fine stagione. Il 19 giugno la compartecipazione viene rinnovata con il calciatore che rientra quindi al , dove sceglie la maglia numero 45.\nInizialmente riserva di Rafael, debutta l'11 dicembre 2014 in Uefa Europa League contro lo Slovan Bratislava. Titolare negli ottavi di Coppa Italia contro l'Udinese il 22 gennaio 2015, para il rigore decisivo che ferma il risultato sul 7-6. Esordisce in campionato da titolare il 23 febbraio, nella vittoriosa sfida casalinga con il Sassuolo della 24\u00aa giornata (2-0), agevolato dalle incerte prestazioni del compagno di reparto Rafael. Da questa gara in poi assume il ruolo di portiere titolare fino al termine della stagione, collezionando complessivamente 27 presenze tra campionato e coppe.\nIl 25 giugno 2015 il Catania, a seguito dello scandalo per le partite combinate in Serie B, non rilascia alcuna offerta per la compropriet\u00e0 di Andujar: il portiere argentino diviene quindi interamente del Napoli.\nIl ritorno all'Estudiantes.\nL'8 settembre 2015 il portiere argentino ritorna all'Estudiantes in prestito. Il 25 luglio 2016 viene acquistato a titolo definitivo dal club biancorosso per 500.000 euro, firmando un contratto triennale.\nNazionale.\nIl 6 giugno 2009 esordisce in nazionale da titolare nella sfida Argentina-Colombia, vinta dai padroni di casa per 1-0. Gioca titolare anche la sfida seguente con l'Ecuador (sconfitta per 2-0), rimpiazzando il precedente numero 1 argentino Juan Pablo Carrizo.\n\u00c8 stato convocato dal CT Maradona per i Mondiali di Sudafrica 2010 come secondo portiere, dietro a Sergio Romero, senza essere mai schierato.\nIl 1\u00ba giugno 2011 riceve la pre-convocazione per la Copa Am\u00e9rica 2011, venendo inserito in una lista di 26 calciatori da cui poi usciranno i 23 definitivi. Il 24 giugno viene inserito nella lista definitiva, con la maglia numero 21.\nIl 2 giugno 2014 viene inserito nella lista dei 23 convocati per il Mondiale in Brasile, perso in finale contro la (1-0 dopo i tempi supplementari).\nIl 25 maggio 2015 viene inserito dal CT Gerardo Martino nella lista dei 23 convocati in vista della Copa Am\u00e9rica da disputarsi in Cile.\nViene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 31 maggio 2015.\""}
{"id": "1239422", "revid": "834", "url": "https://it.wikipedia.org/wiki?curid=1239422", "title": "Partido Revolucionario Institucional", "text": ""}
{"id": "1239426", "revid": "339392", "url": "https://it.wikipedia.org/wiki?curid=1239426", "title": "Accademia Ligustica di Belle Arti di Genova", "text": ""}
{"id": "1239434", "revid": "709565", "url": "https://it.wikipedia.org/wiki?curid=1239434", "title": "Jayce il cavaliere dello spazio", "text": "Jayce il cavaliere dello spazio (ingl. \"Jayce and the Wheeled Warriors\", fr. \"Jayce et les Conqu\u00e9rants de la lumi\u00e8re\")\n\u00e8 una coproduzione canado-francese andata in onda per la prima volta nel 1985 il 9 settembre in Francia ed il 16 settembre negli Stati Uniti. In Italia \u00e8 stata trasmessa per la prima volta su Odeon TV nel 1986. La serie \u00e8 stata animata dagli studi giapponesi Sunrise, Shaft, KKDIC, Studio Giants e Studio Look.\nIn concomitanza con la serie \u00e8 stata realizzata una linea di giocattoli della Mattel chiamata \u00abWheeled Warriors\u00bb. Il cartone animato riscosse un ottimo successo iniziale, per poi calare di ascolti. Questo port\u00f2 al termine della serie al 65\u00ba episodio, senza l'atteso finale. In Italia ultima trasmissione in una TV Italiana risale alla met\u00e0 degli anni 90.\nTrama.\nLa vicenda si svolge nello spazio. Audric \u00e8 un botanico e biotecnologo che ha creato a scopo benefico in una delle sue serre un vegetale in grado di sopravvivere in ogni luogo. Purtroppo qualcosa va storto e una delle piante si trasforma in un essere cosciente dall'aspetto umanoide che si fa chiamare Saw Boss, il quale trasforma tutte le altre piante presenti in creature simili a lui che pu\u00f2 controllare a suo piacimento. Audric riesce a creare una \"radice magica\" che potrebbe eliminare questi esseri, per\u00f2 \u00e8 costretto a fuggire prima di poterla completare; riesce tuttavia a consegnare una met\u00e0 di questo artefatto al suo servitore Oon, intimandogli di consegnarla a suo figlio Jayce e di stargli accanto in tutte le sue avventure.\nTutta la serie ruota attorno al tentativo di Jayce di ritrovare il padre Audric per poter mettere insieme le due met\u00e0 della radice e sconfiggere cos\u00ec per sempre i Monster Minds (le creature vegetali), i quali, consapevoli del pericolo, tentano con ogni mezzo di eliminare Jayce e i suoi amici.\nPersonaggi.\nMonster Minds.\nI nemici della Lightning League sono i Monster Minds, creature vegetali umanoidi in grado di trasformarsi essi stessi in veicoli da combattimento, in opposizione ai buoni che invece guidano dei veicoli. Il loro nome deriva dal fatto che nella linea di giocattoli i veicoli che li rappresentano erano guidati da piccoli \"cervelli\". Il loro capo \u00e8 Saw Boss (doppiato in italiano da Sergio Troiano), in grado di controllare tutti gli altri Monster Minds e comunicare telepaticamente con essi. Essi vivono in un luogo pieno di vegetali simili a liane, che servono come \"mezzo di trasporto\" e collegamento tra vari luoghi e pianeti (infatti Audric aveva creato una pianta che fosse in grado di sopravvivere ovunque, anche nello spazio), ma anche per creare cloni dei Monster Minds subordinati e spedirli su vari pianeti.\nEssenzialmente dalla linea di giocattoli sono state ricavate le seguenti tipologie di guerrieri/veicoli, ovvero alcuni \"generali\" che comandano ciascuno sull'armata dei propri cloni:\nIn seguito la serie animata ha introdotto numerose altre tipologie di veicoli nemici non presenti tra i giocattoli originali."}
{"id": "1239436", "revid": "118061208", "url": "https://it.wikipedia.org/wiki?curid=1239436", "title": "Progetto preliminare", "text": "Il progetto di fattibilit\u00e0 tecnica ed economica (denominato, prima del d.lgs. 50/2016, art. 23, progetto preliminare) \u00e8 un elaborato prodotto in fase di progettazione, e rappresenta il primo dei tre livelli di definizione nella stesura di un progetto definiti dalla normativa italiana.\nEsso \"stabilisce i profili e le caratteristiche pi\u00f9 significative degli elaborati dei successivi livelli di progettazione\" in funzione del tipo di intervento.\nEsso si compone di vari elementi, la cui presenza \u00e8 tuttavia lasciata a discrezione del responsabile unico del procedimento, che ne valuta la necessit\u00e0:\nNel caso in cui il progetto debba essere posto a base di gara per concessioni di lavori pubblici o appalti concorso dovr\u00e0 contenere anche:\nSe il progetto \u00e8 posto a base di gara per l'affidamento di concessioni di lavori pubblici dovr\u00e0 essere corredato di piano economico e finanziario di massima.\nLe parti del progetto di fattibilit\u00e0 tecnica ed economica.\nLa relazione illustrativa.\nLa \"relazione illustrativa\" contiene:\nEssa, inoltre, d\u00e0 indicazioni su quelle circostanze non risultanti dai disegni che influenzano il progetto, sugli aspetti funzionali delle parti di cui si compone il progetto e sulle relative spese e riporta una sintesi delle forme e fonti di finanziamento.\nLa relazione tecnica.\nLa \"relazione tecnica\" riporta gli studi tecnici di prima approssimazione con indicazioni sui requisiti minimi che devono caratterizzare l'intervento.\nLo studio di prefattibilit\u00e0 ambientale.\nLo \"studio di prefattibilit\u00e0 ambientale\" \u00e8 redatto allo scopo di trovare quelle soluzioni che favoriscono il miglioramento ambientale e paesaggistico del contesto. Essa comprende:\nGli schemi grafici.\nGli \"schemi grafici\" inseriti nel progetto di fattibilit\u00e0 tecnica ed economica devono essere presentati in scala opportuna e con quotatura. A seconda del tipo di opera si compongono di diversi elaborati.\nPer opere puntuali:\nPer opere a rete:\nCalcolo sommario della spesa.\nIl \"calcolo sommario della spesa\" \u00e8 effettuato con riferimento ai costi relativi alla realizzazione dell'opera ed alle ulteriori somme a disposizione della figura appaltante.\nCapitolato speciale prestazionale.\nil \"capitolato speciale prestazionale\", come gi\u00e0 detto in precedenza, \u00e8 necessario solo nel caso in cui il progetto riguardi un'opera pubblica o debba essere messo a base di gara di un appalto concorso o di una concessione di lavori pubblici. Esso contiene:"}
{"id": "1239438", "revid": "155634", "url": "https://it.wikipedia.org/wiki?curid=1239438", "title": "Vallerano (Roma)", "text": "Vallerano \u00e8 la venticinquesima zona di Roma nell'Agro Romano, indicata con Z. XXV.\nIl toponimo indica anche una frazione di Roma Capitale.\nStoria.\nAnticamente il territorio apparteneva alla famiglia romana dei Valerii, da cui l'antico \"fundus Valerianus\".\nLa prima notizia del fondo denominato \"Balirano\" fuori Porta San Paolo, del quale uno dei confini era il rivo che proveniva da Albano, risale all'XI secolo quando nel 1038 il giudice dativo Gregorio ne fa dono per la met\u00e0 al primicerio Benedetto. Successivamente nei secoli XIII e XIV risulta appartenere al monastero di S. Alessio all'Aventino. Nel 1396 per poter riacquistare il castello di Ardea viene venduto per met\u00e0 dall'abbazia di San Paolo fuori le mura a Onofrio de' Capizucchi.\nIl fondo sub\u00ec nel tempo riunificazioni, appartenendo per intero all'ospedale di \"San Salvatore al Sancta Sanctorum\", e divisioni appartenendo alle famiglie Cavalieri e Maddaleni nel secolo XVII e dei Massimo dei Ricci e dei Capranica nel secolo XVIII.\nGeografia fisica.\nTerritorio.\nSi trova nell'area sud della citt\u00e0, a ridosso ed esternamente al Grande Raccordo Anulare, fra la via Pontina a ovest e la via Laurentina a est.\nLa zona \u00e8 attraversata dal fosso Vallerano, affluente di sinistra del Tevere proveniente da Albano, a cui si unisce il fosso della Cecchignola, e confina:\nGeografia antropica.\nUrbanistica.\nNel territorio di Vallerano si estende la sezione ovest della zona urbanistica 12H Vallerano-Castel di Leva.\nSuddivisioni storiche.\nDel territorio di Vallerano fa parte la frazione omonima e i toponimi di Valleranello e Valle di Perna.\nOdonimia.\nLe strade di Vallerano sono dedicate essenzialmente ad artisti dello spettacolo, sia italiani che stranieri."}
{"id": "1239441", "revid": "110157", "url": "https://it.wikipedia.org/wiki?curid=1239441", "title": "Coppa d'Asia 1968", "text": "La Coppa d'Asia 1968 fu la quarta edizione della Coppa d'Asia. La fase finale si \u00e8 disputata in Iran dal 10 maggio al 19 maggio 1968 e fu vinta proprio dai padroni di casa.\nQualificazioni.\nL' \u00e8 qualificato automaticamente alla fase finale come Nazionale organizzatrice della manifestazione. \u00e8 qualificata automaticamente dopo il ritiro delle altre due nazionali presenti nel suo girone di qualificazione, ossia l' e il .\nI tre posti rimanenti sono stati assegnati mediante un percorso di qualificazione che ha visto la partecipazione di 16 rappresentative e lo svolgimento di sei incontri tra marzo e novembre 1967."}
{"id": "1239443", "revid": "339392", "url": "https://it.wikipedia.org/wiki?curid=1239443", "title": "Accademia di Belle Arti di Napoli", "text": ""}
{"id": "1239445", "revid": "827882", "url": "https://it.wikipedia.org/wiki?curid=1239445", "title": "Billy McCarthy", "text": "Con il nome di Billy Dior, \u00e8 noto per essere stato il batterista dei D'Molls, una glam metal band di breve vita. Egli \u00e8 anche noto per aver militato in una band chiamata Screamin' Mimi's con C.C. DeVille, chitarrista che in futuro far\u00e0 carriera nei Poison.\nBiografia.\nNel 1981, Billy si spost\u00f2 a Los Angeles dopo aver raggiunto una band di Chicago chiamata Kid Rocker con cui so spost\u00f2 sulla Sunset Strip. I Kid Rocker erano gestiti dal leggendario manager dei Kiss Bill Aucoin, e pubblicarono una demo di tre brani prodotta dal noto Eddie Kramer, gi\u00e0 produttore di Jimi Hendrix, Peter Frampton e Led Zeppelin. Un chitarrista all'epoca sconosciuto di nome C.C. DeVille (pi\u00f9 tardi chitarrista dei Poison) che si spost\u00f2 dal New Jersey a L.A suon\u00f2 a qualche audizione per entrare nei Kid Rocker, ma il leader e compositore della band Jimmy Vayne decise di non accettarlo nel gruppo. McCarthy e DeVille poco dopo formarono gli Screamin' Mimi's e fu in questo periodo che DeVille scrisse il brano \"Talk Dirty to Me\", pezzo che diventer\u00e0 celebre con i Poison nel 1986. McCarthy decise di tornare per\u00f2 a Chicago dopo quattro anni e form\u00f2 i D'Molls con l'ex chitarrista dei Kid Rocker, Duane Dunn, dopo conosciuto come Desi Rexx, che diventer\u00e0 il leader della band. La band impieg\u00f2 un anno prima di riuscire a suonare al primo show a Chicago con oltre 1.600 persone. La settimana seguente i D'Molls si spostarono a L.A. dove qualche mese pi\u00f9 tardi trover\u00e0 un accordo con la Atlantic Records. I D'molls ottennero un buon successo negli States e ancora di pi\u00f9 nel Regno Unito tanto da venire ribattezzati \"i nuovi Aerosmith\", ma dopo aver pubblicato due album, la band si sicolse a causa di tensioni interne nel 1991. McCarthy (Billy Dior) di dedic\u00f2 alla produzione di band emergenti e lavor\u00f2 in un programma radiofonico nel 1994. Poco dopo, McCarthy lasci\u00f2 L.A. per New York continuando la sua carriera da produttore. Nel 1999, McCarthy torn\u00f2 a Chicago lavorando in un hotel e iniziando a scrivere il suo romanzo, \"The Devil of Shakespeare\". Il libro venne finalmente pubblicato nel 2004 ed includeva la colonna sonora del libroq: queste tracce vennero registrate da Dior alla batteria, Jani Lane (e Warrant) alla voce, Chip Z'Nuff degli Enuff Z'Nuff al basso, e James Young degli Styx alla chitarra. \"Billy McCarthy, also wrote the Liner Notes for Peter Blast's 2015 album Release of \"Peter Blast / Painting Without Canvas\", \"Billy McCarthy\" has said that \"this music is the best of Peter Blast's career\", Worldwide Release.\nItalian Review of \"Peter Blast / Painting Without Canvas\"...www.musicalnews.com/articolo.php?codice=33149&amp;sz-4 (2016)\n\"The Devil of Shakespeare\" divenne un best seller a Chicago. Futuri romanzi di Billy McCarthy saranno \"Beat Me Til I'm Famous\" e \"Funnyman Jack Smack\". Egli \u00e8 attualmente sposato con sua moglie Maggie e vive a Chicago."}
{"id": "1239449", "revid": "59975", "url": "https://it.wikipedia.org/wiki?curid=1239449", "title": "Billy Dior", "text": ""}
{"id": "1239458", "revid": "123751302", "url": "https://it.wikipedia.org/wiki?curid=1239458", "title": "Palio di Asti", "text": "Il Palio di Asti o Palio Astese (nella sua nomenclatura pi\u00f9 arcaica), \u00e8 una festa tradizionale astigiana che ha radici medievali nata nell'ambito delle celebrazioni patronali di San Secondo e culmina con una corsa di cavalli montati a pelo, ovvero senza sella.\nLa festa per il patrono, si svolge ininterrottamente dal XII secolo e le prime notizie della corsa, citate dal cronista Guglielmo Ventura, risalgono al terzo quarto del XIII secolo ed anch'essa si svolge ininterrottamente, salvo due interruzioni di settanta anni nel XIX secolo e di trenta nel XX secolo.\nLa gara, che un tempo si teneva durante le feste patronali del mese di maggio e che si correva\"alla lunga\" attraverso la contrada Maestra (l'attuale Corso Alfieri), dal 1967 si disputa all'interno di un circuito apposito (o \"al giro\"); fino all'edizione del 2017 il Palio si \u00e8 disputato la terza domenica di settembre. Dal 2018, come ufficializzato nel Consiglio del Palio del 23 ottobre 2017, il Palio si disputa la prima domenica di settembre.\nDal 1988 la corsa si disputa nella centrale piazza Alfieri di Asti.\nEtimologia.\nIl termine palio, derivante dal latino \"pallium\" (telo di stoffa rettangolare indossato come soprabito sopra la tunica romana), indicava in origine solamente la pezza di stoffa preziosa che era posta al punto d'arrivo e che era assegnata al vincitore della tenzone.\nIn seguito il significato venne allargato alla festa in generale, intendendo per palio l'insieme dei riti e delle consuetudini strettamente collegate alla corsa vera e propria.\nLa storia.\nLe origini.\nGli astigiani hanno sempre lottato con perseveranza per mantenere il privilegio di far correre il Palio nel giorno della loro festa patronale, dedicata al martire astigiano San Secondo. La corsa \u00e8 citata infatti in tutti i trattati, in tutte le alleanze e in tutti i capitoli delle convenzioni con i vari reggenti, padroni o dominatori.\nLa prima notizia certa della corsa risale al 1275: il cronista locale Guglielmo Ventura riporta che gli astigiani, \u00absicut fieri solet Ast, in festo Beati Secundi\u00bb (\"come risulta essere solito ad Asti, durante la festa del Beato Secondo\"), corsero il Palio per dileggio sotto le mura della nemica citt\u00e0 di Alba, devastando le vigne circostanti.\nQuindi se gi\u00e0 nel 1275 la \"Corsa del Palio\" era definita una consuetudine, \u00e8 probabile che la sua origine debba collocarsi dopo l'anno 1000, con regole codificate gi\u00e0 dal XIII secolo (periodo coincidente anche con il periodo di massimo splendore del Comune di Asti).\nIn questo periodo e fino alla prima met\u00e0 del XIV secolo, la corsa si svolse \u201calla tonda\u201d, in un percorso circolare demaniale pressappoco corrispondente all'area delle attuali piazze Alfieri e Libert\u00e0 chiamata gi\u00e0 in epoca longobarda e carolingia \"\" curriculum \".\"\nGian Galeazzo Visconti, divenuto signore di Asti nel 1382, per rafforzare militarmente la citt\u00e0, fece costruire una nuova cittadella fortificata proprio in corrispondenza del curriculum.\nQuesto comport\u00f2 lo spostamento della corsa non pi\u00f9 alla tonda, ma su un percorso lineare (cio\u00e8 \"alla lunga \") di circa due chilometri e mezzo lungo l'arteria principale della citt\u00e0 (l'attuale corso Alfieri).\nInoltre, il Visconti, stabil\u00ec che la corsa continuasse a tenersi \u00ab ...\"in festa Sancti Secundi iuxta consuetudinem, omni contradictione remota\"\u00bb (\"...il giorno della festa di san Secondo, come da giusta consuetudine e rifiutata ogni obiezione\").\nNei documenti conservati nell'Archivio storico del Comune di Asti, si nota che nelle spese sostenute per la corsa sono sempre indicati due palii, di cui uno offerto alla chiesa di San Secondo ed uno da consegnare al vincitore. Questo particolare mostra anche la caratteristica natura devozionale della corsa.\nLo storico astigiano, Niccola Gabiani nei suoi appunti storici sulla corsa, parla di un antichissimo palio di velluto cremisi arricchito da tre gigli dorati, conservato presso la Collegiata di Asti e suppone che fosse stato donato dai duchi d'Orleans durante la loro signoria nel XV secolo.\nAlcuni documenti del fondo della Tesoreria orleanese, informano che il palio per il 1462, venne confezionato presso la bottega dei fratelli Lupi, nel 1476 e 1477 dal genovese Gregorio della Torre, nel 1501 fu Antonio Pugliese e nel 1517 fu Bernardo Capello di Santa Vittoria d'Alba.\nI Savoia.\nQuando Emanuele Filiberto assunse la reggenza della citt\u00e0 (20 maggio 1545), conferm\u00f2 e codific\u00f2 le antiche consuetudini della festa patronale e si impegn\u00f2 per s\u00e9 e per i suoi successori a fornire i palii: uno di 12 rasi per la Corsa, l'altro di 9 rasi per l'offerta al Santo Patrono.\nSi legge, inoltre, che potevano presentare cavalli alla Corsa del Palio \u00abtanto la citt\u00e0 di Asti, che tutte le Chiese della medesima, comprese tanto quelle de' Regolari quanto delle Confraternite, Collegio, Universit\u00e0, Societ\u00e0 e cittadino della medesima, tanto a nome proprio che di dette Chiese e Cappelle, il tutto conforme all'antico stile, consuetudini e privilegi di detta Citt\u00e0\u00bb.\nNel XVIII secolo compare il \"sendallo\", un labaro di tela rettangolare istoriata, generalmente azzurra, confezionata in un tessuto misto seta/cotone, detta di zendale o \"sangallo\".\nIl sendallo era ornato dagli stemmi di Savoia, del Comune, del Governatore e del Podest\u00e0 ed era unito nella sua parte terminale il palio vero e proprio, solitamente arrotolato e conservato in una cassettina di legno.\nPi\u00f9 tardi l'immagine di San Secondo a cavallo fece la sua apparizione sul labaro del Palio dedicato alla Chiesa e, sul finire del XIX secolo, anche su quello per la Corsa.\nLa Corsa in origine si svolgeva il 30 marzo di ogni anno, in occasione della festa di San Secondo. A partire dal XV secolo per\u00f2 venne spostata, al pari della celebrazione del santo, al primo gioved\u00ec dopo la domenica in Albis. Nei primi anni del XIX secolo la Corsa si tenne la seconda domenica dopo Pasqua.\nNel 1818, la celebrazione di S. Secondo venne nuovamente spostata al primo marted\u00ec di maggio e conseguentemente anche la Corsa venne spostata in tale data.Nel 1861, venne pubblicato il nuovo \u00abRegolamento per la Corsa dei Cavalli in giro sulla nuova Piazza del Mercato\u00bb (l'attuale Piazza Campo del Palio), cambiando radicalmente la tradizione della corsa astigiana che si era svolta fino ad allora sempre \u00abin lungo\u00bb, cio\u00e8 lungo un percorso rettilineo, che partiva dalla pietra romana che diede il nome a Viale Pilone, passava per Porta San Pietro e, percorrendo il ponte su Rio Valmanera, proseguiva su Contrada maestra, (attuale Corso Alfieri) fino al Palazzo Gabuti di Bestagno, l'attuale Palazzo Ottolenghi.\nNel 1863, la corsa divenne una comune corsa di cavalli, perdendo il suo tradizionale significato religioso.\nIl periodo fascista e il palio nella piazza omonima.\nLa festa viene richiamata in vita nel 1929 dall'allora podest\u00e0 di Asti, Vincenzo Buronzo. Per quell'anno, il Palio si svolse di nuovo alla lunga, ma su Corso Dante, lungo un percorso in salita di circa 1300 m.\nLa ripresa della corsa (tenutasi fino al 1935) per\u00f2 suscit\u00f2 qualche risentimento nella municipalit\u00e0 di Siena, ospite del Palio omonimo.\nNel 1936, per intervento diretto di Benito Mussolini, che riconobbe alla sola Siena il privilegio di chiamare la propria manifestazione col nome di Palio, arriv\u00f2 l'ordine di modificare la denominazione della festa in \u00abcertame cavalleresco\u00bb, parallelamente alla interdizione per Legnano di denominare come palio la corsa tenuta durante la \"Sagra del Carroccio\". La corsa venne cos\u00ec rimandata dapprima all'anno successivo ed in seguito \"sine die\".\nLe sette edizioni svoltesi durante il ventennio fascista, tuttavia, permisero di rinnovare il ricordo del Palio, evitando la perdita definitiva della sua tradizione e del suo significato.\nIl 3 maggio 1936, durante la guerra d'Etiopia, i militari della 104\u00aa Legione Camicie Nere (in prevalenza composta da astigiani) corsero un Palio speciale a dorso d'asino sulle rive del Lago Ascianghi. La cronaca della corsa venne riportata il 23 maggio 1936 dal quotidiano astigiano \"La Provincia\". I partecipanti furono il Borgo di Santa Maria Nuova, il Rione di San Martino, il Borgo di Ponte Tanaro e il Rione Duomo. A vincere fu il Borgo di Santa Maria Nuova.\nNel 1937 il Palio venne di nuovo indetto con la denominazione di \"Certame Cavalleresco\", dove i Rioni astigiani venivano ridimensionati nella loro autonomia a discapito delle Corporazioni fasciste. Una settimana prima della festa questa venne improvvisamente sospesa, con la scusa del sopraggiungere dei lavori agricoli. \u00c8 probabile invece che il Palio subisse un notevole ridimensionamento in primo luogo a causa della deposizione di Vincenzo Buronzo dalla carica di Podest\u00e0. Il nuovo gerarca, Domenico Molino poco sensibile alla festa ne aveva decurtato sensibilmente il bilancio, affiancato dalla segreteria locale del Partito Nazionale Fascista che non vedeva benevolmente una manifestazione che non era riuscita a \"manipolare\".\nNel 1938 venne indetta una \"Corsa delle Contrade\" a cui parteciparono solamente sodalizi cittadini astigiani. La manifestazione avvenne in tono minore e pass\u00f2 sotto il disinteresse della stampa locale e nazionale non dismesso. Dal 1935 fino al 1966 il palio si disput\u00f2 nella piazzola tra viale Pilone e corso Alessandria ora presente un distributore di carburante.\nNel 1967, il Palio nacque nuovamente nella omonima piazza del Campo in occasione del 1000\u00ba Anniversario della Fondazione del Marchesato del Monferrato e dell'800\u00ba Anniversario della Lega Lombarda. La corsa fu definitivamente spostata al mese di settembre, in concomitanza con i festeggiamenti del \"Douja d'Or\" o \"Settembre astigiano\" ed in seguito del Festival delle sagre astigiane. Il nuovo tracciato era in Piazza Campo del Palio, dove furono innalzate tribune da 5.000 posti a sedere e grandi \"parterre\". La prima edizione del dopoguerra vide partecipare 100.000 spettatori, 600 figuranti e 14 fra Borghi, Rioni e Comuni astigiani.\nIl palio in Piazza Alfieri e gli annullamenti causa pandemia.\nDal 1988 il Palio si svolge nella centrale Piazza Vittorio Alfieri, nel cuore della citt\u00e0.\nNel 1992 al Palio di Asti fu abbinata la lotteria nazionale. \nNel 2020, a causa della pandemia di COVID-19, il Palio viene rimandato. Nel 2021 \u00e8 il sindaco Maurizio Rasero a comunicare l'annullamento dell'edizione dell'anno stesso con una lettera ai rettori dei comitati palio: \nIl Palio di Asti in dettaglio.\nLa stima del Palio a maggio.\n\"L'anno paliesco\" si apre la prima settimana di maggio in occasione dei festeggiamenti patronali di San Secondo.\nI due sendalli commissionati dal comune di Asti ogni anno, il sabato antecedente il primo marted\u00ec di maggio vengono \"stimati\" da tre notabili rappresentanti dell'antica corporazione dei drappieri, che ne saggiano la buona manifattura e le misure. Al termine i due labari vengono presentati alla popolazione con l'esposizione sul balcone del comune.\nNella stessa giornata avviene il \"giuramento dei rettori\" (ovvero dei 21 rappresentanti degli altrettanti Rioni, Borghi e Comuni partecipanti al Palio) che di fronte al sindaco, al capitano del Palio ed ai magistrati, fanno solenne promessa di lealt\u00e0 verso i riti della festa.\nIl primo marted\u00ec di maggio, festa di San Secondo, con una solenne sfilata di tutti i partecipanti al Palio, avviene l'offerta dei due sendalli alla Collegiata presso la cappella di San Secondo.\nI riti di settembre.\nIl Palio di Asti, come altri palii italiani, vede nella corsa il culmine dei propri festeggiamenti.\nNei due giorni precedenti alla corsa si tengono le prove ufficiali. In molte edizioni si \u00e8 corso il \"Palio degli scudieri\", un torneo minore destinato a favorire il ricambio generazionale dei fantini. La sera della vigilia della corsa, nelle sedi dei rioni, borghi e comuni partecipanti, si tengono le \"cene propiziatrici\".\nIl giorno della corsa, al mattino, si svolgono le benedizioni dei cavalli e dei fantini che correranno per difendere i colori delle proprie parrocchie, con la rinomata formula di:\nIl corteo storico.\nNel primo pomeriggio ha inizio il corteo storico che, partendo dalla cattedrale di Santa Maria Assunta, si snoda poi per le vie del centro storico e si conclude in Piazza Alfieri, dove attualmente si tiene la corsa. Il corteo si apre con il gruppo a cavallo del Capitano del Palio e dei magistrati. Al Capitano spetta la supervisione della manifestazione, con il potere di infliggere squalifiche in caso di comportamenti irregolari da parte dei fantini durante lo svolgimento della corsa.\nImmediatamente dopo il gruppo di testa, sfilano i vincitori dell'ultima edizione del Palio, seguiti dagli altri partecipanti. Al termine del corteo \u00e8 posto il Carroccio, antico simbolo dei Liberi Comuni, che reca con s\u00e9 il Sendallo raffigurante San Secondo a cavallo e le insegne del Comune di Asti. La committenza ogni anno \u00e8 affidata a un Maestro della pittura contemporanea di fama internazionale.\nIn passato, i fantini (chiamati all'epoca \"paggi\") partivano ciascuno dal proprio albergo o contrada della citt\u00e0, dalla Confraternita, Collegio od associazione per cui correvano. Di solito, erano accompagnati da altri uomini a cavallo (anch'essi con i medesimi colori) e dalla folla degli aderenti e simpatizzanti, al suono di trombe, tamburi e corni da caccia. Il punto di incontro era il cosiddetto \"Pilone\", un tempo deputato alla partenza della corsa \"alla lunga\".\nNel 1930, i borghi, rioni e comuni partecipanti adottarono l'uso di costumi del XVI secolo, in segno di omaggio e di gratitudine verso Emanuele Filiberto di Savoia che, come detto, provvide alla conferma e alla codificazione delle regole del Palio.\nDal secondo dopoguerra in poi, il corteo storico del Palio mette in scena ogni anno pi\u00f9 di 1200 figuranti, attraverso la rappresentazione di episodi importanti della storia medievale della Citt\u00e0 (XII-XV secolo), all'epoca in cui Asti splendeva per ricchezza e vitalit\u00e0.\nDal 1983, la miglior presenza nel corteo storico tra rioni, borghi e Comuni del Palio viene premiata dal \"Soroptimist club di Asti\" con la Pergamena d'Autore: un'opera d'arte su pergamena.\nLa corsa.\nPrima della corsa vera e propria, il capitano del Palio si rivolge al sindaco chiedendo licenza di correre \nIl sindaco, secondo la tradizione, d\u00e0 licenza di correre sotto la protezione di San Secondo, allorch\u00e9 il capitano, seguito dai magistrati e dai cavalieri del palio, percorre tutta la pista annunciando \nSi arriva cos\u00ec alla corsa, strutturata in tre batterie da sette partecipanti ciascuna. I primi tre classificati di ogni batteria accedono cos\u00ec alla corsa finale, che decide l'assegnazione del Palio.\nI partecipanti sorteggiati di ogni batteria si allineano dietro il canapo (una grossa fune che delimita la linea di partenza). L'inizio della corsa viene sancito dal Mossiere, che decide a sua discrezione il miglior allineamento dei cavalli. In caso di ripetute false partenze il Mossiere pu\u00f2 decidere di comminare una penalit\u00e0 al responsabile, punizione che di solito consiste in un arretramento nei blocchi di partenza.\nUna volta partiti, i cavalli devono percorrere tre giri di piazza, per un totale di circa 1.350 m. Il Palio viene vinto dal cavallo, con o senza fantino (\"scosso\"), che arriva per primo al \"bandierino\" del traguardo.\nAttualmente, sono 21 i partecipanti ammessi ripartiti fra Rioni, Borghi cittadini e Comuni della provincia di Asti.\nDall'edizione del 2017 la corsa si disputa, a differenza dagli anni precedenti, con cavalli mezzosangue.\nI premi.\nIn epoca medievale, la corsa del Palio non prevedeva che due premi: il Palio, drappo di velluto o stoffa preziosa per il primo arrivato, ed un gallo vivo per il secondo, come ben documentato dai libri dei conti della tesoreria ducale. Se il primo premio ha un elevatissimo valore venale, il secondo ne \u00e8 praticamente privo, e ha una funzione soprattutto simbolica e morale.\nNel corso del XVI secolo, i premi subirono una radicale trasformazione, aumentando di numero e cristallizzandosi definitivamente nella loro attuale graduatoria almeno dai primissimi anni del XVII secolo.\nIl \"Paliotto\".\nNel 1977 \u00e8 nato il \"Paliotto\", una manifestazione che si tiene tradizionalmente il gioved\u00ec sera antecedente la corsa del Palio, che pone in competizione tra loro i gruppi degli sbandieratori dei singoli rioni, borghi o comuni partecipanti al Palio.\nIl Consiglio del Palio del 18 dicembre 2017 ha approvato, a decorrere dall'edizione del 2018, lo spostamento della manifestazione al mese di maggio nell'ambito dei festeggiamenti dedicati al Santo Patrono della citt\u00e0 di Asti.\nGli sbandieratori, nel Medioevo e nel Rinascimento, sono nati come alfieri militari che, nel clamore della battaglia, con i propri lanci e \u00abfigure\u00bb incitavano il morale ed impartivano gli ordini alle truppe.\nIn seguito, la sbandierata si \u00e8 evoluta, \u00ab... \u00e8 tramandata come un atto religioso: il giocatore sventola la bandiera simbolicamente e in nome della Corporazione per Dio, Regina e Patria.\u00bb (Atti del IV congresso di Vessillologia, Paesi Bassi 1971).\nIl premio per questa competizione \u00e8 un drappo, pi\u00f9 piccolo, ma simile a quello che viene assegnato per la corsa (appunto un \"paliotto\").\nL'iniziativa \u00e8 stata ideata per meglio valorizzare questa arte particolare, conosciuta e praticata in molte realt\u00e0 nazionali e che raggiunge il suo apice nelle citt\u00e0 del Palio. Nel 1998, a questa manifestazione \u00e8 stata affiancata anche un premio speciale per il miglior gruppo musici.\nIl Palio e i media.\nDal 2009 la corsa \u00e8 stata proposta in diretta televisiva su diverse emittenti locali (GRP Televisione, Quartarete, Telesubalpina). \nDal 2014, \u00e8 stata visibile sugli schermi di Quartarete e trasmessa in modalit\u00e0 simulcast e a reti unificate attraverso i canali Quartarete Blu e 3D dell'emittente torinese, oltre a essere visibile live in streaming sul sito internet della rete. \nSuccessivamente, il palio di Asti verr\u00e0 trasmesso annualmente da GRP Televisione in concorrenza con l'emittente nazionale Rai 3, circostanza in cui l'emittente locale beneficia della flessibilit\u00e0 del proprio palinsesto, consentendo agli spettatori di vedere l'evento nella sua interezza, mentre l'emittente nazionale, a causa di limiti temporali dovuti alla necessit\u00e0 di cedere il collegamento al Tg3 edizione serale nel passato ha dovuto spesso troncare la diretta prima che la corsa potesse effettivamente avere inizio.\nDal 2011, esiste infine un giornale appositamente dedicato al mondo paliofilo, denominato Il Canapo che \u00e8 liberamente consultabile on-line.\nPolemiche e misure per la sicurezza equina.\nNegli ultimi decenni, il Palio di Asti, cos\u00ec come gli altri palii d'Italia, ha scatenato le proteste delle associazioni animaliste e della associazione medici veterinari per il diritto degli animali (AVDA), riguardanti l'utilizzo dei cavalli per la corsa.\nIn particolare, le proteste degli animalisti sono rivolte all'utilizzo per la gara di un percorso cittadino (la trapezoidale Piazza Alfieri) non adatto ai cavalli \"purosangue\" e causa di rovinosi incidenti negli ultimi anni.\nIn particolare, la curva del \"Cavallone\" \u00e8 stata teatro nel 2003 di alcuni incidenti durante il \"Palio degli scudieri\", che hanno portato all'abbattimento di due cavalli ed al ferimento di un terzo.\nDai risultati accertati dal Nas dei Carabinieri, a sette dei nove cavalli che corsero la finale del Palio del 2002, erano state somministrate sostanze non permesse.\nPer tentare di spegnere le proteste, il comune di Asti ha creato una commissione di esperti (Commissione tecnica) in costante aggiornamento per mettere in totale sicurezza la pista, e tutelare la salute dei fantini e degli animali durante tutto lo svolgimento della festa.\nA questo proposito, la pista \u00e8 costituita da una miscela di 800 metri cubi di sabbie astigiane provenienti dallo strato del pliocene superiore, dosata in modo che il percorso di gara non ceda per tutto il periodo della festa, ma che possa anche rallentare la corsa dei cavalli.\nLe curve sono protette da robusti \u201cmaterassi\" e nel 2004, la curva del Cavallone \u00e8 stata modificata e calibrata per impedire il verificarsi di nuovi incidenti.\nTre specifiche commissioni veterinarie, in collaborazione con la facolt\u00e0 di Veterinaria dell'Universit\u00e0 di Torino, verificano l'idoneit\u00e0 sportiva dei cavalli e forniscono assistenza \"zooiatrica\" durante le prove e le successive corse del Palio di Asti.\nUna commissione di medici veterinari dell'Azienda Sanitaria locale, garantisce un servizio di farmacosorveglianza ed organizza ed effettua i prelievi dei campioni biologici.\n\u00c8 stato adottato (tra i primi in Italia) un protocollo di pronto soccorso veterinario in pista, in grado di intervenire immediatamente in caso di necessit\u00e0 con linee guida dell'Azienda Sanitaria locale, area veterinaria, in merito alla pista e allo svolgimento della corsa.\nIl dispiego di questo apparato di prevenzione non pare per\u00f2 sufficiente ad impedire incidenti cruenti e mortali per i cavalli, come quello occorso a Mamuthones nell'edizione del 2013.\nLe visite veterinarie.\nIn base al Regolamento Veterinario i cavalli candidati alla corsa, presentati dai Comitati, devono sottoporsi a una minuziosa visita di idoneit\u00e0 che attesti lo stato di salute del soggetto e che ne valuti l'idoneit\u00e0 morfologica, attitudinale e sportiva. Le severe visite vengono effettuate da due Commissioni Veterinarie volute dal Comune e presiedute dal Presidente dell'Ordine dei Medici Veterinari di Asti e sono composte da Professori Universitari, esperti nelle diverse branche della Medicina Veterinaria. \nOltre ad accertare il benessere animale, un'\u00e9quipe di Medici Veterinari dell'Asl garantisce un solerte servizio di farmacosorveglianza ed effettua i prelievi di campioni biologici. Per ogni soggetto identificato e visitato si apre una cartella clinica, dal cui esito dipender\u00e0 la partecipazione o meno del cavallo alla corsa.\nLa Commissione Veterinaria seguir\u00e0 i cavalli anche in pista e se alla visita che precede la finale qualcuno di essi manifestasse segni di sofferenza tali da non renderlo idoneo alla competizione finale, la Commissione ha facolt\u00e0 di ordinarne il ritiro, con giudizio inappellabile.\nIn pista inoltre opera la commissione Zooiatrica composta da Medici veterinari che effettuano il servizio di pronto soccorso, qualora si rendesse necessario."}
{"id": "1239460", "revid": "9942638", "url": "https://it.wikipedia.org/wiki?curid=1239460", "title": "Mammalverkehr", "text": ""}
{"id": "1239464", "revid": "767487", "url": "https://it.wikipedia.org/wiki?curid=1239464", "title": "Gorgonops", "text": "Il gorgonope (gen. Gorgonops) \u00e8 un terapside estinto, appartenente ai gorgonopsidi. Visse nel Permiano superiore (circa 260 - 254 milioni di anni fa) e i suoi resti fossili sono stati ritrovati in Sudafrica.\nDescrizione.\nQuesto animale era di dimensioni medio - grandi; a seconda delle specie, il cranio era lungo dai 22 ai 35 centimetri, e la lunghezza totale del corpo era compresa tra i 1,2 e i 2,2 metri di lunghezza. Come tutti i gorgonopsidi, anche \"Gorgonops\" era dotato di un grande cranio con un muso allungato e robusto, armato di denti anteriori nella premascella aguzzi e simili a incisivi, seguiti da un paio di zanne allungate simili a canini e da piccoli denti posteriori. Il cranio di \"Gorgonops\" era grande in relazione alle dimensioni corporee; il cranio era molto profondo e con un profilo triangolare se visto dall'alto. Le caratteristiche pi\u00f9 distintive erano i gi\u00e0 citati canini superiori, che potevano arrivare ai 12 centimetri di lunghezza e quasi superavano il margine inferiore della mandibola quando la bocca era chiusa. La mandibola era pi\u00f9 profonda nella parte anteriore, proprio nella zona corrispondente ai canini superiori, probabilmente a protezione degli stessi, in una maniera simile alle flange ossee di alcuni mammiferi predatori dai denti a sciabola caratteristici del Cenozoico.\nClassificazione.\nIl genere \"Gorgonops\" venne istituito da Richard Owen nel 1876, sulla base di resti fossili ritrovati in terreni risalenti al Permiano superiore in Sudafrica. La specie tipo \u00e8 Gorgonops torvus, nota inizialmente per un cranio appiattito ritrovato nella zona di Mildenhalls (Fort Beaufort) in Sudafrica; in seguito sono stati scoperti altri esemplari, tutti provenienti dalla \"zona a \"Tropidostoma\"\" e dalla \"zona a \"Cistecephalus\"\". Questa specie era di medie dimensioni, e si distingueva dalle altre specie assegnate al genere per il muso pi\u00f9 allungato e altri dettagli delle ossa craniche. La specie G. whaitsi, inizialmente considerata un genere a s\u00e9 stante (Scymnognathus), era pi\u00f9 grande e dotata di un cranio pi\u00f9 largo posteriormente; sembra che questa specie possa essere meno derivata di \"G. torvus\". Una terza specie, G. longifrons, descritta inizialmente da Haughton nel 1915 come Gorgonognathus longifrons, era pi\u00f9 grande (cranio lungo 35 centimetri) e dotata di orbite pi\u00f9 grandi e di un muso pi\u00f9 lungo; potrebbe essere derivata da \"G. whaitsi\". \n\"Gorgonops\" \u00e8 il genere eponimo dei gorgonopsi, un gruppo di terapsidi predatori molto diffusi nel Permiano superiore, e della famiglia Gorgonopsidae. Inizialmente era considerato un membro basale del gruppo, ma in seguito ad altre analisi \"Gorgonops\" \u00e8 stato considerato un rappresentante piuttosto derivato, vicino all'origine del clade Rubidgeinae, comprendente i gorgonopsdi pi\u00f9 derivati. \nPaleoecologia.\n\"Gorgonops\" doveva essere uno dei massimi predatori del suo ecosistema; i lunghi denti simili a canini permettevano a questo animale di essere efficace nella predazione di animali di grandi dimensioni e dal corpo corazzato, come i pareiasauri."}
{"id": "1239469", "revid": "59975", "url": "https://it.wikipedia.org/wiki?curid=1239469", "title": "The Troubadour", "text": ""}
{"id": "1239470", "revid": "640389", "url": "https://it.wikipedia.org/wiki?curid=1239470", "title": "Coppa d'Asia 1972", "text": "La Coppa d'Asia 1972 fu la quinta edizione della Coppa d'Asia. La fase finale si \u00e8 disputata in Thailandia dal 7 maggio al 19 maggio 1972 e fu vinta dall', che cos\u00ec biss\u00f2 il successo dell'edizione precedente.\nQualificazioni.\n era qualificato automaticamente alla fase finale come Nazionale organizzatrice della manifestazione, ma si \u00e8 ritirato e il suo posto \u00e8 stato preso dalla . L'Iran \u00e8 qualificato automaticamente alla fase finale come detentore del titolo.\nI quattro posti rimanenti sono stati assegnati mediante un percorso di qualificazione che ha visto la partecipazione di 16 rappresentative e lo svolgimento di sei incontri tra maggio e dicembre 1971.\nFase finale.\nPrimo turno.\nGruppo 1.\n9 maggio\n11 maggio\n13 maggio\nClassifica\nGruppo 2.\n10 maggio\n12 maggio\n14 maggio\nClassifica\nSemifinali.\n16 maggio\n17 maggio\nFinale 3\u00ba/4\u00ba posto.\n19 maggio\nFinale.\n19 maggio"}
{"id": "1239476", "revid": "183613", "url": "https://it.wikipedia.org/wiki?curid=1239476", "title": "Cri du chat", "text": ""}
{"id": "1239478", "revid": "438678", "url": "https://it.wikipedia.org/wiki?curid=1239478", "title": "Il mercante di Venezia (film 1910)", "text": "Il mercante di Venezia \u00e8 un cortometraggio muto diretto da Gerolamo Lo Savio."}
{"id": "1239486", "revid": "37401", "url": "https://it.wikipedia.org/wiki?curid=1239486", "title": "Scribi", "text": ""}
{"id": "1239487", "revid": "666668", "url": "https://it.wikipedia.org/wiki?curid=1239487", "title": "Statistiche del campionato mondiale di calcio a 5 FIFA", "text": "Di seguito sono riportati analisi statistiche e record di vario genere sul campionato mondiale di calcio a 5.\nPartecipazioni e prestazioni nelle fasi finali.\n1T: eliminata al primo turno.\n2T: eliminata al secondo turno.\nOF: eliminata agli ottavi di finale.\nQF: eliminata ai quarti di finale.\nQ: qualificata.\n-: non qualificata o non presente."}
{"id": "1239493", "revid": "228587", "url": "https://it.wikipedia.org/wiki?curid=1239493", "title": "Radio Sole", "text": "Radio Sole era un'emittente radiofonica commerciale con sede a Galatina (LE). Trasmetteva in FM sui 100.4\u00a0MHz in un'area che copriva il centro del Salento.\nDal 2002 trasmetteva la sua programmazione anche su internet attraverso il proprio sito ufficiale e su MySpace.\nL'emittente aveva anche una testata giornalistica denominata \"GRS\" e registrata al Tribunale di Lecce.\nStoria.\n\u00c8 una delle pi\u00f9 longeve emittenti italiane, avendo avviato le trasmissioni nel 1975. Il fondatore, Giuseppe Levanto, rappresenta ancora oggi la voce storica di programmi e inserzioni pubblicitarie.\nInizialmente si chiamava \"Radio Daisy International\" ed aveva gli studi in via Orfanotrofio,4 Galatina. \nNel 1981 cambia il nome in RADIO SOLE e si trasferisce nella sede di Via Piave dove nasce anche la TV \"CANALE SOLE\" che trasmetter\u00e0 per circa 4 mesi. Agli inizi degli anni '90 ha spostato gli studi presso l'attuale sede di via Puglia, 80 che rappresenta anche il centro trasmittente.\nTra la fine degli anni '90 e l'inizio degli anni duemila ha pubblicato e diffuso il periodico locale di annunci gratuiti \"Sottolaporta\". Ha chiuso le trasmissioni nel 2009.\nPanorama odierno.\nIl palinsesto dell'emittente non \u00e8 cambiato negli anni, restando di tipo generalista, caratterizzato principalmente da:\nProgrammi storici.\nTra i programmi storici ancora in palinsesto ricordiamo:"}
{"id": "1239495", "revid": "33689", "url": "https://it.wikipedia.org/wiki?curid=1239495", "title": "Gaio Giulio Camilio Aspro", "text": "Originario di Attaleia, Camillo Aspro era il figlio di Gaio Giulio Aspro. Camillo fu questore in Africa durante il proconsolato del padre (205 circa); in seguito ricopr\u00ec il ruolo di responsabile delle strade.\nNel 212 assunse la carica di console assieme al padre, il quale, per\u00f2, cadde in disgrazia presso l'imperatore Caracalla, e padre e figlio vennero esiliati; in seguito, per\u00f2 ottennero il perdono imperiale.\nCamillo Aspro fu \"sodalis Augustalis\", sacerdote del culto dell'imperatore, e pontefice; fu anche patrono di Britannia e di Mauretania Tingitana."}
{"id": "1239497", "revid": "6923", "url": "https://it.wikipedia.org/wiki?curid=1239497", "title": "Battaglia della Beresina", "text": "La battaglia della Beresina (in francese \"bataille de la B\u00e9r\u00e9zina\", in russo \"\u0421\u0440\u0430\u0436\u0435\u043d\u0438\u0435 \u043d\u0430 \u0411\u0435\u0440\u0435\u0437\u0438\u043d\u0435\") fu una battaglia combattuta presso il fiume Beresina, affluente di destra del Dnepr, tra la Grande Armata di Napoleone e l'esercito dell'impero russo tra il 26 e il 29 novembre 1812, durante la campagna di Russia. Lo scontro ebbe un esito discusso: anche se le forze francesi riuscirono a forzare la linea russa, evitando cos\u00ec di finire intrappolate fra le tre armate che convergevano su di loro, la battaglia cost\u00f2 loro moltissime perdite, ed in ogni caso la ritirata dalla Russia non fu arrestata.\nStoria.\nSulle rive dell'affluente russo si vide accerchiata grossa parte dell'esercito francese che si trovava impegnato nelle operazioni di ripiegamento dai territori russi, invasi alcuni mesi prima.\nNapoleone e i suoi uomini non avevano altra possibilit\u00e0 di scampo, se non quella di scovare un artificio che permettesse loro di attraversare il fiume per poter proseguire la ritirata. Lo stratagemma consist\u00e9 nel gettare uno svariato numero di cavalletti nel fiume per far credere ai Russi che un ponte sarebbe stato realizzato nei pressi di Borisov dove, sulla riva destra del fiume, erano posizionate le truppe nemiche.\nIn realt\u00e0 notte e giorno, i genieri del generale Jean Baptiste Ebl\u00e9 lavorarono alla realizzazione di due ponti (uno per i fanti e l'altro per i convogli e l'artiglieria) nelle gelide acque del fiume, di fronte al villaggio di Studienka, 15 km pi\u00f9 a Nord. Molti uomini vi perirono, tuttavia il sacrificio di questi permise a larga parte dell'armata di trovare scampo al di l\u00e0 del fiume.\nAl secondo corpo d'armata, costituito da reggimenti svizzeri, che attravers\u00f2 il fiume il 27 novembre e prese posizione sulla sponda destra per tenere distanziati i Russi che, accorsi, tentavano di impedire il passaggio, \u00e8 riconosciuto il merito di aver contribuito al salvataggio di gran parte dell'armata superstite. Il corpo d'armata infatti (comandato da Nicolas Charles Oudinot) combatt\u00e9 strenuamente, anche in mancanza del pi\u00f9 esiguo equipaggiamento bellico: in particolare furono i 1.300 svizzeri che, combattendo furiosamente con le sole baionette, riuscirono a respingere i vari tentativi dell'esercito russo (40.000 uomini) di ostacolare il cammino dei francesi in arretramento.\nNapoleone per coprirsi la ritirata, ordin\u00f2 quindi di incendiare i due ponti, condannando a morte migliaia di ritardatari, tra cui numerose donne e bambini, che si gettarono tra le fiamme in un disperato tentativo di salvezza.\nLa battaglia della Beresina \u00e8 contemplata dagli storici come uno dei peggiori disastri militari della storia contemporanea, bench\u00e9 dall'esito parzialmente favorevole. Essa infatti \u00e8 stata eretta a simbolo della disfatta della campagna di Russia intrapresa dall'Impero francese nell'estate del 1812."}
{"id": "1239503", "revid": "767487", "url": "https://it.wikipedia.org/wiki?curid=1239503", "title": "Aplahou\u00e9", "text": "Aplahou\u00e9 \u00e8 una citt\u00e0 situata nel dipartimento di Kouffo nello Stato del Benin con 138.686 abitanti (stima 2006)."}
{"id": "1239504", "revid": "547034", "url": "https://it.wikipedia.org/wiki?curid=1239504", "title": "Palefato", "text": "Biografia.\nSarebbe stato di Paro, stando a quanto dice la \"Suda\", che lo fa contemporaneo di Artaserse, alunno di Aristotele e seguace della Scuola peripatetica, della quale prese l'indirizzo razionalizzante. Se l'Artaserse citato dalla \"Suda\" come suo contemporaneo \u00e8 Artaserse III Oco, questi dati sono compatibili con uno studente di Aristotele (circa 340 a.C.), proveniente dalla zona intorno all'Ellesponto.\nL'unica prova interna per la datazione nell'opera superstite di Palefato sono citazioni di due filosofi, Melisso e Lamisco, nell'introduzione e due riferimenti letterari. se Melisso \u00e8 Melisso di Samo, visse nel secolo precedente, e un possibile Lamisco \u00e8 un pitagorico lucano contemporaneo di Platone. \nI riferimenti letterari sono una citazione da Esiodo e la presentazione di Alcesti, che \u00e8 molto simile a quella euripidea.\nLe \"Storie incredibili\".\nSotto il nome di Palefato ci \u00e8 giunta un'operetta paradossografica, \"Sulle storie incredibili\" (\u03a0\u03b5\u03c1\u1f76 \u1f00\u03c0\u03af\u03c3\u03c4\u03c9\u03bd (\u1f31\u03c3\u03c4\u03bf\u03c1\u03b9\u1ff6\u03bd) \"Peri apiston (historion)\"; latino: \"De incredibilibus\"), una serie di racconti mitologici, in tutto 52, con una spiegazione razionalizzante, che sopravvive in un testo bizantino (probabilmente corrotto). \u00c8 trasmesso da una dozzina di manoscritti dell'opera, dal XIII al XVI secolo, che differiscono in lunghezza e nell'ordine dei racconti. In questa operetta, Palefato parte dal presupposto che ogni mito racconti un fatto veramente accaduto, perfettamente credibile e confrontabile con la realt\u00e0 contemporanea, come spiega nella prefazione.\nQuesti i 52 brevissimi racconti pervenuti nell'opera, che si presuppone, seguendo \"Suda\", in 5 libri originari:\n1. Sui Centauri; 2. Su Pasifae; 3. Sugli Sparti; 4. Sulla Sfinge cadmea; 5. Sulla volpe teumesia; 6. Su Atteone; 7. Sulle cavalle di Diomede; 8. Su Niobe; 9. Su Linceo; 10. Su Ceneo; 11. Su Cicno; 12. Su Dedalo e Icaro; 13. Su Atalanta e Melanione; 14. Su Callisto; 15. Su Europa; 16. Sul cavallo di Troia; 17. Su Eolo; 18. Sulle Esperidi; 19. Su Kottos e Briareo; 20. Su Scilla; 21. Su Dedalo; 22. Su Fineo; 23. Su Mestra; 24. Su Gerione; 25. Su Glauco di Sisifo; 26. Su Glauco di Minosse; 27. Su Glauco marino; 28. Su Bellerofonte; 29. Su Pelope e i cavalli; 30. Su Frisso; 31. Sulle figlie di Forco; 32. Sulle Amazzoni; 33. Su Orfeo; 34. Su Pandora; 35. Sulla stirpe delle ninfe Melie; 36. Su Eracle; 37. Su Ceto; 38. Sull'Idra; 39. Su Cerbero; 40. Su Alcesti; 41. Su Zeto; 42. Su Io; 43. Su Medea; 44. Su Onfale; 45. Sul corno di Amaltea.\nAd essi si aggiungono, come esplicitato dalla rubrica del manoscritto, sette racconti non razionalizzati:\n46. Storia su Giacinto; 47. Storia su Marsia; 48. Su Faone; 49. Storia su Ladone; 50. Su Hera; 51. Su Orione; 52. Su Fetonte.\nQuanto derivi da Palefato stesso \u00e8 una questione aperta, anche se c'\u00e8 un accordo generale che i sette capitoli finali di semplice mitologia, senza razionalizzazione, siano spuri. Nicola Festa, che ha curato il testo nel 1902, ritiene che i testi palefatiani fossero diventati un genere, sicch\u00e9 il testo che possediamo \u00e8 una congerie di testi in quel genere, la maggior parte derivanti non da Palefato stesso."}
{"id": "1239509", "revid": "767487", "url": "https://it.wikipedia.org/wiki?curid=1239509", "title": "Djakotomey", "text": "Djakotomey \u00e8 una citt\u00e0 situata nel dipartimento di Kouffo nello Stato del Benin con 114.667 abitanti (stima 2006)."}
{"id": "1239517", "revid": "121837", "url": "https://it.wikipedia.org/wiki?curid=1239517", "title": "La congiura di Catilina", "text": ""}
{"id": "1239522", "revid": "12290", "url": "https://it.wikipedia.org/wiki?curid=1239522", "title": "Trombonisti", "text": ""}
{"id": "1239531", "revid": "767487", "url": "https://it.wikipedia.org/wiki?curid=1239531", "title": "Classe Perseo (torpediniera)", "text": ""}
{"id": "1239534", "revid": "192549", "url": "https://it.wikipedia.org/wiki?curid=1239534", "title": "Urania - Le grandi saghe fantasy", "text": "Urania - Le grandi saghe fantasy \u00e8 una collana editoriale \"figlia\" di \"Urania\" che ripropone il ciclo delle \"Cronache del ghiaccio e del fuoco\" di George R. R. Martin in maniera pi\u00f9 fedele all'originale rispetto alla precedente edizione italiana della Mondadori: il primo, il secondo e il quarto capitolo della saga vengono riproposti in volumi unici; mentre il terzo, a causa della maggiore lunghezza, \u00e8 stato nuovamente diviso, ma in sole 2 parti invece di 3."}
{"id": "1239536", "revid": "184980", "url": "https://it.wikipedia.org/wiki?curid=1239536", "title": "Campo rotante", "text": ""}
{"id": "1239538", "revid": "7336", "url": "https://it.wikipedia.org/wiki?curid=1239538", "title": "DJing", "text": ""}
{"id": "1239539", "revid": "174925", "url": "https://it.wikipedia.org/wiki?curid=1239539", "title": "Luciano Napoleone Bonaparte", "text": ""}
{"id": "1239546", "revid": "767487", "url": "https://it.wikipedia.org/wiki?curid=1239546", "title": "XS All Areas - The Greatest Hits", "text": "XS All Areas - The Greatest Hits \u00e8 una raccolta di successi pubblicata dalla rock band inglese Status Quo nel 2004.\nIl disco.\nIl disco si inserisce nell'ambito di una gigantesca operazione di marketing attorno all'immagine della band e viene accompagnato dalla pubblicazione di due nuovi singoli, un DVD (che va al n. 2 delle classifiche video) ed un vero e proprio libro biografia scritto dai due membri storici Francis Rossi e Rick Parfitt che si invola al primo posto nelle graduatorie dei libri pi\u00f9 venduti nel Regno Unito.\n\"XS All Areas\" viene pubblicato come doppio album e si posiziona al n. 16 delle classifiche inglesi.\nAd oggi rimane una delle antologie pi\u00f9 complete della band e tutto il materiale \u00e8 in versione remasterizzata.\nSingoli: \"You'll Come 'Round\" (n. 14 UK); \"Thinking of You\" (n. 21 UK)."}
{"id": "1239556", "revid": "1833487", "url": "https://it.wikipedia.org/wiki?curid=1239556", "title": "Pinga", "text": ""}
{"id": "1239557", "revid": "14691", "url": "https://it.wikipedia.org/wiki?curid=1239557", "title": "Riffs (album)", "text": ""}
{"id": "1239584", "revid": "22475", "url": "https://it.wikipedia.org/wiki?curid=1239584", "title": "Giovanni Michelotti (designer)", "text": "Biografia.\nAll'et\u00e0 di 16 anni Michelotti inizi\u00f2 a lavorare agli Stabilimenti Farina come garzone. Nonostante espletasse compiti semplici, come stendere i fogli sul tecnigrafo o temperare le matite, ebbe la possibilit\u00e0 di osservare l'opera di importanti stilisti e, dopo il normale orario di lavoro, abbozzava alcuni schizzi che gli consentirono di farsi apprezzare. Tanto che quando il disegnatore al quale egli faceva da garzone lasci\u00f2 l'azienda gli fu proposto, da Attilio Farina, figlio del titolare, di sostituirlo. La fiducia mostr\u00f2 di essere ben riposta pochi giorni dopo, quando il giovane Michelotti, ancora con i calzoni corti, realizz\u00f2 un disegno in scala 1:1 per l'autotelaio di una Alfa Romeo 6C 2500, ricevendo l'ammirato plauso da Mario Revelli di Beaumont, all'epoca gi\u00e0 apprezzato designer automobilistico. \nDurante gli anni agli Stabilimenti Farina, Michelotti aveva intuito l'importanza e la futura autonomia operativa che il ruolo dello stilista era destinato ad assumere nelle produzione industriale, specie in quella automobilistica. Fino ad allora il disegnatore di carrozzerie era un dipendente o un collaboratore artistico delle varie industrie automobilistiche, ma ancora non esisteva una figura professionale che operasse nel campo su richiesta di varia clientela. Nel 1949 Michelotti decise di \"mettersi in proprio\" e apr\u00ec uno studio in Via Ormea 150 a Torino per poi ingrandirsi in Corso Duca degli Abruzzi e Corso Francia 35 ; fu il primo studio professionale specificamente dedicato al disegno di carrozzerie automobilistiche in assoluto in Italia.\nLa strada imboccata da Michelotti si dimostr\u00f2 azzeccata e le richieste furono numerose fin dall'inizio, cos\u00ec da convincerlo nel 1959 a prendere in affitto un'officina in via Levanna, sempre a Torino, allo scopo di poter realizzare carrozzerie e \"maquette\" in scala 1:1 o comodamente lavorare sugli ingombranti mascheroni e autotelai da \"vestire\". Molti incarichi provenivano dai principali carrozzieri torinesi, come Vignale, Bertone, Allemano o Ghia con le quali Michelotti instaur\u00f2 un particolare rapporto di collaborazione che gli consent\u00ec di ottimizzare il lavoro, riuscendo a passare dal figurino al prototipo funzionante in poche settimane.\nTale innovativo metodo fece apprezzare Michelotti ad alcuni importanti \"manager\" e rese possibili gli approcci a grandi industrie come BMW, Triumph, Hino Motors Prince poi trasformatisi in lunghe e prolifiche collaborazioni. Per la casa di Monaco di Baviera disegner\u00e0 tutti i modelli del rilancio: l'Isetta BMW, la 700 del 1958, la 1500 del 1961, la 1602 del 1966, la 2500/2800 del 1968 e la 2800 CS del 1969. Anche l'attivit\u00e0 per la casa di inglese fu proficua, includendo tutti i modelli di maggior successo della Triumph, come la Herald del 1959, la TR4/TR5 del 1961, la Spitfire del 1963, 2000/2500 del 1963, la GT6 del 1966, la Stag e tutta la generazione di berline medie 1300/1500, Toledo e Dolomite degli sessanta e settanta.\nNel 1967, in virt\u00f9 dell'aumento della mole di lavoro, spost\u00f2 la sede dell'azienda ad Orbassano. Nello stesso periodo disegn\u00f2 autovetture per Fiat, Daf e Matra. Nel 1978 effettua una collaborazione con la rivista Quattroruote con la Every 4R su base Fiat 127 mentre l'ultimo lavoro dello stilista torinese \u00e8 l'impostazione della Reliant Scimitar SS1 nel 1979.\nMichelotti fu uno dei designer pi\u00f9 eclettici e prolifici di sempre. Non aveva stilemi fissi da riproporre all'infinito ed era in grado d'adattarsi facilmente all'immagine della Casa che gli commissionava il disegno ed alle esigenze produttive. Tuttavia rifiut\u00f2 sempre le molte proposte fattegli per assumere la direzione dei centro stile interni di varie case automobilistiche, per potersi esprimere liberamente nei rapporti con i carrozzieri e le grandi case automobilistiche con cui collaborava.\nSul tema dell'autonomia artistica del designer, nei confronti del sistema industriale, amava sintetizzare il suo pensiero con la celebre \"metafora del cammello\".\nAlla data della sua prematura scomparsa, si stima avesse disegnate circa 1200 autovetture. \u00c8 tuttavia impossibile fare un computo preciso in quanto Michelotti non imponeva alle Case a cui consegnava i disegni di comunicare il suo nome, n\u00e9 di mettere marchi vari sulle carrozzerie.\n\u00c8 sepolto nel Cimitero monumentale di Torino.\nPrincipali modelli disegnati.\nDi seguito un elenco dei principali modelli (di serie) disegnati da Giovanni Michelotti."}
{"id": "1239589", "revid": "1776051", "url": "https://it.wikipedia.org/wiki?curid=1239589", "title": "Big Hits and Nasty Cuts", "text": "Big Hits and Nasty Cuts - The Best of Twisted Sister \u00e8 una raccolta pubblicata nel 1992 dal gruppo heavy metal statunitense Twisted Sister."}
{"id": "1239591", "revid": "73997", "url": "https://it.wikipedia.org/wiki?curid=1239591", "title": "Big Hits and Nasty Cuts - The Best of Twisted Sister", "text": ""}
{"id": "1239592", "revid": "14691", "url": "https://it.wikipedia.org/wiki?curid=1239592", "title": "Mirnij (Sakha)", "text": ""}
{"id": "1239594", "revid": "14691", "url": "https://it.wikipedia.org/wiki?curid=1239594", "title": "Mirnyj (Saha)", "text": ""}
{"id": "1239597", "revid": "599013", "url": "https://it.wikipedia.org/wiki?curid=1239597", "title": "Tec", "text": ""}
{"id": "1239602", "revid": "1305772", "url": "https://it.wikipedia.org/wiki?curid=1239602", "title": "The Essentials", "text": "The Essentials (\"gli essenziali\" in lingua inglese) pu\u00f2 riferirsi a:\nMusica.\n\"The Essentials\" \u00e8 il titolo di diverse raccolte edite dalla WEA International."}
{"id": "1239603", "revid": "110157", "url": "https://it.wikipedia.org/wiki?curid=1239603", "title": "Srednekolymsk", "text": "Srednekolymsk () \u00e8 una citt\u00e0 della Russia situata nella Repubblica Autonoma della Sacha 1.485 chilometri a nord est dalla capitale del territorio Jakutsk, sulla sponda sinistra del fiume Kolyma.\nLa citt\u00e0 fu fondata nel 1644 e ricevette lo status di citt\u00e0 nel 1775. Secondo i dati del censimento 2007, Srednekolymsk conta 3.400 abitanti."}
{"id": "1239604", "revid": "2730", "url": "https://it.wikipedia.org/wiki?curid=1239604", "title": "POSDR", "text": ""}
{"id": "1239605", "revid": "729019", "url": "https://it.wikipedia.org/wiki?curid=1239605", "title": "Ferrovia Udine-Cividale", "text": "La ferrovia Udine\u2013Cividale \u00e8 una linea ferroviaria di propriet\u00e0 regionale, un tempo concessa, a binario semplice non elettrificato e a scartamento ordinario che collega la citt\u00e0 di Udine a Cividale del Friuli. Costruita ed esercita dalla Societ\u00e0 Veneta (SV) ed in seguito passata a Sistemi Territoriali (ST), dal 2005 \u00e8 affidata al gestore dell'infrastruttura Societ\u00e0 Ferrovie Udine-Cividale (FUC), il cui capitale \u00e8 della regione Friuli-Venezia Giulia e che opera sulla linea anche in qualit\u00e0 di impresa ferroviaria. Sono in corso le trattative per il passaggio dell'infrastruttura a RFI\nStoria.\nCon RD 12 giugno 1884, n. 2507, fu concessa alla Societ\u00e0 Veneta per le imprese e costruzioni pubbliche la costruzione e l'esercizio novantennale di una linea ferroviaria a scartamento ordinario tra Udine e Cividale del Friuli. La societ\u00e0 ferroviaria ricevette sovvenzionamenti sia da parte dello Stato italiano sia da parte degli enti locali quali la provincia di Udine e i comuni interessati. Il progetto iniziale fu redatto dall'ingegner Gabelli e fu approvato dal Consiglio Superiore dei Lavori Pubblici nel 1880, mentre quello esecutivo fu elaborato dall'ingegner Vianelli.\nLa linea fu inaugurata due anni dopo, il 24 giugno. Inizialmente, la SV impieg\u00f2 quattro locomotive a vapore: due del gruppo 22 e altre due appartenenti al gruppo 23. Dopo la prima guerra mondiale furono assegnate al deposito di Udine le sei locomotive del gruppo 27, costruite nel 1902-1903. Nel corso della prima guerra mondiale fu costruita la ferrovia Cividale\u2013Caporetto, linea a scartamento ridotto da 750 mm che dalla localit\u00e0 Barbetta di Cividale giungeva a Susida, allo scopo di favorire il trasporto di truppe al fronte. Dopo la battaglia di Caporetto e fino all'armistizio di Villa Giusti, la Udine\u2013Cividale pass\u00f2 sotto il controllo dell'esercito austro-ungarico. Gi\u00e0 a partire dal 6 novembre 1918 fu ripristinata la circolazione da parte della Veneta.\nNel primo dopoguerra, la linea fu una delle poche della rete SV nel Friuli, assieme alla ferrovia Carnia\u2013Tolmezzo\u2013Villa Santina, che non fu riscattata dallo Stato italiano. La perdita di molte linee friulane comport\u00f2 la costruzione di un nuovo deposito a Udine, posto nei pressi dell'attuale via Peschiera. Il 22 novembre 1938, la piena del Torre provoc\u00f2 il crollo di due arcate del ponte durante il transito di un treno passeggeri, causando la morte di ventuno persone. L'opera d'arte fu ripristinata tempo dopo, mentre la circolazione fu garantita provvisoriamente da un guado.\nLa linea ferroviaria non pass\u00f2 indenne la seconda guerra mondiale: le infrastrutture danneggiate dai bombardamenti furono prontamente riparate dalle maestranze tedesche. Al termine del conflitto, tuttavia, non risultarono sottrazioni o distruzioni del materiale rotabile. Nel 1958 la SV attu\u00f2 la dieselizzazione della ferrovia. Con la contestuale dismissione delle sei locomotive SV gruppo 27, al deposito di Udine giunsero tre unit\u00e0 delle automotrici ADn 800, per svolgere il servizio passeggeri, e due DE.424, per quello merci.\nIl 30 settembre 1964, con decreto ministeriale n. 109, la SV ottenne la proroga della concessione al 7 ottobre 1989. Nel 1970, l'esercizio della linea pass\u00f2 alla Societ\u00e0 Veneta Autoferrovie (SVA), controllata dalla SV. Fu sotto la SVA che si rinnov\u00f2 l'armamento, impiegando rotaie Vignoles, dal peso di 36,6\u00a0kg per metro lineare, che poggiarono su traversine in legno.\nNel 1981 vi fu un altro cambio di societ\u00e0 esercente che divenne la Ferrovie del Nord-Est (FNE), anch'essa controllata dalla SV. Tre anni dopo, entrarono in esercizio delle ALn 663, classificate nel gruppo ADn 900.\nNel 1986, la Societ\u00e0 Veneta fu commissariata e le sue quattro linee furono esercite da gestione commissariali governative diverse: quella della Udine\u2013Cividale si chiam\u00f2 Gestione commissariale governativa della Ferrovia Udine Cividale (FUC). Il commissario, tuttavia, fu unico per tutte le quattro linee e mantenne la sede a Padova. Il 1\u00ba gennaio 1990, la gestione commissariale fu unificata per la Parma\u2013Suzzara, la Adria\u2013Mestre e la Udine\u2013Cividale istituendo la Gestione commissariale governativa delle Ferrovie Venete, sempre con sede a Padova; la direzione d'esercizio della linea friulana rimase a Udine.\nSotto la gestione commissariale inizi\u00f2 il progressivo rinnovo dell'armamento con l'applicazione di rotaie 50 UNI su traverse in Calcestruzzo armato precompresso. Nel 1993 la sostituzione delle rotaie riguard\u00f2 il tronco Remanzacco\u2013Cividale; cinque anni dopo fu sistemato il tracciato tra la stazione di Remanzacco e il cascamificio, mentre nel 2000 fu rinnovato il tronco fino a Udine. Dal 1997 al 2001 la ferrovia fu gestita dalle FS a titolo provvisorio, in attesa che la regione Friuli-Venezia Giulia subentrasse nella propriet\u00e0. Per concludere l'operazione di trasferimento fu necessario che l'amministrazione regionale attuasse alcune modifiche legislative per ottemperare alle disposizione della legge 422/1997. Per cui nel 2001, in mancanza di tale adeguamento, l'esercizio della linea pass\u00f2 alle Ferrovie Venete e l'anno seguente alla ST, entrambe di propriet\u00e0 della regione Veneto.\nNel 2004 furono sistemate le disposizioni legislative e quindi dal 1\u00ba gennaio 2005 l'esercizio fu affidato dalla Societ\u00e0 Ferrovie Udine-Cividale (FUC) di propriet\u00e0 della regione Friuli-Venezia Giulia, tuttavia solo nell'ottobre 2010 si \u00e8 concluso l'iter del passaggio della propriet\u00e0 dell'infrastruttura alla regione. Nel 2006 furono acquistati due autotreni Stadler GTW DMU-2 2/6, classificati come ATR 110.\nIl 4 marzo 2008 \u00e8 entrata in funzione la nuova stazione di Cividale, in sostituzione del precedente impianto. L'8 giugno dello stesso anno \u00e8 stata aperta la fermata urbana di San Gottardo nella zona est di Udine. Inoltre sono stati adeguati i marciapiedi della stazione di Remanzacco e delle fermate di Bottenicco e Moimacco per permettere l'accesso a raso ai treni, ottenendo quindi l'accessibilit\u00e0 ai disabili. Il 10 dicembre 2009 \u00e8 ripreso il traffico merci sulla linea, con un carico di coils della FUC destinato al riattivato scalo merci di Bottenicco. Tale servizio risulta, al 2019, soppresso, in quanto i due deviatoi di accesso allo scalo sono stati demoliti e il relativo segnalamento soppresso.\nCaratteristiche.\nLa linea \u00e8 una ferrovia a binario semplice non elettrificato. Inizialmente, lo scartamento adottato era di 1445 mm, in seguito passato a 1435\u00a0mm.\nLe rotaie sono di tipo Vignoles 50 UNI sorrette da traverse in calcestruzzo armato precompresso. Originariamente le rotaie ebbero un peso di 27 o di 30\u00a0kg/m poggianti sopra traversine in legno con chiodatura diretta. Negli anni settanta, la SVA rinnov\u00f2 l'armamento, sostituendo le vecchie rotaie con altre dal peso di 36,6\u00a0kg/m\nPercorso.\nIl percorso \u00e8 lungo circa quindici chilometri e corre nei pressi della strada statale 54 del Friuli.\nLa linea si stacca dal piazzale della stazione di Udine, all'altezza dell'ex deposito locomotive delle Ferrovie dello Stato (ora passato all'Impresa Ferroviaria privata Inrail), per dirigersi a nord-est in direzione di Remanzacco. Prima di giungere presso lo scalo a servizio di questo paese, la linea sovrappassa la linea di cintura di udine (attivata in trincea nel 1994, con la soppressione del pre-esistente attraversamento a raso, fonte di disagi per le basse velocit\u00e0 alle quali poteva essere percorso) e il fiume Torre. A meridione del quartiere di San Gottardo \u00e8 stata istituita l'omonima fermata nel 2008.\nDopo Remanzacco, la linea scavalca in successione i torrenti Malina ed Ellero per passare a meridione dell'abitato di Moimacco, anch'esso servito da una fermata. La ferrovia attraversa quindi la zona industriale di Bottenicco, presso il quale si trova una fermata a richiesta e l'ex raccordo industriale.\nDal 2008, il capolinea \u00e8 posto presso la nuova stazione di Cividale, ubicata all'altezza dell'incrocio fra le attuali via Libert\u00e0 e viale Foramitti, circa cento metri pi\u00f9 ad ovest dell'originale impianto, soppresso in quanto la presenza di un passaggio a livello immediatamente prima del piazzale binari, causava pesanti soggezioni al traffico cittadino.\nTra gli anni settanta e l'inizio degli anni '80 il capolinea era ulteriormente spostato ad est (all'estremit\u00e0 del piazzale binari della vecchia stazione di Cividale) in seguito all'istituzione della fermata di Cividale Centro..\nNel percorso si trovano venti passaggi a livello, di cui diciassette sono a semi-barriere.\nNel 2018, in seguito al passaggio della linea sotto l'autorit\u00e0 dell'Agenzia Nazionale per la Sicurezza delle Ferrovie ed alle pesanti limitazioni di esercizio imposte da quest'ultima a tutte le linee non dotate di SCMT e sistemi di protezione dei passaggi a livello, con un finanziamento della Regione Friuli Venezia Giulia (che \u00e8 proprietaria della Ferrovia Udine-Cividale) di circa 6 milioni di euro, viene dato avvio ad una cospicua serie di lavori all'armamento, agli impianti di segnalamento e di protezione dei passaggi a livello e ai sistemi di sicurezza di linea e a bordo treno che dovrebbero portare la linea, in seguito all'attivazione prevista per il mese di Luglio 2020, ad essere quasi equiparabile, in fatto di sicurezza, ad una linea delle Ferrovie dello Stato, consentendo cos\u00ec di poter sfruttare appieno la velocit\u00e0 di linea senza limitazioni.\nTali lavori riguardano principalmente la trasformazione di tutti i passaggi a livello da Semibarriere a Barriera Completa e la loro protezione mediante segnali specifici (analogamente a quanto accade sulle Ferrovie dello Stato), l'attivazione di nuovi Apparati Centrali Elettrici ad Itinerari (ACEI) nelle Stazioni di Remanzacco e del Deposito tutti telecomandati dal nuovo D.C.O. (Dirigente Centrale Operativo) di Cividale e l'attivazione del Sistema Controllo Marcia Treno su tutta la linea .\nTraffico.\nIl volume di passeggeri trasportati nel 2010 \u00e8 stato di circa viaggiatori.\nSulla linea transitano solo treni regionali FUC. Le corse che avevano una cadenza oraria che passava a trenta minuti nelle fasce di punta, con le partenze fissate al minuto 00 dalla stazione di Cividale e al minuto 30 da quella di Udine(unico nodo di interscambio con altre linee ferroviarie, tutte appartenenti alla rete statale: quella per Venezia, quella per Trieste, quella per Tarvisio e quella per Cervignano), hanno recentemente subito variazioni e soppressioni in seguito alla limitazione della velocit\u00e0 di linea a 50Km/h come da delibera dell'Agenzia Nazionale per la Sicurezza delle Ferrovie in seguito all'incidente di Corato. Tali limitazioni dovrebbero estinguersi a Luglio 2020, con l'attivazione di tutta una serie di modifiche infrastrutturali che permetteranno di ripristinare la piena velocit\u00e0 di linea.\nIl servizio \u00e8 espletato da GTW 2/6 (ATR 110) a trazione diesel, oltre che da automotrici ALn 663 e rimorchiate Ln 664.\nIl trasporto di merci sulla linea, precedentemente gestito dal 2009 ad opera della stessa FUC e dalla InRail e costituito principalmente da tradotte destinate allo scalo merci di Bottenicco, risulta soppresso dal 2018 con la demolizione dei due deviatoi di accesso allo scalo e relativo segnalamento.\nBibliografia.\nUlteriori approfondimenti (non utilizzati nella stesura della voce):"}
{"id": "1239606", "revid": "117779570", "url": "https://it.wikipedia.org/wiki?curid=1239606", "title": "L. P. Hartley", "text": "Fu un famoso scrittore inglese, molto conosciuto per il suo romanzo \"L'et\u00e0 incerta\", dal quale fu tratto nel 1971 il celebre film \"Messaggero d'amore\"."}
{"id": "1239611", "revid": "2014155", "url": "https://it.wikipedia.org/wiki?curid=1239611", "title": "Giovanni Giorgio III di Sassonia", "text": "Biografia.\nEra il figlio pi\u00f9 giovane, unico superstite della prole, di Giovanni Giorgio II e di Maddalena Sibilla di Brandeburgo-Bayreuth.\nGiovanni Giorgio succedette al padre come Elettore di Sassonia alla di lui morte, nel 1680; venne, inoltre, nominato Maresciallo del Sacro Romano Impero. Per il suo coraggio e la sua audacia in battaglia venne soprannominato \"\"il Marte sassone\".\nSin dalla fanciullezza venne istruito per succedere un giorno al padre come Elettore. Inoltre l'istruzione linguistica, come l'apprendimento dei rudimenti di ingegneria per la costruzione di fortezze, era prescritta dall'educazione luterana.\nCaratterialmente segu\u00ec le orme del padre, l'Elettore Giovanni Giorgio II. Come lui, infatti, aveva una grande predilezione per la musica ed il teatro italiani. Nel 1685 Giovanni Giorgio incontr\u00f2 la cantante d'opera veneziana Margherita Salicola, di cui divenne l'amante, non solo clandestinamente, ma anche nella vita pubblica. Questo fatto determin\u00f2 una nuova era del teatro sassone, che archivi\u00f2 la vecchia tradizione dei castrati e propose le prime donne sul palcoscenico. Accolse l'ordine dei pietisti di Philipp Jakob Spener, che divenne Gran Maestro Predicatore nel 1686.\nNel frattempo, il ducato risentiva ancora della Guerra dei Trent'anni. Nel 1689 la citt\u00e0 di Dresda contava 21.300 abitanti e la sua provincia incominciava a decadere. Quattro anni prima, nel 1685, la vecchia citt\u00e0 era stata completamente distrutta da un incendio; successivamente, Wolf Caspar von Klengel e Balthasar Permoser vennero incaricati dal Duca della ricostruzione della citt\u00e0, prediligendo lo sviluppo del barocco secondo la moda del tempo.\nGiovanni Giorgio mostr\u00f2 un fervido interesse per le faccende militari e, come Elettore, invi\u00f2 le armate sassoni nella Campagna del Reno.\nQuando sal\u00ec al trono come Elettore elimin\u00f2 la Guardia Reale e form\u00f2 un nuovo esercito di 12.000 uomini, sul modello del Margraviato di Brandeburgo. La Cancelleria di Guerra (\"Kriegskanzlei\") venne utilizzata come servizio di spionaggio. Furono intrapresi metodi molto repressivi per costringere nuove reclute ad entrare nell'esercito.\nNella politica estera fu meno efficace di suo padre. Le relazioni con la corona francese si incrinarono, a tal punto che egli si coalizz\u00f2 col Brandeburgo e con altri principi tedeschi per osteggiarla.\nGiovanni Giorgio, come alleato degli Asburgo, contribu\u00ec alla difesa di Vienna, assediata dai turchi, ma invi\u00f2 un esercito di 10.400 uomini solo dopo il pagamento della considerevole somma di 300.000 talleri da parte dell'Imperatore. In patria ricevette per\u00f2 molte critiche, in quanto le gi\u00e0 precarie casse dello Stato non potevano sopportare la spesa eccessiva che una cos\u00ec grande impresa richiedeva; a ci\u00f2 si aggiungeva il disprezzo per l'imperatore cattolico, che si era opposto in modo notevole al protestantesimo, anche ideologicamente, nelle proprie terre. Nella battaglia di Vienna (12 settembre 1683) egli mostr\u00f2 un coraggio personale notevole. Il grido di battaglia, in precedenza \"Maria soccorrici!\"\", venne sostituito da Giovanni Giorgio con \"Ges\u00f9 e Maria soccorreteci!\".\nIl re polacco Giovanni III Sobieski, che prese parte al conflitto, espresse su Giovanni Giorgio questo commento: \"L'Elettore di Sassonia \u00e8 un uomo d'onore con un gran cuore\".\nEgli, inoltre, accompagn\u00f2 l'imperatore nel successivo trionfo che gli venne tributato a Vienna. Il 15 settembre decise per\u00f2 improvvisamente di tornare in Sassonia con le proprie truppe, probabilmente a causa del pessimo trattamento che gli veniva riservato. Questo, secondo le indiscrezioni, era dovuto a un atteggiamento di discriminazione religiosa.\nA causa di un nuovo attacco dei turchi, nel 1685 invi\u00f2 nuovamente, malgrado ci\u00f2 che era stato e senza richiedere alcun pagamento aggiuntivo, 5.000 uomini come truppe ausiliarie dell'Imperatore. La Repubblica di Venezia utilizz\u00f2 inoltre 3.000 giovani sassoni nel 1684 nella guerra in Morea nel Peloponneso greco, dietro pagamento di 120.000 talleri.\nLa Lega di Augusta del 1686 contro la Francia non lo vide partecipe; comunque, egli si rec\u00f2 personalmente nel marzo del 1688 all'Aia, assieme a Guglielmo d'Orange, Giorgio Guglielmo di Brunswick-L\u00fcneburg e Federico Guglielmo di Brandeburgo, per organizzare uno stato maggiore che si opponesse alle mire espansionistiche di Luigi XIV. Giorgio Guglielmo, per\u00f2, non support\u00f2 la salita di Guglielmo d'Orange al trono d'Inghilterra.\nDopo la successiva Guerra della Grande Alleanza (1689), invi\u00f2 nuovamente le proprie truppe in difesa della regione della Franconia. Successivamente, unitosi alle armate di Carlo V di Lorena, si spost\u00f2 nell'area di Magonza.\nMalgrado le precarie condizioni di salute, nel maggio del 1690 prese comunque, incoraggiato dall'Imperatore, il comando delle armate austriache. Il successo dell'impresa venne per\u00f2 in parte compromesso dai diverbi tra Giovanni Giorgio, il Feldmaresciallo Hans Adam von Sch\u00f6ning ed il capitano in campo Enea di Caprara; solo il passaggio del Reno a Sendhofen ebbe successo.\nGiovanni Giorgio mor\u00ec poco dopo a Tubinga, dove era stato colpito dal colera o dalla peste. Venne sepolto nella cattedrale di Freiberg.\nMatrimonio ed eredi.\nA Copenaghen, il 9 ottobre 1666, Giovanni Giorgio spos\u00f2 Anna Sofia di Danimarca, figlia del re Federico III. Dal matrimonio nacquero i seguenti figli che raggiunsero l'et\u00e0 adulta:\nEgli legittim\u00f2 inoltre un figlio nato dalla relazione con la cantante Margherita Salicola."}
{"id": "1239619", "revid": "697352", "url": "https://it.wikipedia.org/wiki?curid=1239619", "title": "Mirnyj", "text": ""}
{"id": "1239625", "revid": "767487", "url": "https://it.wikipedia.org/wiki?curid=1239625", "title": "Haikouichthys", "text": "L'Haikouichthys ercaicunensis era un piccolo animale simile ad un pesce che visse in Cina durante il Cambriano, poco pi\u00f9 di 500 milioni di anni fa.\nDescrizione.\nLe analisi cladistiche indicano che questo piccolo essere era un antico membro degli agnati (un parente o un antenato dell'odierna lampreda) oppure forse gi\u00e0 un pesce primitivo, il pi\u00f9 antico del gruppo.\nLungo circa 3 cm e piatto come il Myllokunmingia, altro pesce primitivo, \u00e8 stato trovato, come dice lo stesso nome, a Ercaicun presso Haikou (prefettura di Kunming, Yunnan, Cina).\nLa sua testa aveva dalle sei alle pi\u00f9 probabili nove branchie e possedeva probabilmente una notocorda. Era munito di pinne ventrali e caudali, anche se quest'ultima \u00e8 scomparsa dai fossili. Non ci sono segni di mineralizzazione sugli scheletri.\nL'Haikouichthys nei media.\nL'Haikouichthys compare in \"L'impero dei mostri - La vita prima dei dinosauri\", mentre infastidisce insieme ad altri suoi simili un Anomalocaris ferito."}
{"id": "1239627", "revid": "115580278", "url": "https://it.wikipedia.org/wiki?curid=1239627", "title": "Tarsem Singh", "text": "Biografia.\nTarsem Singh Dhandwar \u00e8 nato a Jalandhar (nello stato federato indiano del Punjab) da una famiglia sikh. Suo padre era un ingegnere aeronautico. Ha frequentato la \"Bishop Cotton School\" di Shimla, l\u2019\"Hans Raj College\" di Delhi e si \u00e8 laureato all\u2019\"Art Center College of Design\" di Pasadena.\nTarsem ha iniziato la sua carriera dirigendo video musicali, tra i quali \"Losing My Religion\" dei R.E.M., che ha vinto il premio per il miglior video dell'anno agli MTV Video Music Awards del 1991. Ha anche diretto spot pubblicitari per marchi come Nike e Coca-Cola.\nNel 2000 debutta alla regia di un lungometraggio con il film \"The Cell - La cellula\", interpretato fra gli altri da Jennifer Lopez, Vince Vaughn e Vincent D'Onofrio. Il suo secondo film, \"The Fall\", \u00e8 stato presentato al Toronto International Film Festival del 2006. Nel 2011 esce il suo terzo film \"Immortals\", vagamente ispirato ai miti greci di Teseo e il Minotauro, e la Titanomachia. Nel 2012 dirige \"Biancaneve\", libero adattamento dell'omonima fiaba. Nel 2015 esce il suo quinto lungometraggio, \"Self/less\".\nNel 2017 dirige \"Emerald City\", serie televisiva composta da 10 puntate e prodotta dalla Universal Television per il canale NBC. La serie, una rivisitazione moderna di libri di Oz di L. Frank Baum, \u00e8 stata cancellata dopo una sola stagione."}
{"id": "1239628", "revid": "1609015", "url": "https://it.wikipedia.org/wiki?curid=1239628", "title": "Rijksmuseum (Amsterdam)", "text": "Il Rijksmuseum Amsterdam (Museo Statale di Amsterdam), spesso chiamato semplicemente Rijksmuseum, \u00e8 un museo che si trova in Stadhouderskade, 42 ad Amsterdam nei Paesi Bassi.\nIl museo possiede la pi\u00f9 grande collezione di dipinti del Secolo d'oro olandese (1584-1702) e una considerevole collezione di arte asiatica\nStoria.\nFondazione.\nIl museo fu fondato nel 1800 a L'Aia, per esporre le collezioni degli \"statolder\" olandesi, sull'esempio francese. Allora era noto come Galleria Nazionale d'Arte (in olandese: \"Nationale Kunst-Gallerij\"). , nipote di Napoleone Bonaparte. I dipinti di propriet\u00e0 della citt\u00e0, ad esempio la \"Ronda di notte\" di Rembrandt, divennero parte della collezione.\nL'edificio di Cuypers.\nNel 1863 fu indetta una gara per progettare una nuova sede per il Rijksmuseum, ma nessuna delle proposte fu ritenuta sufficientemente di qualit\u00e0. Anche Pierre Cuypers partecip\u00f2 alla gara, ottenendo il secondo posto con il suo progetto. Nel 1876 fu tenuta una nuova competizione, e questa volta Pierre Cuypers vinse. Il progetto era una combinazione di elementi gotici e rinascimentali. La costruzione ebbe inizio il 1\u00ba ottobre 1876. Sia all'interno che all'esterno, l'edificio era riccamente decorato con chiari riferimenti alla storia dell'arte olandese. Un'altra gara fu tenuta per queste decorazioni. I vincitori risultarono essere Bart van Hove e Jean Francois Vermeylen per le sculture, Georg Sturm per le mattonelle e i dipinti e William Francis Dixon per le vetrate. Il museo fu aperto in questa nuova sede il 13 luglio 1885.\nRimaneggiamenti successivi del museo.\nNel 1890 fu aggiunto al museo un edificio costruito con i resti di alcuni edifici demoliti, in modo da dare uno sguardo complessivo sull'architettura olandese. Nel 1906 fu ricostruita la sala che ospita la \"Ronda di notte\". Gli interni subirono maggiori cambiamenti: tra gli anni venti e gli anni cinquanta la maggior parte delle pareti variopinte fu ridipinta e negli anni sessanta furono costruite alcune sale da esposizione e dei pavimenti all'interno dei due cortili. L'edificio ha subito alcuni minori rimaneggiamenti e restauri nel 1984, 1995-96 e 2000.\nDal 2003 il Rijksmuseum fu ristrutturato e rinnovato basandosi sui progetti degli architetti spagnoli Antonio Cruz e Antonio Ortiz. La maggior parte delle vecchie decorazioni fu restaurata e i pavimenti nei cortili furono rimossi. Durante questi lavori rimasero esposti solo alcuni dipinti della collezione permanente, in un'esposizione intitolata \"I capolavori\", nell'edificio costruito con i frammenti dei palazzi demoliti, chiamato \"Ala Philips\". Il Rijksmuseum ristrutturato \u00e8 stato inaugurato nel 2013.\nBiblioteca.\nAll'interno del Rijksmuseum si trova la pi\u00f9 ampia biblioteca pubblica che tratti di storia dell'arte nei Paesi Bassi.\nOpere principali.\nIl museo comprende opere di Jan Steen, Rembrandt Harmenszoon Van Rijn, Jacob Van Ruisdael, Jan Vermeer, Frans Hals e altri."}
{"id": "1239630", "revid": "1543377", "url": "https://it.wikipedia.org/wiki?curid=1239630", "title": "La Mousm\u00e9 seduta", "text": "La Mousm\u00e9 seduta \u00e8 un dipinto del pittore olandese Vincent van Gogh, realizzato nel 1888 e conservato alla National Gallery di Washington.\nDescrizione.\nNel 1888 van Gogh si era trasferito ad Arles, nel Meridione francese, alla ricerca di una realt\u00e0 cromaticamente pi\u00f9 ricca, coerente con la sua ardente passione per il Giappone e la sua arte: \u00abNon ho pi\u00f9 bisogno di stampe giapponesi\u00bb scrisse Vincent alla sorella, una volta giunto in Provenza \u00abinfatti mi dico sempre che qui sono in Giappone. Che mi basta aprire gli occhi e dipingere quello che ho davanti e che d\u00e0 delle impressioni\u00bb. Sotto il cielo del Sud van Gogh, preso da un vigorosissimo slancio, dipinse circa cento disegni e pi\u00f9 di duecento quadri: di particolare interesse \u00e8 proprio \"La Mousm\u00e8 seduta\", olio su tela eseguito nel luglio del 1888. Ce ne parla lo stesso Vincent in una lettera del 29 luglio 1888 indirizzata al fratello Th\u00e9o:\nLo spunto realizzativo di quest'opera, dunque, \u00e8 prettamente letterario e proviene dal racconto \"Madame Chrysanth\u00e8me\" di Pierre Loti, particolarmente apprezzato da Vincent per le sue suggestive, anche se spesso imprecise, descrizioni del Giappone. La \"mousm\u00e8\" qui \u00e8 ripresa di tre quarti e veste una giubba a righe verticali blu e rosse, oltre che una vaporosa gonna a \"pois\". In mano regge un ramo di oleandro, arbusto associato da Vincent all'amore, alla regione del Midi e, con tutta probabilit\u00e0, anche alla verginit\u00e0 della ragazza, coerente con l'innocente semplicit\u00e0 della vita giapponese. La ricchezza cromatica degli abiti della \"mousm\u00e8\" viene controbilanciata dallo sfondo, monumentale e monocromo, tinto di un verde pallido: l'effetto che ne deriva \u00e8 quello di un'esaltata luminosit\u00e0, resa particolarmente vibrante da Vincent grazie a un opportuno dosaggio dei colori complementari (quali sono, per l'appunto, il rosso e il verde chiaro). Significativa anche la presenza del rosa dell'incarnato, visibile sul volto della \"mousm\u00e8\" e nelle sue mani affusolate, e il marrone ligneo della sedia, che con le sue forme curvilinee amplia la spazialit\u00e0 del dipinto, chiudendo uno spazio a destra che sarebbe altrimenti rimasto vuoto."}
{"id": "1239631", "revid": "1199936", "url": "https://it.wikipedia.org/wiki?curid=1239631", "title": "Marguerite Gachet nel giardino", "text": "Marguerite Gachet nel giardino \u00e8 un dipinto a olio su tela (46x55 cm) realizzato nel 1890 dal pittore Vincent van Gogh.\n\u00c8 conservato nel Mus\u00e9e d'Orsay di Parigi.\nLa giovane figlia dell'amico Dott. Gachet, Marguerite (1869-1949), \u00e8 ritratta nel giardino fiorito in una soleggiata giornata di giugno.\nIl dipinto ricorda i colori di Claude Monet e Pierre-Auguste Renoir."}
{"id": "1239636", "revid": "150809", "url": "https://it.wikipedia.org/wiki?curid=1239636", "title": "Koninklijke Nederlandse Voetbal Bond", "text": ""}
{"id": "1239640", "revid": "2014155", "url": "https://it.wikipedia.org/wiki?curid=1239640", "title": "Giovanni Giorgio II di Sassonia", "text": "Biografia.\nEra il terzo dei figli di Giovanni Giorgio I di Sassonia e Maddalena Sibilla di Prussia, sua seconda moglie e fu il maggiore dei sopravvissuti, succedendo al padre come principe elettore alla sua morte l'8 ottobre 1656.\nIl suo regno fu contraddistinto dalla rinascita economica della Sassonia dopo la guerra dei trent'anni. Il suo interessamento personale contribu\u00ec alla nascita di numerose industrie ed accorgimenti per una migliore economia del principato (industria tessile, promozione della produzione di carbone e vetro, e molte altre cose). L'argento estratto dalle vicine montagne risan\u00f2 le casse dello stato, e la zecca di Lipsia riprese nuovamente a battere moneta. Anche gli esuli boemi (1654) contribuirono ad un ulteriore sviluppo economico della regione.\nGrazie al duca Guglielmo di Sassonia-Weimar, Giovanni Giorgio entr\u00f2 a far parte della Societ\u00e0 dei Beni (1658).\nNel 1657 sottoscrisse un accordo con i fratelli al fine di evitare dispute e future divisioni del principato e, nel 1664, entr\u00f2 in relazioni amichevoli con Luigi XIV. Ricevette del denaro da parte del re francese, ma la strenua opposizione di alcune fazioni sassoni anti-francesi lo spinse ad aderire alla politica di Leopoldo I.\nFu particolarmente interessato alla musica e all'arte e Dresda divenne il centro musicale principale della Germania; accolse a corte musicisti di ogni provenienza, fra cui Vincenzo Albrici e Giovanni Bontempi e fu considerato un grande mecenate.\nMatrimonio e discendenza.\nA Dresda, il 13 novembre 1638, Giovanni Giorgio spos\u00f2 Maddalena Sibilla di Brandeburgo-Bayreuth. Da lei ebbe i seguenti figli che raggiunsero l'et\u00e0 adulta:"}
{"id": "1239642", "revid": "287204", "url": "https://it.wikipedia.org/wiki?curid=1239642", "title": "Gran Premio del Canada 2006", "text": "Il Gran Premio del Canada 2006 si \u00e8 svolto al Circuito Gilles Villeneuve ed ha visto vincere Fernando Alonso su Renault. Dietro all'asturiano c'erano Michael Schumacher e l'autore del giro pi\u00f9 veloce Kimi R\u00e4ikk\u00f6nen. Andavano a punti gli italiani Giancarlo Fisichella e Jarno Trulli, il brasiliano Felipe Massa, Nick Heidfeld e lo scozzese David Coulthard. Delusione per il pilota di casa, figlio dell'idolo nazionale Gilles Villeneuve, il pilota della Bmw Jacques Villeneuve.\nQualificazioni.\nPrima Sessione.\nCronaca.\nGrandissima prestazione di Liuzzi, che si piazza tredicesimo, staccando di mezzo decimo le due Honda e di 6 decimi il compagno di squadra Scott Speed. Rimane in Q3 la prima guida della Williams, Mark Webber, a tre decimi dalla sedicesima piazza e a sei dal compagno Nico Rosberg.\nSeconda Sessione.\nCronaca.\nFernando Alonso diventa il primo a scendere sotto l'1:15, ma non \u00e8 questo che conta.\nInfatti vengono eliminate tutte le auto Red Bull (David Coulthard, Christian Klien e Vitantonio Liuzzi), la Toyota di Ralf Schumacher e le due Bmw di Nick Heidfeld e del pilota di casa Jacques Villeneuve.\nTerza Sessione.\nCronaca.\nFernando Alonso \u00e8 inarrestabile: ottiene il primo tempo per la terza sessione consecutiva, ed \u00e8 ancora l'unico a scendere sotto l'1:15.\nA fargli da supporto l'altra Renault di Giancarlo Fisichella, secondo a due decimi, mentre il rivale Michael Schumacher \u00e8 quinto a un secondo di distacco, dietro ad un formidabile Jarno Trulli, quarto, e a Kimi R\u00e4ikk\u00f6nen.\nGara.\nCronaca.\nLa partenza non tradisce le due Renault, che scattano subito in testa.\nPer\u00f2 al settimo giro si ferma Giancarlo Fisichella, che ha adottato una strategia di 3 soste, sbagliata.\nQuindi passano sul podio Michael Schumacher e Kimi R\u00e4ikk\u00f6nen, con il finlandese davanti al tedesco della Ferrari.\nAl primo pit di Fernando Alonso, balza in testa Kimi R\u00e4ikk\u00f6nen, che tiene la testa per due giri.\nIl tedesco Michael Schumacher, molto pesante si ferma nove giri dopo Alonso, e guadagna qualche secondo, ma non la posizione.\nLa seconda sosta sembra svolgersi come la prima: Alonso entra per primo, R\u00e4ikk\u00f6nen, dopo qualche giro in testa, per secondo, e Schumacher, quattro giri dopo.\nPer\u00f2 questa volta gli uomini in \"rosso\" sono molto veloci e riescono a far passare il tedesco davanti a R\u00e4ikk\u00f6nen, quindi in seconda piazza.\nRisultato.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale."}
{"id": "1239646", "revid": "123544657", "url": "https://it.wikipedia.org/wiki?curid=1239646", "title": "Cristoforo Landino", "text": "Biografia.\nNacque a Firenze da una famiglia originaria di Pratovecchio, nel Casentino, e comp\u00ec gli studi in materie letterarie e giuridiche a Volterra. Nel 1458 gli venne affidata presso lo Studio fiorentino la cattedra di oratoria e poetica che era stata del suo maestro Carlo Marsuppini: Landino, sostenuto dai Medici, era stato avversato da non pochi personaggi in vista, come Alamanno Rinuccini e Donato Acciaiuoli. Tra i suoi allievi ci furono Poliziano e Marsilio Ficino. In quel periodo ricopr\u00ec anche incarichi pubblici, facendo parte della segreteria di Parte guelfa (1467) e della prima Cancelleria. Tra i suoi viaggi, spicca quello a Roma nel 1446.\nLa sua prima attivit\u00e0 fu poetica, con la \"Xandra\", una raccolta di componimenti in latino dedicata inizialmente a Leon Battista Alberti e poi a Piero de' Medici: nella redazione definitiva la silloge raccoglie 82 componimenti suddivisi in 3 libri. In campo filosofico scrisse tre dialoghi: il \"De anima\" (1471), le \"Disputationes Camaldulenses\" (1474) e il \"De vera nobilitate\" (dopo il 1487).\nLa maggiore fama nei secoli di Landino fu per\u00f2 legata alla sua attivit\u00e0 di commentatore dei classici. Nel 1481 diede alle stampe il \"Comento sopra la Comedia\" di Dante, nel 1482 quello sulle opere di Orazio e nel 1488 quello sulle opere di Virgilio.\nFu anche traduttore dal latino in fiorentino: volgarizz\u00f2 la \"Naturalis historia\" di Plinio il Vecchio (1475) e la \"Sforziade\" di Giovanni Simonetta (1485). Il volgarizzamento pliniano fu un vero e proprio evento: per la prima volta anche chi non conosceva il latino poteva leggere la pi\u00f9 importante e vasta enciclopedia del mondo antico (tra i suoi lettori Luigi Pulci, Cristoforo Colombo e Leonardo da Vinci).\nPer i meriti acquisiti, la Signoria fiorentina gli assegn\u00f2 una torre nel Casentino e una pensione.\nVenne ritratto tra illustri fiorentini a lui contemporanei da Domenico Ghirlandaio nella Cappella Tornabuoni di Santa Maria Novella.\nEbbe tra i suoi allievi Andrea Cambini."}
{"id": "1239648", "revid": "36426", "url": "https://it.wikipedia.org/wiki?curid=1239648", "title": "Santa Trinita (Firenze)", "text": ""}
{"id": "1239650", "revid": "1714743", "url": "https://it.wikipedia.org/wiki?curid=1239650", "title": "Cristiano II di Sassonia", "text": "Biografia.\nEgli era il figlio maggiore di Cristiano I di Sassonia e di Sofia di Brandeburgo.\nCristiano succedette al padre come Elettore di Sassonia nel 1591, a soli otto anni. Per questo motivo, uno degli uomini di fiducia del padre, il Duca Federico Guglielmo I di Sassonia-Weimar, assunse la reggenza dell'elettorato per lui sino al 1601, quando Cristiano raggiunse la maggiore et\u00e0 e venne dichiarato in grado di governare.\nNel corso degli eventi che portarono poi alla Guerra dei Trent'anni, il suo rifiuto di partecipare all'Unione di Abhausen, peggior\u00f2 la divisione gi\u00e0 presente tra gli stati protestanti tedeschi.\nMatrimonio e successione.\nA Dresda, il 12 settembre 1602, Cristiano spos\u00f2 Edvige, figlia del Re Federico II di Danimarca, da cui non ebbe per\u00f2 figli.\nRimasto senza eredi diretti, alla sua morte gli succedette il fratello Giovanni Giorgio."}
{"id": "1239660", "revid": "838137", "url": "https://it.wikipedia.org/wiki?curid=1239660", "title": "Verdi di Slovenia", "text": "I Verdi di Slovenia (in sloveno \"Zeleni Slovenije\", abbreviato in \"ZS\") sono un partito politico ambientalista sloveno.\nStoria.\nIl partito faceva parte della Coalizione DEMOS che vinse le prime elezioni del 1990, a seguito delle quali entr\u00f2 a far parte del governo di Lojze Peterle. Dopo la disgregazione della coalizione entr\u00f2 a far parte del governo di centrosinistra di Janez Drnov\u0161ek.\nAlle elezioni del 1992 ottenne appena il 3,7% dei voti. Alle elezioni successive perse la rappresentanza parlamentare, che da allora non \u00e8 pi\u00f9 riuscito a riguadagnare.\nNel marzo 2018 Andrej \u010cu\u0161 ha assunto la guida e ha ribattezzato il partito \"Andrej \u010cu\u0161 e Verdi di Slovenia\"."}
{"id": "1239662", "revid": "287204", "url": "https://it.wikipedia.org/wiki?curid=1239662", "title": "Cristiano I di Sassonia", "text": "Biografia.\nEgli era il sesto figlio, ma il secondo tra i sopravvissuti dei figli dell'Elettore Augusto I di Sassonia e di Anna di Danimarca. La morte del fratello maggiore Alessandro (8 ottobre 1565), lo rese il nuovo erede dell'Elettorato di Sassonia. I contemporanei lo hanno descritto come talentuoso ma completamente ignorante. Cristiano venne educato dal calvinista Christian Sch\u00fctz e, inizialmente, coinvolto negli affari di governo di suo padre.\nRegno.\nDopo la morte di suo padre e l'ascesa al potere nel 1586, Cristiano mostr\u00f2 scarso interesse per gli affari di stato e si dedic\u00f2 a divertimenti, soprattutto alla caccia e all'alcol.\nA Cristiano non piaceva il conflitto tra l'ortodossia luterana e il filippismo di Melanchthon, che aveva governato durante il regno dei suoi genitori. Gi\u00e0 nel 1585 come co-reggente di suo padre, approv\u00f2 una legge contro i litigi teologici. Nel 1587 Cristiano chiam\u00f2 Johann Salmuth a Dresda come predicatore di corte, il quale, tra le altre cose, abol\u00ec l'esorcismo al battesimo. Qui era in carica il consigliere e influente cancelliere di Cristiano, Nikolaus Krell. C'era una notevole resistenza a questo criptocalvinismo, sostenuta dalla moglie di Cristiano, Sofia di Brandeburgo.\nIn politica interna, l'influenza di Krell si afferm\u00f2 nella riduzione dei poteri del Consiglio privato e delle propriet\u00e0 negli affari di governo. In termini di politica estera, Cristiano dipendeva da suo cognato, Giovanni Casimiro del Palatinato-Simmern. Cristiano era persino convinto che sua sorella, la moglie di Giovanni Casimiro, Elisabetta, stesse pianificando un complotto per omicidio contro suo marito. Con Giovanni Casimiro, Cristiano ha concluso un'alleanza di protezione evangelica e ha sostenuto i protestanti in Francia. Tuttavia si rifiut\u00f2 di prendere il comando di un esercito ausiliario da inviare.\nCristiano prediligeva i festival e gli spettacoli di ogni tipo, motivo per cui dal 1586 fece allestire il Stallhof di Dresda come luogo di tornei. Inoltre, sotto il suo governo il K\u00f6nigstein fu ampliato come fortezza.\nDurante il suo regno venne realizzato il primo catasto dell'Elettorato di Sassonia ad opera di Matthias Oeder. In seguito il lavoro di Oeder venne continuato da Balthasar Zimmermann sino al 1633 e completato per quanto possibile.\nMatrimonio ed eredi.\nA Dresda, il 25 aprile 1582, Cristiano spos\u00f2 Sofia, figlia dell'Elettore Giovanni Giorgio di Brandeburgo, dalla quale ebbe sette figli:\nMorte.\nMor\u00ec il 25 settembre 1591 a Dresda, all'et\u00e0 di trent'anni, a seguito di dolori allo stomaco e disturbi intestinali. Fu sepolto nella cattedrale di Freiberg.\nSuo figlio maggiore, il principe elettore Cristiano II, aveva appena otto anni quando mor\u00ec, perci\u00f2 sua moglie e il principe Federico Guglielmo I di Sassonia-Weimar furono nominati suoi tutori."}
{"id": "1239663", "revid": "767487", "url": "https://it.wikipedia.org/wiki?curid=1239663", "title": "Sportclub Young Fellows Juventus", "text": "Lo Sportclub Young Fellows Juventus \u00e8 una societ\u00e0 calcistica svizzera della citt\u00e0 di Zurigo. La sua fondazione risale al 1992.\nDisputa il campionato di Promotion League, la terza serie del campionato svizzero.\nStoria.\nLa societ\u00e0 \u00e8 stata fondata nel 1992 a seguito della fusione dello \"Young Fellows Zurigo\" (fondato nel 1903) con la \"Societ\u00e0 Calcistica Italiana Juventus Zurigo\" (fondata nel 1922).\nIl club nella stagione 2004-2005 \u00e8 stato promosso nella Challenge League (seconda serie), ma nella stagione 2006-2007 si \u00e8 classificata al 18\u00ba posto ed \u00e8 retrocesso in Prima Lega.\nDalla stagione sportiva 2012-2013 gioca in Prima Lega Promozione, terza divisione del campionato svizzero di calcio, che dal 2014 assume la denominazione di Promotion League."}
{"id": "1239667", "revid": "324090", "url": "https://it.wikipedia.org/wiki?curid=1239667", "title": "Castello di Windsor", "text": "Il Castello di Windsor \u00e8 un palazzo e una residenza reale situato a Windsor, nella contea del Berkshire, Regno Unito, importante per la sua antica relazione con la Famiglia Reale Britannica e per la sua architettura. Fu un castello medievale cominciato a costruire nell'XI secolo, dopo la conquista normanna inglese di Guglielmo I il Conquistatore. Dal tempo di Enrico I d'Inghilterra (XII secolo) \u00e8 stato abitato da numerosi monarchi britannici, che lo hanno reso un palazzo europeo abitato fin dall'antichit\u00e0. Alcune delle sue camere pi\u00f9 lussuose, come gli \u00abAppartamenti di Stato\u00bb, sono architettonicamente molto interessanti e sono stati descritti dallo storico Hugh Roberts come \u00abuna sequenza magnifica e impareggiabile di abitazioni ampiamente riconosciute come la maggiore e pi\u00f9 completa espressione dello stile del periodo georgiano tardo\u00bb. Il castello include la Cappella di San Giorgio, del XV secolo, considerata dallo storico John Robinson come uno \u00abdei successi supremi del disegno del gotico perpendicolare inglese\u00bb.\nQuesta fortificazione fu disegnata originariamente su una motta e con tre mura intorno ad un monte centrale per servire come roccaforte dei conquistatori normanni nella periferia di Londra e dominare una zona strategicamente importante del fiume Tamigi. La sua struttura fu gradualmente costituita da pietre, e a partire del XIII secolo sub\u00ec un lungo assedio durante la Prima Guerra dei Baroni (1215-17). Enrico III costru\u00ec un lussuoso palazzo reale dentro a queste mura a met\u00e0 del secolo e Edoardo III ricostru\u00ec il palazzo, creando un complesso di edifici che diventer\u00e0 il \u00abprogetto architettonico secolare pi\u00f9 caro di tutto il Medioevo in Inghilterra\u00bb. Il nucleo dell'opera di Edoardo dur\u00f2 fino al periodo Tudor (XVI secolo), quando Enrico VIII e Elisabetta I diedero al castello una destinazione d'uso di corte reale e centro di rappresentanza diplomatica.\nIl complesso sopravvisse al turbolento periodo della Guerra Civile inglese, quando fu usato come caserma dalle forze parlamentari e come prigione di Carlo I. Durante la Restaurazione degli Stuart, Carlo II ricostru\u00ec gran parte del castello con l'aiuto dell'architetto Hugh May e cre\u00f2 una serie di stravaganti interni barocchi che tuttavia oggi causano ammirazione. Dopo un periodo di negligenza nel XVIII secolo, i re Giorgio III e Giorgio IV rinnovarono e ricostruirono il palazzo di Carlo II senza badare a spese per produrre il disegno degli attuali Appartamenti di Stato, decorati in stile rococ\u00f2, gotico e barocco. La regina Vittoria realizz\u00f2 cambiamenti minori nel castello, che ampli\u00f2 come centro d'intrattenimento reale durante gran parte del suo lungo regno nel XIX secolo. Il castello di Windsor serv\u00ec inoltre come rifugio della famiglia reale durante i bombardamenti della Seconda Guerra Mondiale e sopravvisse ad un incendio nel 1992. Attualmente nel castello di Windsor vivono e lavorano pi\u00f9 di cinquecento persone, \u00e8 un'attrazione turistica molto popolare, sede di visite di Stato e luogo preferito per i fine settimana della regina Elisabetta II d'Inghilterra.\nArchitettura.\nIl castello di Windsor occupa un'area di quasi 11 ettari e combina elementi di fortificazione, di palazzo e di piccola citt\u00e0. L'insieme attuale \u00e8 frutto di diverse fasi costruttive che culminarono nei lavori di ricostruzione eseguiti in seguito al grave incendio del 1992. Il castello \u00e8 essenzialmente di disegno stile georgiano e vittoriano, sopra una struttura medievale, con tocchi gotici reinventati in stile moderno. Dal XIV secolo l'architettura del castello tende a una reinterpretazione contemporanea di stili e tradizioni del passato. Il risultato ha portato l'architetto sir William Whitfield ad affermare che l'architettura di questo castello d\u00e0 l'impressione di \u00abuna qualit\u00e0 un po' finta\u00bb e il disegno pittoresco e gotico genera \u00abun senso di scenografia teatrale\u00bb, e questo nonostante gli sforzi di fine XX secolo per recuperare molte delle strutture antiche e dotarlo di maggior autenticit\u00e0. Anche se sono stati criticati, l'architettura del castello e la sua storia hanno \u00ab un posto tra i maggiori palazzi europei\u00bb.\nCortile centrale.\nNel cuore del castello di Windsor vi \u00e8 il Cortile Centrale, murato intorno a una motta castrale o collina artificiale nel centro stesso del cortile. La motta \u00e8 alta quindici metri ed \u00e8 fatta di pietra calcarea scavata originariamente dal fosso circostante. La torre del mastio che si leva su di essa, chiamata Torre Circolare, fu costruita sopra un edificio anteriore al XII secolo che fu ristrutturato dall'architetto Jeffry Wyattville a partire dal XIX secolo per renderlo nove metri pi\u00f9 alto dandogli cos\u00ec un aspetto e una forma pi\u00f9 imponenti. L'interno di questa Torre Circolare fu ristrutturato tra il 1991 e il 1993 per avere maggior spazio per gli Archivi Reali, in modo che si creasse una nuova abitazione nello spazio ricavato dall'ampliamento di Wyatville. Questa torre in realt\u00e0 non \u00e8 cilindrica a causa della forma della motta sopra la quale si alza. Inoltre, la mancanza di proporzione fra l'altezza e la larghezza \u00e8 stata oggetto di critiche: l'archeologo Tim Tatton-Brown, per esempio, descrive l'aumento dell'altezza una mutilazione della struttura medievale originaria. Sulla Torre Circolare \u00e8 situato il pennone principale del castello; da quel momento quando la regina \u00e8 nel castello viene issato lo stendardo reale, quando non \u00e8 nel castello viene issata la Union Flag, che pu\u00f2 essere innalzata a mezz'asta in caso di lutto reale o nazionale.\nAttualmente \u00e8 aperto l'accesso occidentale del Cortile Centrale e una porta d'entrata conduce alla Terrazza Nord da questo cortile. Ad est si sale per la Porta Normanna, costruita in realt\u00e0 nel XIV secolo e caratterizzata da un'alta volta decorata con sculture tra cui si trovano intagli medievali di leoni e simboli tradizionali di maest\u00e0, conferendo grande impatto all'entrata al Cortile superiore. Wyattville ridisegn\u00f2 l'esterno di questa porta e il suo interno fu poi profondamente ristrutturato, durante il XIX secolo, per un uso residenziale.\nCortile superiore.\nIl cortile superiore del castello di Windsor comprende vari grandi edifici circondati dalla muraglia superiore, formando un quadrato centrale. Gli Appartamenti di Stato si distribuiscono nel lato nord del cortile, ad est diverse stanze, a sud gli appartamenti privati reali e la Porta di re Giorgio IV e nell'angolo sud-est la Torre di Edoardo III. La motta e la Torre Circolare sono all'estremo ovest di questo cortile. Prima della Torre circolare si trova una statua equestre di bronzo di re Carlo II. Ispirata dalla statua di Carlo I a Londra creata da Hubert Le Sueur, questo monumento fu creato da Josias Ibach nel 1679 e poggia su un piedistallo decorato con rilievi di marmo creati da Grinling Gibbons. Il cortile superiore \u00e8 adiacente alla Terrazza Nord, che guarda il Tamigi, e con la Terrazza Est, che guarda i giardini. Entrambe le terrazze furono costruire da Hugh May nel XVII secolo..\nTradizionalmente questo cortile superiore \u00e8 considerato \u00aba tutti gli effetti, una creazione del XIX secolo... l'immagine di quello che si pensava a principio nel XIX secolo essere un castello\u00bb. Fu il risultato dei disegni estensivi realizzati da Wyattville durante il regno di Giorgio IV Le mura del cortile superiore furono costruite con pietra di Bagshot Heath tagliate in conci regolari decorati con dettagli gotici in pietra gialla di Bath. Gli edifici si caratterizzano per l'uso di mortaio con piccoli pezzi di pietra per proteggere l'unione del bugnato, tecnica usata originariamente nel castello del XVII secolo per dare ai muri delle diverse epoche un'apparenza omogenea. Il profilo del Cortile Superiore \u00e8 stato disegnato per creare un'ingannevole sagoma ed impressione vista da lontano, con un'immagine di alte torri e merli, seguendo il gusto del movimento pittoresco di fine XVIII secolo. I lavori archeologici e di restauro posteriori all'incendio del 1992 hanno mostrato la misura di cui la struttura attuale rappresenta una testimonianza di elementi originali dei muri del XII secolo inseriti nel contesto dell'ultima ristrutturazione di Wyattville.\nAspetto.\nLungo i suoi 1000 anni di storia la forma del Castello di Windsor \u00e8 cambiata e si \u00e8 evoluta seguendo i tempi, i gusti, i bisogni e le finanze dei monarchi che si succedevano. Nonostante questo, la posizione delle caratteristiche principali \u00e8 rimasta fissa: il castello, oggi, rimane centrato intorno alla collina artificiale, su cui Guglielmo il Conquistatore ha costruito il primo castello in legno.\nLegenda\nLa parte pi\u00f9 visibile del castello, la \"Torre circolare\" (\"A\"), non \u00e8 in realt\u00e0 affatto cilindrica, ma la sua forma \u00e8 dettata dalla collina artificiale su cui sorge, che \u00e8 irregolare, ma che sembra circolare. L'aspetto del castello risale alle fortificazioni medievali. La \"Torre circolare\" divide il castello in due sezioni distinte, conosciute come \"cortili\". Il cortile inferiore (\"F\") \u00e8 sede della Cappella di San Giorgio (\"G\"), mentre il cortile superiore (\"B\") contiene gli appartamenti reali privati (\"D\") e le pi\u00f9 formali \"stanze di Stato\" (\"C\"), che includono la \"Sala di San Giorgio\", una vasta stanza con il soffitto decorato con lo stemma dei membri attuali e passati dell'Ordine della Giarrettiera.\nParco.\nNelle immediate vicinanze del castello sorge il Parco (detto \"Home Park\"), che comprende la zona del parco vero e proprio e due fattorie, lungo le quali sorgono molti cottage occupati dagli impiegati. Nel parco sorge anche la residenza di Frogmore House. La Tenuta Frogmore e i Giardini sono aperti al pubblico in alcuni giorni dell'anno (la parte rimanente dell'Home Park \u00e8 invece privata).\nAdiacente al \"Home Park\" si trova il grande parco pubblico Windsor Great Park, con un'area di 2.020 ettari, che ospita numerosi cervi allo stato semiselvatico.\nVicinanze.\nNella citt\u00e0 di Windsor, ai piedi del castello, sorge una scuola, la \"St George's, Windsor Castle\", che fornisce coristi alla Cappella. Il College di Eton \u00e8 situato a circa 2 km a nord del castello.\nStoria.\n1070\u20131350.\nIl Castello di Windsor venne originariamente costruito da Guglielmo il Conquistatore, che regn\u00f2 dal 1066 al 1087. Il suo originario castello era realizzato in legno e si presentava con una torre rotonda centrale (\"A\"). Il castello era parte di quell'anello di castelli difensivi che circondava Londra, e il sito venne scelto in parte per la sua facile posizione di difesa.\nGi\u00e0 all'inizio del regno di Guglielmo egli aveva preso possesso del maniero che oggi \u00e8 indicato col nome di Old Windsor, probabilmente gi\u00e0 residenza reale anglosassone. Poco tempo dopo, tra il 1070 ed il 1086, egli abbandon\u00f2 il sito dell'attuale castello per il maniero di Clewer e costru\u00ec il primo castello \"motte e bailey\". La collina di base per la costruzione di questo primitivo castello era alta 15 metri ed era circondata da paletti di legno acuminati che solo successivamente vennero sostituiti da primitive mura che costituiscono di fatto la base dell'attuale cerchia muraria.\nL'originale pianta del castello di Guglielmo il Conquistatore \u00e8 sconosciuta, ma \u00e8 certo che esso dovesse essere unicamente una base militare, e nulla di strutturale di quel periodo sopravvive ai nostri giorni. Da allora per\u00f2 il sito del castello continu\u00f2 ad essere utilizzato e sfruttato. Il successore di Guglielmo il Conquistatore, Guglielmo II si pensa che abbia allargato e migliorato la struttura, ma fu il figlio minore del Conquistatore, il re Enrico I d'Inghilterra il primo monarca inglese a risiedervi ufficialmente.\nConsiderata l'instabilit\u00e0 del suo regno, egli prese residenza qui nel giorno di Pentecoste del 1110. Il suo matrimonio con Adela, figlia di Goffredo I di Lovanio, ebbe luogo nel castello di Windsor nel 1121.\nLa parte pi\u00f9 antica che oggi ancora si conosca del castello risale al regno di Enrico II che sal\u00ec al trono nel 1154. Egli rimpiazz\u00f2 la palizzata lignea circondando la vecchia fortezza con mura di pietra alternate a torri quadrate; gran parte, seppur alterata, di queste fortificazioni si trova oggi nella terrazza ad est. Enrico II inoltre pose la prima pietra per la prigione che si trova al centro del castello.\nNel 1214, il castello venne assediato nell'ambito della rivolta dei baroni inglesi contro il principe Giovanni. Le truppe gallesi del re (simili a dei mercenari privati) si diedero alla fuga, ed il principe venne costretto a fuggire in Francia. Successivamente nel 1215 a Runnymede, presso il castello, il principe, ora re, venne forzato a firmare la Magna Carta. Nel 1216, ancora durante la guerra baronale, il castello venne nuovamente assediato, ma questa volta la struttura venne seriamente danneggiata.\nQuesti danni vennero immediatamente riparati nello stesso 1216 dal successore di Giovanni, Enrico III, che inoltre rafforz\u00f2 le difese con la costruzione di un cortile cintato ad ovest, molto del quale sopravvive ancora oggi. La pi\u00f9 antica parte del castello comprende una torre (\"T\"), costruita nel 1227. L'interno della torre contiene formalmente la prigione del castello, e ci\u00f2 che rimane della cosiddetta \"Sally port\", un'uscita segreta riservata agli occupanti del castello in periodi di assedio. La parte superiore accoglie le campane del castello, qui poste nel 1478, assieme all'orologio del castello del 1689. Il tetto conico di stile francese \u00e8, ad ogni modo, un'addizione del XIX secolo.\n1350\u20131500.\nRe Edoardo III nacque nel castello di Windsor il 13 novembre 1312, e da allora venne definito anche col nome di \"Edoardo di Windsor\". All'inizio del 1350 egli incominci\u00f2 un programma di demolizione e ricostruzione del castello destinato a durare ben 24 anni. Non venne demolita la cosiddetta \"Torre Coprifuoco\" (\"T\") ed altre fortificazioni minori. Egli pose l'architetto William di Wykeham quale incaricato della sovrintendenza dello svolgimento dei lavori e del disegno del nuovo castello.\nLa prigione di Enrico II (la Torre Rotonda) venne rimpiazzata dall'attuale prigione, anche se non venne innalzata allo stato attuale sino al XIX secolo. Vennero anche aumentate le fortificazioni. La cappella del castello venne sostanzialmente allargata, ma il progetto per la costruzione di una nuova chiesa non ebbe luogo, probabilmente a causa della scarsit\u00e0 della manodopera e delle risorse disponibili che erano state decimate dalla Peste Nera. Databile a questo periodo \u00e8 anche la Porta Normanna (\"M\"). Questo cancello largo e imponente ai piedi della Torre Rotonda \u00e8 l'ultimo bastione di difesa prima del Quartiere Superiore (\"B\") dove sono situati gli appartamenti reali.\nNel 1348 re Edoardo III fond\u00f2 l'Ordine della Giarrettiera, la cui cerimonia annuale di conferimento ha proprio luogo nella Cappella di San Giorgio, la cappella principale del castello di Windsor. Nel 1353\u20131354, egli costru\u00ec anche il Portico dell'Erario.\nNel 1390, durante il regno di Riccardo II, sappiamo che la Cappella di San Giorgio venne chiusa per dei crolli alla struttura, e il restauro si protrasse successivamente. Incaricato dei lavori era uno dei favoriti del re Riccardo, Geoffrey Chaucer, che fu diplomatico e chierico al servizio dello stesso monarca, nonch\u00e9 valente poeta tra i principali della letteratura medievale inglese. Ad ogni modo le sue capacit\u00e0 di progettista dovevano non essere eccezionali se anche dopo 50 anni di restauri la cappella si trovava ancora in uno stato disastroso.\nRe Edoardo IV (1461\u20131483), primo re della casa di York, viene spesso indicato come \"incline alla vana pompa\", inizi\u00f2 la costruzione dell'attuale Cappella di San Giorgio nel 1475. La cappella \u00e8 pi\u00f9 una cattedrale in miniatura e un mausoleo reale piuttosto che una semplice cappella. La sua architettura \u00e8 un grande apparato gotico perpendicolare. Durante il regno di Enrico VII, gran parte della cappella originale venne demolita per fare spazio alla Lady Chapel, che il re successivamente abbandon\u00f2 come progetto. Questa costruzione fu uno dei primi grandi lavori di costruzione interni alla cinta muraria.\nLa costruzione della cappella segn\u00f2 un punto di svolta nell'architettura del castello. Nel pi\u00f9 stabile clima politico seguito alla fine della Guerra delle Due Rose la costruzione smise di essere solo un baluardo militare per diventare un luogo raffinato di residenza e si inizi\u00f2 quindi a renderla pi\u00f9 accogliente e curata. Un esempio di queste innovazioni pu\u00f2 essere considerato il \"Chiostro a ferro di cavallo\" (\"H\") del 1480, costruito nei pressi della cappella come abitazione per il clero ivi officiante. La forma del cortile ricordava quella di un ferro di cavallo, uno degli emblemi utilizzati da Edoardo IV. I lavori di restauro di questa parte del castello iniziarono nel 1871 ed intaccarono pesantemente la struttura originaria a tal punto che oggi solo poche costruzioni rimangono memori di quell'epoca antica.\nDa fortezza a palazzo.\nAnche si \u00e8 soliti ritenere con certezza che Edoardo III sia il monarca che abbia iniziato la trasformazione del castello da fortezza a confortevole residenza, se comparato con altri palazzi reali come Whitehall e Nonsuch, Windsor rimase una residenza molto spartana. Enrico VIII (regnante nel 1509\u20131547) ricostru\u00ec il portale principale del castello attorno al 1510, disponendolo in modo tale che gli eventuali aggressori fossero costretti a combattere in salita, faticando maggiormente nell'assedio della fortezza. Lo stemma sopra l'arco del cancello riporta un melograno, simbolo della prima moglie del sovrano, la regina Caterina d'Aragona.\nL'unico figlio maschio di Enrico VIII e suo successore fu il giovane Edoardo VI (regnante nel 1547\u20131553), il quale, mentre si trovava in residenza al castello, scrisse: \"Mi sembra di essere in una prigione, qui non vi sono gallerie e nemmeno giardini ove passeggiare.\"\nLa sorella di Edoardo VI, la regina Elisabetta I (regnante nel 1558\u20131603) trascorse gran parte della propria vita a Windsor, reputandolo il posto pi\u00f9 sicuro dove ritirarsi nei momenti di ansia e pericolo. Anche se ai suoi tempi il castello aveva ancora molto della vera e propria fortezza, ella contribu\u00ec personalmente alla trasformazione di esso con la costruzione della terrazza a nord (\"N\"), costruendovi poi una galleria coperta sopra di essa, un primitivo esempio di quelle strutture che diverranno in seguito le serre. Questa struttura \u00e8 sopravvissuta sino a noi relativamente inalterata, con molti segni dello stile Tudor riscontrabili in special modo nel grande camino centrale ed attualmente essa ospita la biblioteca reale.\nLa peste bubbonica.\nAllo scoppio della peste bubbonica a Londra, Elisabetta I e la sua corte lasciarono la capitale alla volta del castello di Windsor: era il 1563. Qui ella pianific\u00f2 le riforme necessarie a combattere la malattia: diede ordine di passare alle armi chiunque provenisse da Londra al castello e proib\u00ec l'importazione da stati stranieri.\nLa Guerra Civile.\nElisabetta I venne succeduta da Giacomo I, il quale venne a sua volta succeduto dal figlio Carlo I, anche se nessuno dei due apport\u00f2 cambiamenti significiativi al castello. Ad ogni modo, durante la Guerra Civile inglese, il castello cadde nelle mani dei Roundhead poco dopo lo scoppio delle ostilit\u00e0, al comando del colonnello John Venn. Il principe Rupert del Palatinato giunse per riprendere il controllo del villaggio e del castello alcuni giorni dopo, ma egli venne pesantemente sconfitto e non fu in grado di riportare la struttura nelle mani dei monarchici inglesi. Il colonnello Venn rimase governatore del castello sino al 1645.\nIl castello di Windsor divenne quindi quartier generale dell'armata di Oliver Cromwell. Il castello sub\u00ec quindi i danni di queste circostanze, soprattutto perch\u00e9 le truppe della caserma erano sottopagate e per evitare scontri venne loro permesso di dilapidare i tesori del castello.\nDurante il Commonwealth il castello venne cos\u00ec descritto: \u201cLa casa del Re \u00e8 una baracca; tutti si riuniscono qui, dal fanatico, allo straccione, allo sguattero, tutti sono al lavoro... Tutti alloggiano dove possono, nelle torri e nei gabinetti\u201d..\nPer la durata del Commonwealth e del Protettorato, il castello rimase un quartier generale militare ed una prigione per i realisti catturati. Per un breve periodo, il re Carlo I venne tenuto in arresto nel castello, e dopo la sua esecuzione nel gennaio del 1649, il suo corpo venne riportato a Windsor nel bel mezzo di una tormenta di neve ed interrato senza cerimonie particolari nel coro della St George's Chapel, vicino alla tomba di Enrico VIII e di sua moglie Jane Seymour.\nLa Restaurazione.\nLa restaurazione della monarchia nel 1660 fu il primo dei significativi periodi di cambiamento strutturale per il castello di Windsor. Carlo II fece molto per restaurare ed abbellire il castello dopo i danni subiti durante la guerra civile. Nel medesimo periodo in Francia si stava costruendo la Reggia di Versailles e con questo progetto in mente, Carlo II diede vita al grande viale conosciuto col nome di \"Long Walk\" (\"L\"). Il percorso corre a sud del castello ed \u00e8 lungo 5 chilometri e largo 75 metri. Qui si trovano ancora degli olmi, dei castagni e dei platani piantati all'epoca di Carlo II.\nLa Long Walk non fu l'unica parte del castello ad ispirarsi a Versailles. Carlo II commission\u00f2 all'architetto Hugh May di ricostruire gli appartamenti reali e la St George's Hall. May rimpiazz\u00f2 cos\u00ec gli originali appartamenti risalenti alla dinastia dei Plantageneti di forma cubica con un nuovo complesso con forma a stella. Gli interni di questi nuovi appartamenti vennero decorati con soffitti eseguiti da Antonio Verrio e bassorilievi ad opera di Grinling Gibbons. Il re inoltre acquist\u00f2 delle tappezzerie e dei quadri per arredare queste stanze. Queste opere d'arte sarebbero poi stati il primo passo pr la formazione dell'attuale Royal Collection. Tre di queste sale sopravvivono ancora oggi con relativi cambiamenti: la Camera di Rappresentanza della Regina, la Sala delle Udienze della Regina (entrambe disegnate per la moglie di Carlo II, la regina Caterina di Braganza) e la Sala da Pranzo del Re. Originariamente le stanze in questo stile erano circa una ventina che per\u00f2 si persero soprattutto con le ristrutturazioni del XIX secolo.\nI secoli XVIII e XIX.\nDopo la morte di Carlo II nel 1685, il castello cadde lentamente in disuso. La parte interna della struttura rimase utilizzata come residenza occasionale, ma il sovrano stesso preferiva vivere altrove. Durante il regno di Guglielmo III e Maria II (1689\u20131702), il Palazzo di Hampton Court venne allargato e trasformato in un moderno palazzo residenziale, sempre a svantaggio di Windsor. Successivamente Anna d'Inghilterra prefer\u00ec vivere in una piccola casa nei pressi delle mura del castello di Windsor e fu solo con Giorgio III che la residenza riprese vigore in quanto egli, padre di 15 figli, necessitava di una grande residenza dove accogliere la propria copiosa famiglia e il castello si presentava in gran parte disabitato.\nInigo Jones aveva introdotto l'architettura palladiana in Inghilterra durante il regno di Carlo I; Giorgio III, per\u00f2, si rese conto che lo stile applicato non rispettava quello dell'antico castello e come tale fece ridisegnare molte delle finestre realizzate anche sotto Carlo II, completandole con archi gotici e come tale il castello inizi\u00f2 cos\u00ec ad assumere l'attuale aspetto di stile medioevale. Durante questo periodo il castello di Windsor Castle divenne anche un ruolo di confino del monarca. Nel 1811 re Giorgio III divenne incapace di reggere il governo autonomamente a causa dell'et\u00e0 avanzata e come tale egli venne confinato nel castello per la propria sicurezza e durante gli ultimi suoi nove anni di vita egli non abbandon\u00f2 quasi le stanze del castello.\nFu durante il regno di Giorgio IV tra il 1820 ed il 1830 che il castello acquis\u00ec le trasformazioni pi\u00f9 singolari nella sua storia. Giorgio IV, conosciuto per la sua stravaganza nelle costruzioni di Carlton House e del Royal Pavilion durante gli anni della sua reggenza per conto del padre, persuase il parlamento ora da re a concedergli un prestito di 300.000 sterline per i restauri al castello. L'architetto Jeffry Wyatville venne prescelto per condurre i lavori che iniziarono nel 1824.\nI lavori richiesero 12 anni per essere completati e compresero un totale rimodellamento della corte alta del castello (\"B\"), degli appartamenti privati (\"D\"), della torre circolare (\"A\"), e della facciata esteriore del castello (\"E\").\nJeffry Wyatville fu l'architetto che Giorgio IV utilizz\u00f2 per i restauri e che si preoccup\u00f2 di dare al castello una certa simmetria che l'eterogeneit\u00e0 delle precedenti strutture (provenienti anche da epoche completamente diverse tra loro) non avevano assolutamente. Wyatville ag\u00ec alzando l'altezza di certe torri o rifacendo alcune facciate. La stessa Torre Circolare che si presentava come una struttura essenzialmente piatta, venne ora innalzata di 10 metri ed accentuata nel suo ruolo anche scenografico nell'impianto del castello.\nMolti degli interni del castello ebbero il medesimo trattamento degli esterni. Gran parte degli appartamenti di stato di Carlo II vennero ridisegnate completamente in stile gotico, e l'esempio pi\u00f9 evidente ne \u00e8 la St George's Hall, che venne raddoppiata in lunghezza. Wyatville inoltre copr\u00ec un portico per la creazione della Waterloo Chamber che venne progettata per celebrare la vittoria inglese alla Battaglia di Waterloo appunto, e dove ancora oggi si trovano i ritratti dei monarchi alleati e dei comandanti miliari attraverso i quali fu possibile la sconfitta di Napoleone Bonaparte e delle sue mire espansionistiche in Europa. Il grande tavolo da pranzo presente in questa sala risale alla medesima epoca ed ha la capacit\u00e0 di dare posto a 150 commensali.\nIl lavoro non era ancora terminato alla morte di Giorgio IV nel 1830, ma venne completato quasi dieci anni pi\u00f9 tardi.\nL'epoca vittoriana.\nLa Regina Vittoria ed il principe Alberto fecero del castello di Windsor la loro principale residenza reale. Gran parte dei cambiamenti da loro apportati furono relativi in un primo momento al parco circostante la struttura e poi al castello stesso. In particolare, il \"Windsor Castle and Town Approaches Act\", venne approvato dal parlamento nel 1848, permettendo la chiusura e la risistemazione della vecchia strada che conduceva dal parco di Windsor a Datchet ed a Old Windsor. Questi cambiamenti permisero alla famiglia reale di chiudere una grande parte del parco del castello per formare l'attuale \"Home Park\", che non \u00e8 attraversato da alcuna strada pubblica.\nLa regina Vittoria si era ritirata ad Osborne House sull'Isola di Wight durante la sua vedovanza, dopo che nel 1861 il principe Alberto era morto nella sala blu del castello di Windsor. Alberto venne sepolto nel mausoleo reale di Frogmore, vicino all'Home Park del castello (e successivamente la regina Vittoria verr\u00e0 sepolta accanto a lui).\nDalla morte di Alberto sino alla propria morte nel 1901, il castello di Windsor fu una delle principali residenze della regina Vittoria, alternata a Buckingham Palace. Altre sue abitazioni furono il Castello di Balmoral in Scozia e la gi\u00e0 citata Osborne House. La stanza del principe venne mantenuta da allora esattamente come si trovava al momento della sua morte, conservando nell'aria quell'aspetto melanconico ottocentesco, anche se questo non blocc\u00f2 i lavori di restauro del castello stesso. Nel 1866 Anthony Salvin cre\u00f2 il Grande Scalone negli appartamenti di stato (\"C\").\nQuesta grande scalinata in pietra di stile gotico \u00e8 a due rampe ed \u00e8 completata da una volta a lanterna con una torre. La sala \u00e8 decorata con armi e armature, tra le quali spicca anche l'armatura indossata da Enrico VIII e realizzata nel 1540. In cima alle scale si trovano delle sculture equestri che tengono gli stemmi reali. Questo tema decorativo continua nella Sala delle Guardie della Regina e nel Gran Vestibolo. Salvin aggiunse anche il tetto conico caratteristico ad una torre del castello (\"T\").\nJohn Sparrow David Thompson, IV primo ministro del Canada, mor\u00ec nel castello di un attacco cardiaco nel 1894 mentre si trovava in Inghilterra per ragioni di servizio.\nIl XX secolo.\nA seguito dell'ascesa al trono di Edoardo VII nel 1901, il castello rimase vuoto per lunghi periodi, dato che il nuovo sovrano preferiva vivere altrove. Una delle alterazioni di questo periodo fu la creazione di un campo da golf. Windsor segn\u00f2 anche un'importante svolta sportiva per l'Inghilterra: nel 1908 ebbe infatti luogo la prima maratona olimpica inglese che inizi\u00f2 davanti al castello e si concluse allo stadio di Londra. La distanza percorsa dagli atleti divenne in un primo tempo popolare e successivamente venne ufficializzata.\nIl successore di Edoardo VII, Giorgio V (regnante dal 1910 al 1936), prefer\u00ec anch'egli risiedere altrove. Ad ogni modo sua moglie, la regina Mary, che era una grande appassionata di arte, si occup\u00f2 di riacquistare molti degli arredi del castello che nei secoli erano andati dispersi, acquisendo per\u00f2 anche nuove opere d'arte per arredare le stanze di stato. Ella contribu\u00ec significativamente a dare un volto nuovo all'uso del castello, non pi\u00f9 concepito solo nell'ideale barocco delle grandi stanze di rappresentanza, ma anche come un luogo riservato di lavoro e di studio. Nei piani superiori, pertanto, vennero realizzate nuove e pi\u00f9 confortevoli camere da letto con servizi interni, consentendo cos\u00ec alle altre stanze del piano inferiore di essere utilizzate come sale di rappresentanza. La camera da letto detta \"di stato\" difatti non venne pi\u00f9 utilizzata come luogo di riposo dei monarchi dal 1909 ed oggi ne conserva unicamente il nome.\nDurante la prima guerra mondiale, quando i membri della famiglia reale inglese sentirono la necessit\u00e0 di cambiare il proprio cognome di \"Casa di Sassonia-Coburgo-Gotha\" con uno pi\u00f9 prettamente inglese, essi presero il nome proprio dal castello, divenendo l'attuale \"Casa di Windsor\".\nLa regina Mary era inoltre amante delle miniature raffinate e per lei venne costruita la ben nota Queen Mary's Dolls' House, una casa per le bambole interamente progettata sul modello di una grande casa aristocratica, il tutto progettato dall'architetto Edwin Lutyens ed ancora oggi essa rappresenta una delle attrazioni pi\u00f9 ricercate del castello di Windsor.\nGiorgio VI ascese al trono nel 1936 a seguito della rinuncia al trono da parte del fratello Edoardo VIII; l'11 dicembre Edoardo annunci\u00f2 la propria abdicazione con un discorso radiofonico pubblico registrato proprio nel castello di Windsor, anche se egli durante il proprio breve regno aveva preferito risiedere nella sua casa di Fort Belvedere. Giorgio VI (e sua moglie Elizabeth Bowes-Lyon) preferirono invece risiedere alla Royal Lodge di Windsor. Allo scoppio della Seconda guerra mondiale nel 1939, il castello riassunse il ruolo originario di fortezza, ed il re e la regina assieme alle loro figlie Elisabetta e Margaret, preferirono vivere al sicuro all'interno del castello piuttosto che a Londra. Ad ogni modo il re e la regina si recavano a Londra ogni giorno, ritornando a Windsor per la notte, anche se a livello ufficiale la coppia continuava a risiedere a Buckingham Palace per questioni d'immagine e soprattutto di propaganda politica all'estero. A seguito della cessazione delle ostilit\u00e0 nel 1945, la famiglia reale lasci\u00f2 Windsor e ritorn\u00f2 alla Royal Lodge. Fu sempre Giorgio VI, inoltre, a rivitalizzare le cerimonie relative ai cavalieri dell'Ordine della Giarrettiera che presero stabilmente annuale svolgimento proprio nella cappella del castello di Windsor.\nNel 1952 la regina Elisabetta II ascese al trono e decise di fare di Windsor la sua principale residenza per i week-end. Gli appartamenti privati (\"D\") che non erano stati propriamente occupati sin dall'epoca della regina Mary vennero rinnovati e modernizzati e qui prese residenza l'intera famiglia reale durante i soggiorni.\nIl 20 novembre 1992, un incendio divamp\u00f2 nella cappella privata della regina (\"tra \"C\" e \"D\"\"), ma venne presto arginato. Il fuoco divamp\u00f2 per 15 ore, distruggendo ben nove delle sale di stato, e danneggiando oltre 100 ambienti in gran parte della corte alta. Il totale dell'area danneggiata corrispondeva a circa 9.000 m\u00b2, ovvero un quinto della grandezza del castello. I lavori di restauro vennero completati solo nel 1997, prendendo nel contempo la decisione di aprire il pubblico per la prima volta le sale di stato. Il costo totale dei restauri ammont\u00f2 a 37.000.000 di sterline che vennero ricavati da una tassa addizionale imposta agli inglesi. Molti dei soffitti interni dovettero essere ricreati sul modello degli originali anche se altre stanze danneggiate vennero completamente ricostruite in stile moderno. Tra queste stanze vi era compresa anche la Cappella Privata della regina, la nuova Lantern Lobby e interamente il soffitto della St George's Hall. Quest'ultima venne realizzata in quercia verde, un materiale tipico dell'epoca medioevale. Ad ogni modo, cio\u00e8 che \u00e8 meno noto ai visitatori, furono le aree di sicurezza che vennero ricavate da questi restauri e i nuovi sistemi installati, con riserve anche sui quartieri di servizio.\nNegli ultimi anni la regina ha significativamente incrementato l'uso del castello non solo come sua residenza estiva o dei fine settimana ma anche come vero e proprio palazzo reale. Il castello ospita sovente i banchetti di stato ufficiali.\nWindsor \u00e8 oggi anche una delle maggiori attrazioni artistiche di tutta l'Inghilterra, divenuto tale proprio sullo stimolo impartito dalla regina Elisabetta. Nel 1994, inoltre, venne scoperto un filone di petrolio sotto il castello e la regina concesse il permesso di inviare una squadra di esplorazione che decret\u00f2 che la presenza poteva ammontare a circa un fatturato di un miliardo di dollari. La regina dispose ad ogni modo che gli eventuali profitti di questa riserva sarebbero dovuti andare alle casse dello stato anche se formalmente essi sarebbero stati di sua propriet\u00e0.\nIl XXI secolo.\nIl 30 settembre 2006 venne riportato che la regina, in merito alle riforme per le pari opportunit\u00e0 degli abitanti del Regno Unito, offr\u00ec degli spazi nel castello di Windsor per garantire un luogo di preghiera ai musulmani. Allo scoppio della pandemia di Covid-19, la regina si \u00e8 stabilita al castello di Windsor per ragioni di sicurezza. Al castello si sono svolti, il 17 aprile 2021, i funerali del principe Filippo, duca di Edimburgo\nI grandi scavi reali.\nIl castello di Windsor \u00e8 una delle residenze reali inglesi che sono state pi\u00f9 ampiamente sottoposte a scavi archeologici alla riscoperta del suo antico passato e grandi opere di scavo vennero portate avanti nel 2006 in occasione dell'ottantesimo compleanno della sovrana.\nWindsor divenne cos\u00ec il sito della scoperta di due fondamentali ritrovamenti:"}
{"id": "1239672", "revid": "547034", "url": "https://it.wikipedia.org/wiki?curid=1239672", "title": "Giovanni Tornabuoni", "text": "Biografia.\nUomo di fiducia di casa Medici (figlio di Francesco, fratello di Lucrezia, quindi zio di Lorenzo il Magnifico), fu per loro direttore della filiale romana come tesoriere di papa Sisto IV.\nFu inoltre ambasciatore per Firenze presso il papa (nel 1460, 1480 e nel 1484) e gonfaloniere di Giustizia nel 1482. La sua attivit\u00e0 diplomatica presso la corte pontificia comincia con un incarico piuttosto delicato e importante: nel 1460 la Repubblica fiorentina lo incarica di sostenere la causa a sostegno dell'esenzione dell'abate e del comune di Sansepolcro, che rivendicano l'esenzione dalla giurisdizione del vescovo di Citt\u00e0 di Castello. Spos\u00f2 Francesca Pitti, figlia del ricchissimo Luca Pitti che diede il nome al famoso palazzo fiorentino, restando vedovo nel 1477. La pena per la prematura perdita della moglie, durante un parto, \u00e8 tramandata da una lettera che invi\u00f2 al nipote Lorenzo il Magnifico da Roma: \"Carissimo mio Lorenzo, [...] sono stato oppresso da passione e dolore per l'acerbissimo e inopinato caso della mia dolcissima sposa che io medesimo non so dove mi sia. La quale, come avr\u00e0 inteso ieri, come piacque a Dio, a ore XXII sopraparto, pass\u00f2 di questa presente vita e la creatura sperata da lei, gli cavammo di corpo morta, che m'\u00e8 stato ancora doppio dolore.\" Per lei fece costruire una cappella funebre in Santa Maria sopra Minerva, con affreschi perduti di Domenico Ghirlandaio e sculture di Andrea del Verrocchio, di cui resta forse una lastra al Museo del Bargello. \nQuando si trovava a Roma ospit\u00f2 la sorella Lucrezia in cerca di una moglie di lignaggio per il figlio Lorenzo, che individu\u00f2 in Clarice Orsini, la nobile romana che port\u00f2 la prima parentela nobile in Casa Medici.\nNel 1485 firm\u00f2 il contratto con Domenico Ghirlandaio per la commissione di un grandioso ciclo di affreschi nella cappella maggiore di Santa Maria Novella, che venne poi chiamata Cappella Tornabuoni. In questo ciclo, che \u00e8 il pi\u00f9 vasto di Firenze, fece ritrarre numerosi membri della sua famiglia e della migliore societ\u00e0 fiorentina. Lui e sua moglie Francesca Pitti (sposata nel 1466 dalla quale ebbe due figli) sono ritratti inginocchiato in basso sulla parete di fondo, nella posizione tipica dei committenti. Nel 1481 il Ghirlandaio lo aveva ritratto anche assieme ad altri illustri fiorentini contemporanei nella scena della \" Vocazione dei primi apostoli\" nella Cappella Sistina.\nSuo rivale fu Francesco Sassetti, altrettanto fidato uomo vicino ai Medici, al quale subentr\u00f2 nella direzione del Banco dei Medici nel 1484. Mor\u00ec dopo il 22 dicembre 1490.\nDiscendenza.\nSpos\u00f2 nel 1466 Francesca di Luca Pitti ed ebbero due figli:"}
{"id": "1239680", "revid": "152625", "url": "https://it.wikipedia.org/wiki?curid=1239680", "title": "CTM (Cagliari)", "text": "CTM S.p.a. (Consorzio Trasporti e Mobilit\u00e0) \u00e8 una Societ\u00e0 per azioni che gestisce il servizio di trasporto pubblico locale nell'area vasta cagliaritana, rendendo possibili gli spostamenti e i collegamenti sul territorio di otto comuni: Cagliari, Quartu Sant'Elena, Monserrato, Quartucciu, Selargius, Elmas, Assemini e Decimomannu. Il nome deriva dal vecchio acronimo di Consorzio Trasporti e Mobilit\u00e0, risalente all'epoca precedente alla trasformazione in societ\u00e0 per azioni, quando l'azienda era un consorzio.\nStoria.\nL'azienda nacque nel 1996, cambiando nome da quello precedentemente utilizzato, ACT, che si occupava dei trasporti pubblici fin dalla fine degli anni 1960 (a sua volta nata dalla STS, Societ\u00e0 Tranvie della Sardegna, operativa fin dalla fine del 1800).\nNel 1998, l'azienda si impegn\u00f2 a riorganizzare l'intero servizio: vennero create nuove linee e circolari, alcune linee vennero soppresse o accorpate e altre vennero modificate e allungate; vennero inoltre acquistati 4 autosnodati urbani (i primi a Cagliari) e 52 nuovi autobus, che andarono a sostituire mezzi ormai obsoleti. Venne poi ripristinato il servizio filoviario sulla linea 5, soppresso nella primavera del 1990, con alcune modifiche di tracciato (la linea verr\u00e0 allungata pi\u00f9 volte nel corso degli anni successivi), e vennero anche modificati i percorsi delle grandi circolari filoviarie 30 e 31 nel comune di Quartu; i mezzi in servizio vennero completamente riammodernati e dotati di velette elettroniche con l'indicazione del percorso. Le frequenze di molte linee furono incrementate. Fu avviato inoltre lo smantellamento della linea aerea filoviaria in disarmo, in deterioramento da diversi anni.\nNel 2000, dopo i primi quattro anni di attivit\u00e0 nel settore durante i quali ha rinforzato i servizi offerti, si trasform\u00f2 in Societ\u00e0 per azioni. Inoltre, sempre nello stesso periodo, \u00e8 iniziata da parte dell'azienda anche la gestione delle zone di sosta a pagamento delle citt\u00e0 di Cagliari e, l'anno successivo, di Quartu Sant'Elena, attualmente non pi\u00f9 in gestione della CTM.\nSempre a partire da quegli anni, l'azienda avvia una serie di nuovi progetti indirizzati a migliorare la qualit\u00e0 dei trasporti e rendere pi\u00f9 tecnologico il servizio. Sono stati infatti acquistati autobus pi\u00f9 moderni, tra i quali alcuni, gli ultimi modelli acquistati, comprendono anche il sistema di aria condizionata e la piattaforma per una salita e discesa pi\u00f9 agevole di persone invalide, e sono stati installati nuovi cartelli tecnologici alle fermate che indicano l'ora di arrivo del mezzo atteso. Dal 2006 \u00e8 attivo il servizio CTM OPEN, che permette di visitare la citt\u00e0 di Cagliari a bordo di un autobus scoperto; la linea opera solo in concomitanza con l'arrivo nel porto di Cagliari di navi da crociera.\nDati aziendali.\nGli attuali azionisti dell'azienda sono: il Comune di Cagliari per il 67,5%, la Citt\u00e0 Metropolitana di Cagliari per il 25% e il Comune di Quartu Sant'Elena per il restante 7,5%. Il parco mezzi aziendale \u00e8 costituito da 239 autobus di cui 13 snodati da 18 metri, in servizio sulla linea 9, e 32 filobus. L'azienda gestisce 32 linee (di cui 3 filoviarie), pi\u00f9 diverse navette e linee speciali. La flotta aziendale percorre, in un anno, oltre 12.000.000 chilometri. Con oltre 50\u00a0km di filovia in esercizio, il CTM gestisce una delle reti filoviarie pi\u00f9 estese d'Italia.\nParco mezzi.\nIn totale il parco mezzi del CTM consta di 271 fra autobus, filobus e autosnodati. Nello specifico, il parco bus (autobus, autosnodati e mezzi M1) \u00e8 composto da 239 veicoli:\nIl parco filoviario \u00e8 composto da 32 mezzi:\nIl parco elettrico \u00e8 composto da 3 mezzi:"}
{"id": "1239683", "revid": "3358", "url": "https://it.wikipedia.org/wiki?curid=1239683", "title": "Classe media", "text": ""}
{"id": "1239684", "revid": "666668", "url": "https://it.wikipedia.org/wiki?curid=1239684", "title": "Nazionale di calcio a 5 dei Paesi Bassi", "text": "La nazionale di calcio a 5 dei Paesi Bassi \u00e8, in senso generale, una qualsiasi delle selezioni nazionali di Calcio a 5 della Koninklijke Nederlandse Voetbal Bond che rappresentano i Paesi Bassi nelle varie competizioni ufficiali o amichevoli riservate a squadre nazionali.\nQuesta squadra nazionale, fino alla fine degli anni 1980, \u00e8 stata tra le pi\u00f9 rappresentative d'Europa, essendo arrivata a disputare una finale per il titolo nel 1989, mentre durante il decennio successivo ha partecipato a tre edizioni della coppa del mondo, giungendo in tutte e tre le occasioni a disputare i gironi di secondo turno. La nazionale olandese nelle competizioni europee invece non \u00e8 mai andata oltre il quarto posto nell'edizione del 1999."}
{"id": "1239686", "revid": "827882", "url": "https://it.wikipedia.org/wiki?curid=1239686", "title": "Wesak", "text": "Il Wesak Acquariano \u00e8 un rituale divulgato nel secolo scorso dalla teosofia, e pi\u00f9 specificatamente da Alice Bailey. Il rito si ispira al Vesak buddhista, una festa sacra durante la quale si celebra la nascita, l'illuminazione e il distacco dal corpo del Buddha come essere liberato, che avviene ogni plenilunio di maggio o in tale periodo (a seconda dei vari tipi di calendari in uso nelle diverse scuole buddiste e tibetane).\nIl Wesak Aquariano \u00e8 una festivit\u00e0 mobile che viene celebrata analogamente nel periodo del plenilunio mentre il sole si trova nel segno del Toro, periodo che va dal 20 aprile al 21 maggio, ma la data esatta varia di anno in anno, ed \u00e8 identificabile tramite consultazione delle effemeridi. Il Vesak buddhista viene celebrato durante il plenilunio del mese di maggio perch\u00e9 secondo la tradizione buddhista tutti e tre gli eventi della vita del Buddha ebbero luogo in quest'arco di tempo. Tale mese \u00e8 chiamato \"Vaishaka\" in sanscrito, da cui deriva il nome \"Vesak\".\nStoria.\nLa Teosofia fu fondata da Helena Petrowna Blavatsky alla fine dell'800, che scrisse la \"Dottrina Segreta\", un'opera monumentale che raccoglie tutti gli insegnamenti esoterici, dalla nascita dell'Universo allo sviluppo dell'Umanit\u00e0, dalle leggi esoteriche che reggono il mondo alle diverse dimensioni dell'esistenza.\nH.P. Blavatsky ricevette tutti questi insegnamenti, per lo pi\u00f9 in maniera telepatica e chiaroveggente, dai Maestri della Fratellanza Bianca di Shamballa, soprattutto dai Maestri Morya e Kuthumi. Tale Fratellanza di Maestri risiede a Shamballa ed \u00e8 guidata dal Cristo. Il Cristo, chiamato anche Maitreya, \u00e8 l'Essere di Luce che governa lo sviluppo spirituale sul pianeta Terra, attraverso l'opera dei Maestri e di tutti gli uomini e donne capaci di sviluppare dentro s\u00e9 stessi Amore e Saggezza e di diffonderli nel mondo.\nShamballa \u00e8 sia una citt\u00e0 di Luce che una dimensione della Coscienza, esiste su un piano vibratorio eterico, diverso da quello fisico, ma rimane comunque vicina al piano energetico della Terra.\nI Maestri di Saggezza della Fratellanza Bianca indicarono alla Blavatsky l'importanza del Vesak e sottolinearono la necessit\u00e0 di farne una festivit\u00e0 celebrata dall'intera umanit\u00e0 in quanto fondamentale per la realizzazione del Piano Divino sulla terra.\n\u00c8 Charles Leadbeater, un membro della Societ\u00e0 Teosofica, con il suo libretto \"Alcuni insegnamenti fondamentali della Teosofia\", che inform\u00f2 nel 1895 gli studiosi occidentali delle indicazioni sul Vesak dettate alla Blavastsky, in astrale, dai Maestri Morya e Kuthumi.\nProsecutori dell'opera di H.P.Blavatsky furono Annie Besant, Leadbeater e Alice A. Bailey.\nAlice Bailey, purtroppo, fu oggetto di un'ingiusta critica da parte della Besant e per questo venne espulsa dalla Societ\u00e0 Teosofica, mentre invece era realmente in contatto diretto con il Maestro Djwhal Kool della Fratellanza Bianca di Shamballa, detto anche il Tibetano, che ha ispirato i suoi numerosi libri.\nAlice Ann Bailey (1880-1949), nata a Manchester in Inghilterra, all'et\u00e0 di 15 anni, incontr\u00f2 fisicamente il Maestro Kuthumi che le spieg\u00f2 che in questa vita avrebbe potuto, se l'avesse voluto, compiere una missione molto importante. Nel novembre del 1919 fu contattata telepaticamente dal Maestro Djwhal Khul, chiamato anche il Tibetano, il quale le chiese di partecipare alla stesura di testi di scienza esoterica per aiutare l'umanit\u00e0 a partecipare a una profonda trasformazione della coscienza a livello mondiale che, secondo questo maestro, dovrebbe avvenire tra il ventesimo e il ventunesimo secolo. Dopo un rifiuto iniziale, Alice Bailey lavor\u00f2 alla sua prima opera intitolata Iniziazione umana e solare. La sua funzione consisteva nello scrivere ci\u00f2 che il Maestro le dettava per via telepatica. Alcune informazioni le otteneva anche grazie al dono della chiaroveggenza. Continu\u00f2 questo compito, senza sosta, fino alla sua morte nel 1949.\nAlice Bailey fond\u00f2 la Scuola Arcana, per promuovere gli studi esoterici e la meditazione.\nAncora oggi la Scuola Arcana \u00e8 attiva in numerosi centri, in particolare a Londra, New York e Ginevra. L'opera di Alice Bailey, contenuta in una ventina di volumi, fu pubblicata al di fuori della Societ\u00e0 Teosofica.\nFu il Maestro Djwal Kool che comunic\u00f2 in astrale ad Alice Bailey, a partire dal 1919, il nuovo significato da dare al Vesak. Accanto a quello tradizionale buddista, nel Wesak della Fratellanza Bianca di Shamballa, c'\u00e8 la compresenza del Cristo, del Buddha e di tutti i Maestri e Maestre della Fratellanza che benedicono tutti coloro che si pongono interiormente in contatto.\nQueste le parole testuali di Djwal Kool: \u00abCercate di fare del Wesak una festivit\u00e0 universale e riconosciuta, utile a tutti gli uomini di tutte le fedi. \u00c8 la festa in cui i due Capi Divini dell'oriente e dell'occidente collaborano ed operano nella pi\u00f9 stretta unione... Le energie spirituali in quel momento sono disponibili in modo eccezionale\u00bb.\nOgni anno, durante il plenilunio del segno del Toro, spiega Djwal Kool, detto Wesak viene celebrato in una valle alle pendici del Monte Kailash.\nVerso nord-est la valle si restringe ed una grande roccia altare, bianca e scintillante ne chiude il punto pi\u00f9 stretto. Un piccolo torrente scorre di lato e sparisce poco lontano in un chiaro lago blu. Una grande massa di persone \u00e8 presente, in silenzioso raccoglimento e preghiera. Sulla roccia altare c'\u00e8 una coppa di cristallo colma di acqua purissima ed accanto ad essa prendono posto i Maestri e Maestre della Fratellanza di Shamballa, quei Grandi Esseri che sono i custodi in terra del Piano di Dio per il nostro pianeta e l'umanit\u00e0.\nAl centro, di fronte alla coppa, il Cristo, il Maestro dei Maestri.\nQuando l'ora del plenilunio si avvicina, a nord-est appare un punto luminoso che si avvicina sempre pi\u00f9 rapidamente; al suo interno, si rende visibile la figura del Buddha che con la mano alzata in segno di benedizione si ferma a mezz'aria sulla roccia sacra mentre il Cristo intona un mantra segreto. La benedizione del Buddha, di Cristo e di tutta la Fratellanza Bianca si diffonde in tutta la valle, gli iris sbocciano e i presenti intonano mantra e preghiere che culminano con la Grande Invocazione.\nIl Buddha benedicente rimane visibile per otto minuti, poi lentamente si allontana cos\u00ec com'\u00e8 venuto, e quindi l'acqua benedetta viene distribuita ai presenti. Quest'acqua, che ha ricevuto ed immagazzinato l'Energia di Benedizione del Buddha e di tutti i grandi Esseri, rappresenta la continuit\u00e0 del legame tra Maestri, Discepoli ed esseri umani ed \u00e8 un potente veicolo di energia positiva e di determinazione a proseguire il cammino. Dopodich\u00e9 anche il Cristo e i Maestri e Maestre della Fratellanza Bianca abbandonano la valle fino all'anno successivo.\nAlcuni ricercatori ritengono di aver individuato la valle del Wesak.\nIn merito a tale questione va precisato che tale evento avviene veramente nell'area del monte Kailash, non si sa nella valle ipotizzata nel sito indicato o in altre zone circostanti, ma in ogni caso non avviene sul piano fisico e materiale! Sia i partecipanti che i Maestri sono presenti nella valle con i loro corpi di Luce e un visitatore occasionale della valle non vedrebbe assolutamente nulla. Infatti, non c'\u00e8 alcuna testimonianza di un simile assembramento sul piano fisico nell'area del Kailash in occasione del plenilunio del Toro; l'unico assembramento che avviene veramente sul piano fisico nell'area del monte Kailash \u00e8 in occasione del Saka Dawa Tibetano che non corrisponde per\u00f2 come data con il plenilunio del Toro (avviene in giugno), n\u00e9 tantomeno come rituale!\nAnche il fiorire degli iris, durante la cerimonia del Wesak, avviene ovviamente sul piano eterico. Sull'altopiano del Kailash a 4500 metri di altitudine, in aprile e maggio non cresce un filo d'erba, le temperature sono polari e le valli sono spazzate dal venti gelidissimi.\nIl Maestro Djwhal Kool, attraverso l'opera di A. Bailey, richiama al massimo sforzo per divulgare la conoscenza del Wesak e la sua celebrazione e a partire dal 1936 invita a diffondere la Grande Invocazione per cercare di fermare la marea di odio e di aggressivit\u00e0 che stava montando sempre di pi\u00f9. Il Wesak serve alla Fratellanza Bianca come canale di invocazione ed evocazione per poter intervenire in favore delle forze umane che si sono schierate con Essa e, in questo modo, contrastare la diffusione del male e l'operato della Loggia Nera. Purtroppo il numero di esseri umani che collabor\u00f2 a questa generazione di pace fu troppo scarso, sia per numero che per forza spirituale, per contrastare l'azione degli operatori del male che riuscirono ad evocare le forze emotive pi\u00f9 oscure degli uomini.\nLa situazione era molto grave dato che, nel 1942 le forze del male erano cos\u00ec vicine al successo che, durante quattro mesi, i membri della Gerarchia Spirituale presero tutte le misure possibili per ritirarsi dal contatto umano, per un periodo indefinito e imprevedibile \"(A.Bailey: Esteriorizzazione della Gerarchia, pag. 494, Ed. Nuova Era)\".\nEra il periodo in cui la Loggia Nera, tramite Hitler ed altri esponenti nazisti cercava in tutti modi e con diverse spedizioni in diverse aree della terra di raggiungere Shamballa e di impossessarsi del suo immenso potere.\nNel 1945, dopo la fine della seconda guerra mondiale, il Maestro Djwal Kool, tramite Alice Bailey, d\u00e0 chiare indicazioni affinch\u00e9 il Wesak venga celebrato in forma pubblica da quante pi\u00f9 persone possibile ogni plenilunio del Toro, affinch\u00e9 la potenza della Fratellanza di Shamballa possa diffondersi rapidamente all'umanit\u00e0. Dato che il segno del Toro copre buona parte del mese di maggio, generalmente il Wesak Acquariano divulgato dalla Bailey, coincide con le date della festa Buddista del Vesak. Quando invece il plenilunio del Toro cade nell'ultima decade di aprile allora le due feste non coincidono come date.\nNel 1946 il Tibetano indic\u00f2 che erano necessari ancora 35 anni prima che il Wesak fosse celebrato pubblicamente in Occidente (1946 + 35 = 1981). Infatti il primo Wesak occidentale fu organizzato a Torino nel 1981 da Antonio Amerio, un uomo semplice che non sapeva nulla di questa profezia (anche perch\u00e9 le opere del Tibetano furono tradotte in italiano solo successivamente, nel 1985).\nQuesto esempio fu poi seguito da molte altre citt\u00e0 europee e statunitensi.\nNella stessa opera di Alice Bailey (\"Esteriorizzazione della Gerarchia\"), si raccomanda di celebrare il Wesak anche al plenilunio di Giugno, in quanto dedicato specificamente al Bodhisattva (che, secondo i Buddhisti, \u00e8 il Cristo dei Cristiani), che incarn\u00f2 l'amore di Dio.\nFonti.\nIl testo \u00e8 tratto in parte dalle seguenti pagine del sito www.wesak-italia.it, il cui autore ha fornito l'autorizzazione alla pubblicazione: Il Wesak Acquariano secondo gli Insegnamenti dei Maestri Morya e Kuthumi trasmessi da H.P. Blavatsky - Il Wesak Acquariano secondo gli Insegnamenti del Maestro Djwhal Khul trasmessi da A. Bailey"}
{"id": "1239689", "revid": "110157", "url": "https://it.wikipedia.org/wiki?curid=1239689", "title": "Alive in an Ultra World", "text": "Alive in an Ultra World \u00e8 un album di Steve Vai, registrato durante il tour mondiale 'The Ultra Zone' nel 2000, e pubblicato nel 2001. Le canzoni presentate nell'album sono state scritte specificamente per le nazioni che Vai e il suo gruppo stavano visitando. Le canzoni di questo album non si trovano su alcun altro album di Vai (Fatta eccezione per 'Whispering a Prayer', che \u00e8 stata registrata anche per il disco e per l'album compilation ).\nSi pu\u00f2 leggere una descrizione fatta da Vai sulle singole canzoni di questo album a questo indirizzo: .\nTracce.\nTutte le tracce scritte da Steve Vai."}
{"id": "1239692", "revid": "838137", "url": "https://it.wikipedia.org/wiki?curid=1239692", "title": "Partito della Giovent\u00f9 - Verdi Europei", "text": "Il Partito della Giovent\u00f9 - Verdi Europei (\"Stranka mladih - Zeleni Evrope\", SMS-Zeleni) \u00e8 un partito politico sloveno; fino al 2009 era denominato Partito della Giovent\u00f9 di Slovenia (\"Stranka mladih Slovenije\").\nGuidato da Darko Krajnc, aderisce al Partito Verde Europeo.\nStoria.\nIl partito, fondato il 4 luglio 2000 da persone insoddisfatte della situazione nazionale, si prefigge di coinvolgere i giovani nella partecipazione politica, ma si dichiara aperto a chiunque desideri un nuovo approccio alla politica.\nHa ottenuto la sua unica rappresentanza parlamentare alle elezioni del 2000, con il 4,3% dei voti e 4 seggi. Successivamente ha sempre ottenuto una percentuale inferiore alla soglia di sbarramento.\nAlle elezioni europee del 2004, il partito ha presentato una lista unita con i Verdi, ottenendo il 2,3% dei voti e nessun seggio; in quella occasione ha patito l'uscita di molti militanti, che in seguito hanno costituito Slovenia Attiva.\nAlle politiche del 2008 SMS si \u00e8 alleato con i cristiani-agrari del Partito Popolare Sloveno; l'alleanza SMS-SLS ha ottenuto il 5,2% dei voti e 7 seggi, 2 in meno di quanti ne avessero da soli i Popolari."}
{"id": "1239693", "revid": "81646", "url": "https://it.wikipedia.org/wiki?curid=1239693", "title": "Allergeni", "text": ""}
{"id": "1239695", "revid": "72340", "url": "https://it.wikipedia.org/wiki?curid=1239695", "title": "Soverato (torrente)", "text": ""}
{"id": "1239700", "revid": "64860", "url": "https://it.wikipedia.org/wiki?curid=1239700", "title": "Sludge", "text": ""}
{"id": "1239702", "revid": "640277", "url": "https://it.wikipedia.org/wiki?curid=1239702", "title": "Solar Orbiter", "text": "Solar Orbiter (chiamato anche SOLO) \u00e8 un satellite per l'osservazione del Sole sviluppato dall'Agenzia Spaziale Europea. Il lancio, dopo diversi slittamenti \u00e8 avvenuto il 10 febbraio 2020 alle ore 5:00 UTC da Cape Canaveral a bordo di un Atlas V fornito dalla NASA.\nMissione.\nLo scopo della missione \u00e8 compiere diversi studi sul Sole. Le misurazioni includono il plasma, il campo magnetico, le onde e le particelle energetiche del vento solare, favorite dalla vicinanza alla stella, che consentir\u00e0 di studiarle quando ancora relativamente incontaminate. Grazie ad un'orbita inclinata rispetto all'equatore sar\u00e0 possibile effettuare degli studi sulle regioni polari, mai osservate fino ad ora. Tra i quesiti a cui si cercher\u00e0 di trovare risposta abbiamo: che cosa guida il vento solare e da dove proviene il campo magnetico coronale; in che modo le eruzioni solari producono radiazioni di particelle energetiche che riempiono l'eliosfera; in che modo i transitori solari guidano la variabilit\u00e0 eliosferica; come funziona la dinamo solare (che produce il campo magnetico). Si prevede che potr\u00e0 anche coordinare le misurazioni con il Parker Solar Probe della NASA, operante nelle misure della corona solare fino a .\nLancio.\nIl lancio del Solar Orbiter \u00e8 avvenuto con successo il 10 febbraio 2020 alle ore 5:00 UTC a Cape Canaveral, in Florida, per mezzo di un Atlas V. Lungo il tragitto verso il Sole effettuer\u00e0 dei flyby della Terra e di Venere per compiere delle fionde gravitazionali, raggiungendo la stella un paio d'anni dopo. Nel corso della missione l'orbiter avr\u00e0 un'orbita piuttosto eccentrica, con afelio a e perielio a , pari a circa 42 milioni di chilometri, avvicinandosi al Sole come mai fatto prima. Per osservare i poli la sonda raggiunger\u00e0 un'inclinazione di 24\u00b0 approssimativamente dopo 7 anni, che in caso di missione prolungata potranno arrivare anche a 33\u00b0.\nCaratteristiche.\nIl modulo del Solar Orbiter \u00e8 costituito da una piattaforma e da uno scudo termico, fornito dalla Thales Alenia Space, costantemente orientato in direzione del Sole in modo da riparare la sonda dalle forti radiazioni. Infatti le parti esposte dovranno sopportare temperature superiori ai , al contrario delle parti restanti, che in ombra rimarranno a temperature sui . La piattaforma \u00e8 progettata in modo da accogliere strumentazioni e telecomunicazioni in un ambiente elettromagneticamente pulito. I sensori sono stati configurati sulla sonda per consentire di operare sia con protezione, sia con accesso all'ambiente solare. Al fine di ridurre i costi il Solar Orbiter ha ereditato alcune tecnologie dal Mercury Planetary Orbiter del BepiColombo, come i pannelli solari o l'antenna. I primi avranno la possibilit\u00e0 di ruotare attorno al proprio asse per evitare surriscaldamenti in prossimit\u00e0 del Sole e si aggiungono anche delle batterie che alimenteranno la missione in periodi come le eclissi durante i sorvoli planetari. L'antenna, invece, di tipo \"High-Gain High-Temperature\" (alto guadagno ad alte temperature) dovr\u00e0 indicare una vasta gamma di posizioni per ottenere un collegamento con la Terra ed essere in grado di inviare opportuni volumi di dati. Le comunicazioni con la Terra sono fornite in banda X e l'antenna dovr\u00e0 far fronte ad un elevato carico termico, con la possibilit\u00e0, se necessario, di essere ripiegata dietro lo scudo termico, oltre a dover essere conduttiva per evitare l'accumulo di potenziale elettrostatico.\nStrumentazione.\nLa sonda dispone di dieci strumenti selezionati tra stati membri dell'ESA e la NASA. Ha un carico totale di e gli strumenti si dividono in \"in-situ\" e \"di telerilevamento\".\nStrumenti \"in-situ\":\nStrumenti \"di telerilevamento\":"}
{"id": "1239703", "revid": "3732", "url": "https://it.wikipedia.org/wiki?curid=1239703", "title": "Gestione delle conoscenze", "text": ""}
{"id": "1239704", "revid": "123066038", "url": "https://it.wikipedia.org/wiki?curid=1239704", "title": "CALDIC", "text": "CALDIC (il California Digital Computer ) fu un apparecchio elettronico costruito come \"digital computer\" con l'assistenza dell'Ufficio per le ricerche navali Office of Naval Research all'University of California, Berkeley tra il 1951 ed il 1955 per assistere e facilitare le ricerche che si stavano effettuando all'universit\u00e0 sulla base dell'alta velocit\u00e0 di calcolo.\nIl CALDIC fu disegnato per essere costruito ad un basso costo ed in modo che fosse semplice da adoperare.\nIl computer fu inizialmente pianificato da Paul Morton, Leland Cunningham, e Dick Lehmer; gli ultimi due erano stati associati con il progetto ENIAC all'University of Pennsylvania. Morton supervision\u00f2 il progetto e la costruzione con un team che comprendeva ingegneri elettronici, sia laureati che ancora studenti dell'universit\u00e0, in totale pi\u00f9 di 35 persone, incluso Doug Engelbart (che pi\u00f9 tardi invent\u00f2 il mouse) e Al Hoagland (un pioniere dell'industria dei dischi per computer).\nLa macchina fu operativa nel 1954. \nIl costo totale dell'opera, terminata nel luglio del 1955, fu di circa $150,000."}
{"id": "1239706", "revid": "125435617", "url": "https://it.wikipedia.org/wiki?curid=1239706", "title": "Ferragosto OK", "text": "Ferragosto OK \u00e8 una miniserie televisiva in due puntate del 1986, diretta da Sergio Martino.\nTrama.\nIn un hotel della riviera, due meccanici, Giusto e Severo, giunti in citt\u00e0 per consegnare una Ferrari Mondial a un ricco commendatore in ferie, si fingono ricchi imprenditori e alloggiano in albergo, cercando di adescare qualche ragazza. Si imbattono dapprima in due suore laiche che, con la scusa di portarli a casa, li conducono in convento dove saranno costretti a fare una generosa offerta per gli orfanelli in cambio di un pranzo a pane ed acqua. Successivamente, vengono irretiti dall'avvenente contessa Pia Scala, cliente dell'albergo, che usa la propria nobilt\u00e0 per elargire prestazioni sessuali a pagamento. Dopo vari imbrogli, verranno picchiati da tutte le persone che avevano ingannato precedentemente, compreso il direttore dell'hotel. Finiranno sposati a Gigliola e Violetta Barilli, le due brutte figlie del direttore di banca che ha permesso loro di non fallire con la loro officina. \nIntanto, Oreste Nardacci, in vacanza con la moglie Olga e il figlio Ovidio, cerca di introdurre all'educazione erotica quest'ultimo, che finisce per invaghirsi di una matura signora divorziata, ricambiato. Tuttavia, all'arrivo del marito, la signora abbandona il ragazzo. Nel frattempo, due sposini - Ersilio e Giovanna - arrivano per consumare la loro luna di miele, anche se lo sposo cerca di sottrarsi in tutti i modi ai suoi doveri coniugali per l'eccesso di passione dell'insaziabile moglie.\nIn albergo \u00e8 in ritiro anche un tennista, Marco Manenti, con il suo oppressivo allenatore, che si innamora, ricambiato, della bella Guendalina, proprietaria di un bazar con l'amica Lella e che perde il torneo per colpa dell'amore. Successivamente, Marco lascia Guendalina per il tennis e quest'ultima e l'amica bandiscono i tennisti dal loro bazar, mentre Marilena Bartozzi, in vacanza con la madre Eliana, che tenta di accasarla con un uomo ricco, innamoratasi del bagnino Franco, lo scarica quando scopre che \u00e8 in realt\u00e0 proprio di ricca famiglia.\nProduzione.\nLa miniserie, diretta da Sergio Martino - uno dei pi\u00f9 noti esponenti italiani del cosiddetto cinema di genere - riprende, in chiave televisiva, la tradizione dei film-cartolina estivi dei primi anni sessanta, con la presenza, accanto a buoni caratteristi come Isa Gallinelli, Gegia e Gianni Ciardo o Silvio Spaccesi, Vittorio Marsiglia e Gisella Sofio, di attori e personaggi all'epoca molto noti al pubblico, da Mauro Di Francesco a Giorgio Vignali alla \"sex symbol\" Sabrina Salerno. In un ruolo minore appare la futura politica Alessandra Mussolini. \nLe riprese furono effettuate a San Benedetto del Tronto, nell'Hotel International per la location dell'albergo e l'esterno del bazar di Guendalina e Lella, mentre alcune riprese minori furono girate a Roma. \nColonna sonora.\n\"Ferragosto OK\" ha una colonna sonora che cavalca l'onda delle hit estive di quel periodo (\"Innamoratissimo\" dei Righeira), con \"Onde Radio Blu\" dei Dribbling (Roberto Magurano e Graziano Rey) a fare da filo conduttore. Tra gli altri pezzi\u02d0"}
{"id": "1239707", "revid": "1452073", "url": "https://it.wikipedia.org/wiki?curid=1239707", "title": "Acido H", "text": "Si chiama comunemente acido H (o acido 1-naftol-8-ammino-3,6-disolfonico) un composto acido, impiegato come intermedio per la produzione di coloranti artificiali.\nProduzione.\nIn tutti i processi industriali sino ad oggi applicati, la materia prima di partenza per la produzione dell'acido H \u00e8 il naftalene. A parte qualche differenza riguardante le fasi di neutralizzazione o purificazione degli intermedi, tutti i processi seguono lo stesso schema di reazioni, di seguito esemplificato:\nL'acido di Koch, un altro intermedio per la produzione di coloranti, si ottiene per la stessa via sintetica, fermando il processo prima della fusione in autoclave."}
{"id": "1239708", "revid": "1005847", "url": "https://it.wikipedia.org/wiki?curid=1239708", "title": "Slovenia Attiva", "text": "Slovenia Attiva (\"Aktivna Slovenija\" - AS) era un partito politico sloveno.\nNacque da una scissione del Partito della Giovent\u00f9 di Slovenia (SMS), avvenuta in occasione delle elezioni europee del 2004: i dissidenti affermarono che il modo di prendere decisioni dell'SMS era antidemocratico.\nL'8 maggio 2004, nel congresso di Novo Mesto, Franci Kek fu eletto leader del partito.\nAl momento della fondazione AS aveva un seggio nell'Assemblea nazionale, perso pochi mesi dopo. Alle elezioni politiche del 2004 il partito ottenne infatti il 3% dei voti, troppo poco per inviare dei rappresentanti in parlamento.\nNel 2007 si fuse con il neonato partito Zares."}
{"id": "1239721", "revid": "767487", "url": "https://it.wikipedia.org/wiki?curid=1239721", "title": "Gonnoi", "text": "Gonnoi () \u00e8 un ex comune della Grecia nella periferia della Tessaglia di 3.119 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Tempes.\nGonnoi antico.\nSu una collina vicina al contemporaneo Gonnoi, in un sito chiamato \"Kastri\" (castello), sorge la citt\u00e0 antica di Gonnoi.\nLocalit\u00e0.\nEra formato dalle seguenti localit\u00e0:"}
{"id": "1239722", "revid": "56818", "url": "https://it.wikipedia.org/wiki?curid=1239722", "title": "Suto", "text": ""}
{"id": "1239723", "revid": "56818", "url": "https://it.wikipedia.org/wiki?curid=1239723", "title": "Xhuto", "text": ""}
{"id": "1239724", "revid": "56818", "url": "https://it.wikipedia.org/wiki?curid=1239724", "title": "Xhutos", "text": ""}
{"id": "1239728", "revid": "110157", "url": "https://it.wikipedia.org/wiki?curid=1239728", "title": "Ferservizi", "text": "Ferservizi S.p.A. \u00e8 un'impresa pubblica partecipata al 100% da Ferrovie dello Stato Italiane. La societ\u00e0 fu costituita nel 1991 con la denominazione \"Metropolis S.p.A.\" per occuparsi del consistente patrimonio immobiliare del Gruppo FS.\nNel 2002 la capogruppo le confer\u00ec tutte le attivit\u00e0 cosiddette \"non-core\", ossia tutta l'attivit\u00e0 gestionale che \u00e8 funzionale alla gestione del trasporto ferroviario e contemporaneamente la societ\u00e0 assunse la denominazione attuale.\nAttivit\u00e0 svolte.\nI settori in cui opera la societ\u00e0 sono:"}
{"id": "1239729", "revid": "838137", "url": "https://it.wikipedia.org/wiki?curid=1239729", "title": "La Slovenia \u00e8 Nostra", "text": "La Slovenia \u00e8 nostra (in sloveno \"Slovenija je na\u0161a\", abbreviato in \"SJN\") \u00e8 un partito politico sloveno.\nSchierato a destra, \u00e8 un movimento euroscettico che si ispira ai valori del nazionalismo sloveno. \u00c8 attivo nel Litorale sloveno ed \u00e8 composto da tre partiti locali: \"Capodistria \u00e8 nostra\", \"Isola \u00e8 nostra\" e \"Pirano \u00e8 nostra\".\nIl segretario del partito \u00e8 il sindaco di Capodistria Boris Popovi\u010d.\nA livello nazionale, si \u00e8 presentato alle elezioni legislative ed europee del 2004, senza ottenere seggi."}
{"id": "1239730", "revid": "200568", "url": "https://it.wikipedia.org/wiki?curid=1239730", "title": "Paradosso del quiz", "text": "Il paradosso del quiz \u00e8 una miscela del paradosso delle due buste e del paradosso dell'impiccagione imprevedibile.\nSituazione.\nUna emittente televisiva vuole indire un gioco a premi, nel quale ad un certo punto al concorrente vengono presentate due buste chiuse, ciascuna contenente l'indicazione di un premio in denaro, che il concorrente ricever\u00e0, se la sceglie. Le due buste sono esternamente indistinguibili, il valore di una \u00e8 esattamente il doppio dell'altra.\nDopo che il concorrente ha scelto una busta, questa viene aperta ed una volta saputo il valore contenuto il concorrente ha la possibilit\u00e0 di cambiare la propria decisione.\nLa scelta dei premi viene affidata ad un team composto da un Manager e due impiegati A e B. \nParadosso.\nIl team si mette al lavoro e l'impiegato A osserva:\nOttima osservazione - replica il manager soddisfatto.\nL'impiegato B aggiunge:\nHai ragione - risponde il manager.\nL'impiegato A aggiunge ancora:\nBeh sembra di si - rispose il manager, un po' dubbioso.\nContinuarono cos\u00ec per un po', finch\u00e9 giunsero alla conclusione che non era possibile scegliere una coppia di premi senza che si potesse capire con un ragionamento quale era il minore ed il maggiore.\nSoluzione.\nIl manager allora si comport\u00f2 da manager e prese una decisione:\nApprofondimenti matematici.\nSoffermiamoci sulle regole derivate dal ragionamento:\nIn realt\u00e0 l'applicazione di queste regole non deve essere considerata come \"certa\" ma solo \"probabile\".\nConsideriamo che:\nSe consideriamo la possibilit\u00e0 di applicare o meno una certa regola otteniamo di nuovo una non determinazione del risultato.\nSi pu\u00f2 \"giocare\" opportunamente sul parametro \u03b1 per ottenere la \"massima incertezza\"."}
{"id": "1239731", "revid": "93556", "url": "https://it.wikipedia.org/wiki?curid=1239731", "title": "Louisiana francese", "text": "La Louisiana francese (in francese \"Louisiane\") era un territorio della Nuova Francia, controllata dai francesi nel Seicento e nel Settecento. Questo nome venne dato da Ren\u00e9 Robert Cavelier de La Salle in onore di Re Luigi XIV di Francia. Territorio immenso, perch\u00e9 andava dai Grandi Laghi al Golfo del Messico, era diviso in Alta e Bassa Louisiana. Il territorio dell'attuale stato USA della Louisiana \u00e8 assai ridotto rispetto a quello originario francese.\nEsplorata sotto il regno del Re Sole, \"La Louisiane\" fu poco valorizzata per mancanza di mezzi economici. Per la monarchia francese costituiva soprattutto un bastione strategico per contrastare l'imperialismo britannico e, per mantenerne il controllo, favor\u00ec le alleanze con i popoli pellerossa. A seguito della Guerra dei sette anni, la porzione orientale della Louisiana venne ceduta ai britannici e quella occidentale agli spagnoli, mediante il Trattato di Fontainebleau del 1762. Nel 1800, con Napoleone Bonaparte e il Trattato di San Ildefonso, la Francia riusc\u00ec a recuperare la sovranit\u00e0 sulla parte occidentale, ma la cedette in modo definitivo (1803) agli Stati Uniti d'America.\nQuadro geografico e naturale.\nNel Settecento la Louisiana si estendeva su gran parte dell'attuale Midwest degli Stati Uniti. Non \u00e8 facile delimitare la zona d'influenza francese con precisione, poich\u00e9, all'epoca, non c'erano frontiere nel senso moderno. L'area pi\u00f9 popolata si riduceva solamente alla valle del fiume Mississippi. Era delimitata a nord dai Grandi Laghi, a est dalla catena degli Appalachi, dove si trovavano le colonie inglesi, a ovest la regione delle Grandi Pianure, il \"selvaggio ovest\" e a sud dal Golfo del Messico.\nIl rilievo \u00e8 piuttosto basso e non costitu\u00ec un ostacolo alla colonizzazione europea. La Louisiana francese si pu\u00f2 separare in due insiemi geografici: la Bassa Louisiana e l'Alta Louisiana.\nLa Bassa Louisiana \u00e8 caratterizzata da un clima umido e tropicale. Qui prosperavano le colture del riso e dell'indaco. Nel delta del Mississippi si trovano zone stagnanti, spesso insalubri. L'Alta Louisiana invece \u00e8 la zona delle Grandi Pianure e il clima \u00e8 continentale, caldo d'estate e freddo d'inverno.\nStoria.\nEsplorazione e conquista della Louisiana francese.\nDiciassettesimo secolo: Esplorazione.\nDal 1660 la Francia si impegn\u00f2 a colonizzare l'America Settentrionale. Gli obiettivi furono di trovare il passaggio verso la Cina, attraverso il Nord-Ovest, di sfruttare le ricchezze naturali dei territori conquistati (pellicce, minerali). I \"coureurs de bois\" si lanciarono nell'esplorazione dell'ovest, il \"Pays en Haut\", secondo l'espressione dell'epoca. Nel 1659, Pierre-Esprit Radisson e M\u00e9dard Chouart des Groseilliers arrivarono alla parte occidentale del Lago Superiore. I preti fondarono delle missioni, come quella di Sault Sainte Marie nel 1668.\nIl 17 maggio 1673, i francesi Louis Jolliet e Jacques Marquette iniziarono l'esplorazione del fiume Mississippi, che lo conoscevano con il nome Sioux \"Ne Tongo\" (il grande fiume) o \"Michissipi\". Raggiunsero le foci del fiume Arkansas, in seguito lo risalirono dopo aver capito che sarebbero sbucati nel Golfo del Messico e non nel Mare della California (Oceano Pacifico). Nel 1675, Marquette fond\u00f2 una missione nel villaggio dei Kaskaskia, lungo il fiume Illinois, che divenne permanente nel 1690.\nNel 1682 Cavelier de la Salle e Henri de Tonti, accompagnati da un manipolo di francesi e di nativi, riuscirono a discendere il Mississippi e fondarono Fort Prud'Homme, poi diventato Memphis. Stipularono un'alleanza con una trib\u00f9 di nativi. Rivendicarono la sovranit\u00e0 francese sulla valle e la chiamarono \"Louisiane\" in onore di Luigi XIV. Nell'aprile 1682 arrivarono alle foci del Mississippi e piantarono una croce e una colonna. La Salle ritorn\u00f2 poi a Versailles, convinse il Ministro della Marina a farlo diventare governatore e ripart\u00ec con per un'altra spedizione con quattro battelli e 320 coloni, ma si rivel\u00f2 disastrosa. La Salle fu ucciso nel 1687 con i coloni superstiti, dai nativi.\nDiciottesimo secolo: Inizio della vera colonizzazione.\nNel 1701 Antoine Laumet de La Mothe, sieur de Cadillac fond\u00f2 Fort Pontchartrain du D\u00e9troit, pi\u00f9 o meno dove si trova adesso Detroit, in onore del Conte di Pontchartrain, ministro della Marina. Cadillac sperava che il commercio delle pelli non cadesse in mano agli Irochesi e agli inglesi. Il suo scopo era di assimilare gli Indiani alla nazione francese. Lasci\u00f2 Montr\u00e9al il 5 giugno 1701 con un centinaio di persone, met\u00e0 coloni e met\u00e0 soldati e due missionari. Arrivarono nel sito il 24 giugno dove iniziarono a costruire il forte.\nNel 1698, dopo aver lasciato La Rochelle, Pierre LeMoyne d'Iberville esplor\u00f2 le foci del Mississippi, e, prima di ritornare in Francia, costru\u00ec un forte a Biloxi, chiamato \"Maurepas\". Nel 1702, torn\u00f2 una seconda volta nel Golfo del Messico e fond\u00f2 un forte a Mobile. Dal 1699 al 1702, Pierre Le Moyne d'Iberville fu il governatore della Louisiana. Gli succedette il fratello a questo incarico dal 1702 al 1713. Fu di nuovo governatore dal 1716 al 1724 e ancora dal 1733 al 1743. Jean-Baptiste Le Moyne de Bienville, nel 1718 sulle foci del Mississippi fond\u00f2 \"la Nouvelle Orl\u00e9ans\", in onore del Reggente, il duca d'Orl\u00e9ans.\nIl Trattato di Utrecht del 1713 metteva fine alla guerra di successione spagnola. Inizi\u00f2 il declino del potere francese in Louisiana. Ciononostante Luigi XIV riusciva a piazzare il nipote Filippo sul trono di Spagna, il quale rinunciava ai suoi diritti sulla corona francese. La Louisiana restava francese, ma l'Acadia ed altre regioni delle Indie Occidentali vennero perse, la presenza britannica nel Nordamerica si fa sempre pi\u00f9 ingombrante. Il re cerca di contenere questa influenza ad est degli Appalachi. Tenta di avvicinarsi alla Nuova Spagna, situata ad ovest della Louisiana. Questa politica \u00e8 motivata dai legami familiari, ma anche dalla speranza di accedere alle miniere e al commercio delle colonie spagnole.\nNonostante ci\u00f2 l'esplorazione francese dell'Ovest continu\u00f2: nel 1714, Louis Juchereau de Saint-Denis navig\u00f2 nel Red River e raggiunse il R\u00edo Grande. Lo stesso anno, \u00c9tienne V\u00e9niard de Bourgmont risal\u00ec il Missouri. Nel 1721, Jean-Baptiste B\u00e9nard de la Harpe risal\u00ec l'Arkansas. La zona di influenza francese si estese notevolmente e i viaggi posero le basi per il riconoscimento del \"Far West\".\nOrganizzazione politica e amministrativa.\nAssolutismo in Louisiana.\nSe i sovrani dell\"'Ancien R\u00e9gime\" prendevano possesso e talvolta incoraggiavano la colonizzazione della Nuova Francia, fu per diversi motivi.\nIl regno di Enrico IV diede un importante impulso alla colonizzazione della Nuova Francia. Il primo Borbone si interess\u00f2 personalmente agli affari d'oltremare. Nel Seicento i ministri Richelieu e Colbert condussero la politica coloniale. Luigi XIV e i suoi ministri erano preoccupati della grandezza del loro regno, il quale si estendeva in Europa e doveva, ovviamente, svilupparsi anche in America. Le rivalit\u00e0 europee, il gioco delle alleanze marcarono evidentemente la storia della Louisiana, in modo pi\u00f9 o meno diretto. La volont\u00e0 di limitare l'influenza britannica nel Nuovo Mondo fu una costante della politica reale.\nIl re Sole prese cura di limitare l'apparizione di corpi intermediari e di contro-poteri in America del Nord. Non volle Stati provinciali, assemblee dei notabili, o parlamenti. Nel 1685 proib\u00ec la stampa in tutta la Nuova Francia. Negli anni 1660, la colonia divenne propriet\u00e0 reale. Tra il 1712 e il 1731 la possessione francese pass\u00f2 sotto il controllo di Antoine Crozat, un ricco finanziere, poi sotto quello della Compagnia della Louisiana, creata da John Law. La compagnia aveva lo scopo di reclutare immigrati per popolare la colonia. Nel 1731 la Louisiana ritorn\u00f2 sotto autorit\u00e0 diretta del re di Francia. Contrariamente alla madrepatria, le leggi sono le stesse dappertutto: venivano applicate la \"Coutume de Paris\", le consuetudini di diritto civile di Parigi, le quali erano piuttosto egualitarie per l'epoca, cos\u00ec come gli editti reali (p.es. gli editti di diritto processuale, il Code Savary di diritto commerciale ed il Code noir). Le rivolte contro le autorit\u00e0 sono rare, tuttavia la centralizzazione voluta da Luigi XIV inciampava sulle distanze tra Francia e Louisiana. Tra la fine del Seicento e l'inizio del Settecento, furono lasciati a loro stessi e dovevano contare di pi\u00f9 sull'aiuto degli amerindiani che su quello della madrepatria. Ma la lontananza ebbe i suoi vantaggi: potevano esercitare il contrabbando impunemente.\nJean-Baptiste Colbert, ministro della Marina e del Commercio di Luigi XIV fu attento ad aumentare le ricchezze della corona. Fond\u00f2 delle compagnie di commercio, volle aumentare la produzione del paese e delle colonie. Bisognava vendere il pi\u00f9 possibile e ridurre le importazioni: il mercantilismo ispir\u00f2 la politica d'oltremare. Impose il monopolio della Francia in materia di commercio con le colonie.\nTuttavia, le ambizioni assolutiste portavano una contraddizione notevole: Colbert voleva ridurre le spese della monarchia. Bisognava tuttavia investire molto denaro e mobilitare importanti risorse umane per valorizzare le colonie d'America. Grandi lavori di infrastrutture economiche (fabbriche, porti) furono intrapresi in madrepatria, ma gli investimenti in Louisiana furono insufficienti. Nulla venne veramente realizzato per facilitare la circolazione delle merci o degli uomini. Inoltre, bench\u00e9 il budget francese fosse deficitario a causa delle guerre, i coloni della Louisiana non pagavano le imposte reali e furono esentati della gabella.\nAmministrazione coloniale.\nNell'Ancien R\u00e9gime la Louisiana fa parte della Nuova Francia governata all'inizio da un vicer\u00e9, in seguito da un governatore, coadiuvato da un intendente che risiedono a Qu\u00e9bec. Quindi la Louisiana dipende dal Canada. Le distanze sono impressionanti. Infatti Qu\u00e9bec e Nouvelle Orl\u00e9ans distano a migliaia di chilometri. Gli insediamenti francesi sono molto sparsi e godono di un'autonomia di fatto. Venne sentita la necessit\u00e0 di dividere la Nuova Francia in cinque zone, tra cui proprio la Louisiana. La prima capitale \u00e8 Mobile, poi Biloxi ed infine, dal 1723, Nouvelle Orl\u00e9ans, dove risiedette il governatore del territorio, che si occupava di comandare le truppe e tenere le relazioni diplomatiche. Veniva aiutato da un commissario (\"Commissaire ordonnateur\"), il quale si curava degli aspetti amministrativi. Gestivano il bilancio, fissavano i prezzi, presidiavano il consiglio superiore (una corte di giustizia) e organizzavano i censimenti. Nominato dal re, il commissario organizzatore della Louisiana aveva larghe prerogative che talvolta entravano in conflitto con quelle del governatore. Gli avamposti militari all'interno venivano diretti da dei comandanti.\nInquadramento religioso.\nI possedimenti francesi del Nordamerica erano sotto l'autorit\u00e0 di un'unica diocesi, di cui la sede si trova a Qu\u00e9bec. Il vescovo, nominato e pagato dal re, si occupa di tutte le anime della Nuova Francia. L'inquadramento spirituale della popolazione \u00e8 molto flebile in Louisiana rispetto alla madrepatria e al Canada; anche per questo la decima, l'imposta versata dai fedeli al clero, qui produce meno entrate.\nLa Chiesa gioc\u00f2 un ruolo di primo piano nell'esplorazione della Louisiana francese: invi\u00f2 missioni, essenzialmente condotte dai gesuiti, con lo scopo di evangelizzare gli autoctoni. Cre\u00f2 delle strutture scolastiche ed ospedaliere: dagli anni 1720 le suore Orsoline si occuparono di un ospedale a Nouvelle Orl\u00e9ans. La Chiesa stabil\u00ec dei contatti con le trib\u00f9 amerindie. Alcuni preti, come padre Marquette nel Seicento, parteciparono alle missioni di esplorazione.\nI missionari iniziarono a evangelizzare gli autoctoni: i Gesuiti scrissero, a tale scopo, le preghiere nella lingua degli amerindiani. Vivendo talvolta nelle trib\u00f9, non potevano impedire un certo sincretismo delle pratiche e delle credenze, ad esempio integravano i dogmi della fede cristiana nei loro riti. Le conversioni sincere e durevoli erano per\u00f2 limitate: Ges\u00f9 veniva assimilato agli altri spiriti, se non addirittura rigettato.\nLa societ\u00e0.\nNon \u00e8 facile valutare numericamente la popolazione dell'America francese. Sebbene gli storici dispongano di fonti precise riguardo ai coloni ed agli schiavi, risulta per\u00f2 pi\u00f9 difficile recensire il numero dei nativi. Bisogna tener conto che la societ\u00e0 della Louisiana si stava creolizzando.\nGli amerindi.\nDa calcoli approssimativi, si pensa che in Bassa Louisiana, alla fine del Seicento, ci fossero dai centomila ai duecentomila amerindi, decimati in precedenza dalle malattie portate dagli europei. Un certo numero di essi vennero impiegati come schiavi, nonostante non fosse permesso. Questi schiavi venivano catturati durante incursioni e venivano inviati in Canada o nelle Antille. In Louisiana i latifondisti francesi preferivano alla lunga gli schiavi africani: ciononostante qualche pellerossa veniva utilizzato come servitore.\nGli schiavi africani.\nNel 1717 il ministro delle finanze decise di importare gli schiavi africani in Louisiana, con l'obiettivo di sviluppare le piantagioni nella Bassa Louisiana. La compagnia delle Indie deteneva il monopolio del commercio degli schiavi nella regione. Fece venire, nella zona, circa 600 schiavi tra il 1717 e il 1743. Una parte venne inviata nell'Illinois per coltivare il mais e per sfruttare le miniere. L'economia della Bassa Louisiana divent\u00f2 quindi schiavista. Come per le altre colonie francesi, la condizione degli schiavi era regolata dal \"code noir\", bench\u00e9 fosse disatteso. Ciononostante gli schiavi neri potevano disporre di una certa autonomia. Ad esempio riuscivano a coltivare un piccolo appezzamento nei giorni festivi, altri cacciavano, tagliavano la legna o custodivano del bestiame. Infine, nonostante i matrimoni interrazziali fossero proibiti, il concubinaggio fu ampiamente praticato. La vita e il lavoro dei schiavi neri era molto difficile. Gli alloggi erano modesti e si dormiva su dei pagliericci. Disponevano solo di qualche cofano e di utensili da cucina. La condizione degli schiavi dipendeva dalla crudelt\u00e0 dei padroni e quando diventava insopportabile si nascondevano nelle paludi o a Nouvelle Orleans. Ma queste fughe erano temporanee e la Louisiana non conobbe come nelle Antille, le rivolte degli schiavi. Le possibilit\u00e0 di affrancamento furono scarse e quando successero, gli schiavi liberati vivevano in una condizione di segregazione. Gli schiavi neri contribuirono alla creolizzazione della societ\u00e0 della Louisiana e molti di loro, bench\u00e9 fosse prescritto dal \"code noir\" che dovevano diventare cristiani, custodivano le pratiche animiste dell'Africa.\nI coloni.\nCreoli.\nSi stima che settemila francesi, nel Settecento, si stabilirono in Louisiana, numericamente cento volte inferiore degli inglesi nella costa Atlantica. La Louisiana attirava, all'epoca, meno francesi che nelle Antille. La traversata dell'Oceano Atlantico era difficile, molti morivano durante il viaggio, ed una volta arrivati, dovevano affrontare un ambiente ostile. I cicloni e le tempeste tropicali distruggevano i campi. L'insalubrit\u00e0 della foce del Mississippi rappresentava un grave problema. I villaggi e i forti non erano al riparo dagli attacchi provenienti dagli amerindi e dagli schiavi neri fuggitivi. Nel 1729 gli attacchi degli indiani Natchez fecero 250 morti in Bassa Louisiana. Si impadronirono di Fort Rosalie e sventrarono delle donne incinte. La risposta francese arriva nel 1730 e nel 1731 provoca la fuga dei Natchez o la deportazione ad Haiti.\nI coloni erano spesso uomini giovani, volontari reclutati nei porti francesi o a Parigi, che stipulavano un contratto di servit\u00f9 debitoria. Dovevano restare in Louisiana fino al termine dell'ingaggio, poi potevano tornare in Francia. La loro condizione era di \"semi-schiavi\". A loro veniva proposto di sposarsi con delle giovani francesi, dette \"filles de la cassette\", alle quali il re finanziava la dote. Ci\u00f2 aveva lo scopo di incrementare la popolazione. Donne di poche virt\u00f9, vagabondi, fuorilegge e ragazzi a cui la famiglia era stata arrestata con \"lettre de cachet\" vennero inviati forzatamente in Louisiana, soprattutto nel periodo di Reggenza di Luigi XV di Francia. Queste vicende ispirarono la novella \"Histoire du Chevalier Des Grieux et de Manon Lescaut\" (1731) scritta dall'abate Antoine Fran\u00e7ois Pr\u00e9vost. Inoltre la Louisiana francese venne popolata anche da tedeschi, svizzeri e, dopo la Guerra dei Sette Anni si arricchisce di apporti umani diversi, come rifugiati da Haiti, francesi che rifiutarono la Rivoluzione e Acadiani.\nContadini, artigiani e mercanti.\nLa mobilit\u00e0 sociale era pi\u00f9 facile nel Nordamerica che in Francia. Il sistema signorile \u00e8 assente nelle rive del Mississippi. Non esistevano le corporazioni gerarchizzate e strettamente regolamentate. Certi commercianti costruirono le loro fortune molto rapidamente. I grandi latifondisti della Louisiana restarono attaccati al modo di vivere francese: infatti si facevano portare parrucche e vestiario di Parigi. Nell'Illinois, i pi\u00f9 ricchi eressero delle case in pietra e possedettero molti schiavi. I pi\u00f9 grandi mercanti si installarono a Nouvelle Orl\u00e9ans.\nI soldati francesi.\nIl re inviava l'esercito in caso di conflitto con le altre potenze coloniali: nel 1717 la colonia del Mississippi contava 300 soldati su 550 abitanti, ma era vittima, come in madrepatria, di diserzioni. Alcuni soldati fuggivano e diventavano \"coureur de bois\", ossia mercante di pellicce. Ci sono pochi ammutinamenti perch\u00e9 la repressione era severa. L'esercito aveva un ruolo fondamentale nel controllo del territorio. Gli uomini costruivano dei forti e negoziavano con gli amerindi.\nAlcuni coloni, anche se meno che nel Qu\u00e9bec, erano ex soldati in congedo, o marinai, che potevano ottenere come buonuscita un piccolo appezzamento.\nIl carattere militare delle colonie francesi in nord America fu pi\u00f9 marcato che in quelle inglesi, determinando anche la presenza di una popolazione tendenzialmente pi\u00f9 disciplinata.\nI \"coureurs des bois\".\nI \"coureurs des bois\" (letteralmente \"corridori dei boschi\") giocarono un ruolo importante, sul quale per\u00f2 si dispone di pochi documenti, nell'estensione dell'influenza francese in America del Nord. Dalla fine del Seicento questi avventurieri risalirono gli affluenti del Mississippi. Furono motivati dalla speranza di trovare oro o di commerciare le pellicce o gli schiavi con gli indiani. La tratta delle pelli, spesso praticata senza autorizzazione, fu un'attivit\u00e0 difficile, la maggior parte esercitata da giovani uomini celibi. Molti di loro si augurarono di insediarsi come agricoltori.\nMolti di loro si integrarono con le comunit\u00e0 autoctone. Impararono la loro lingua e presero come mogli delle amerindiane: si conosce bene il caso di Toussaint Charbonneau, poligamo, che spos\u00f2 due ragazze della trib\u00f9 Shoshoni, di cui la moglie Sacajawea li diede un figlio chiamato Jean-Baptiste e una bambina, Lisette, i quali parteciparono alla spedizione di Lewis e Clark, all'inizio dell'Ottocento.\nLe relazioni franco-amerindie.\nSebbene la Francia di Antico Regime sper\u00f2 di far diventare gli amerindi dei sudditi del Re e dei buoni cristiani, la lontananza della madrepatria e la scarsit\u00e0 della popolazione francese impedirono l'attuazione di questo obbiettivo. Nella retorica ufficiale, gli amerindiani erano considerati come sudditi del Re di Francia, ma in realt\u00e0 gli autoctoni rimanevano ampiamente autonomi, grazie alla loro schiacciante superiorit\u00e0 numerica. Le autorit\u00e0 locali (i governatori, gli ufficiali) non avevano i mezzi per imporre le decisioni e sovente trovavano dei compromessi. Le trib\u00f9 indiane offrirono un aiuto essenziale ai francesi in Louisiana: assicuravano la sopravvivenza dei coloni, parteciparono con loro al commercio delle pellicce e, nelle spedizioni, furono usati come guide. La loro alleanza era indispensabile nella lotta contro i britannici.\n \nI due popoli si influenzarono mutuamente in molti modi: alcuni francesi impararono la lingua degli autoctoni e, viceversa, gli amerindiani utilizzavano i prodotti degli europei (tessuti, alcool, armi da fuoco...) e la religione. I \"coureurs de bois\" e i soldati presero a prestito le canoe e i mocassini. Molti di loro mangiavano cibi indiani, come il riso selvatico, diversi tipi di carni, talvolta addirittura l'orso e il cane. I coloni erano spesso dipendenti dagli amerindi per l'approvvigionamento del cibo. La cucina creola ha ereditato questi contatti: ad esempio la sagamit\u00e9 \u00e8 una bollitura di mais, grasso d'orso e lardo. Il jambalaya, parola d'origine seminole, designa oggi un insieme di ricette di carne a base di riso, tutte molto speziate. Gli sciamani riuscirono talvolta a guarire i coloni grazie a dei rimedi tradizionali (applicazione di gomma di abete sulle ferite o l'osmonda su una morsicatura di un serpente a sonagli). Infine un certo numero di parole francesi di origine indiana passarono nel linguaggio quotidiano.\nMolti coloni ammirarono, e anche temettero, il valore militare degli autoctoni, ma altri disprezzarono la loro cultura e li considerarono inferiori ai Bianchi. Nel Settecento venivano praticati i matrimoni interrazziali in Louisiana, anche senza l'autorizzazione delle autorit\u00e0 (Ordinanza reale del 1735). I preti gesuiti furono spesso scandalizzati dei costumi libertini degli indiani. Nonostante qualche disaccordo, dato che gli indiani uccidevano i maiali che devastavano i campi di mais, e talvolta qualche violento scontro, come la guerra delle volpi, la sollevazione dei Natchez e la spedizione contro i Chicachas, le relazioni franco-indiane furono relativamente buone in Louisiana perch\u00e9 i francesi non erano numerosi. L'imperialismo francese si espresse in qualche guerra e nella schiavizzazione di un certo numero di amerindiani. Ma la maggior parte del tempo le relazioni franco-indiane furono basate sul dialogo e sulla negoziazione.\nEconomia.\nIn questo immenso territorio che fu la Louisiana francese, si possono distinguere due grandi regioni in base al sistema produttivo, molto differenti tra di loro.\nPays des Illinois.\nQuesta regione della Louisiana francese, situata al nord e drenata dal Mississippi e i suoi affluenti, produceva soprattutto cereali. Gli agricoltori francesi, in numero veramente esiguo, vivevano in qualche villaggio raggruppato (Fort de Chartres, Kaskaskia, Prairie du Rocher, Sainte Genevi\u00e8ve). Coltivavano, con l'aiuto di una manodopera salariata e servile, mais e frumento. Le praterie furono messe in valore grazie all'aratro tradizionale. Allevavano cavalli, bovini e maiali. Inoltre facevano crescere un po' di tabacco, della canapa, del lino e delle vigne (nonostante buona parte del vino era importato dalla Francia). L'agricoltura era sottomessa ai rischi climatici e alle inondazioni del Mississippi.\nGli empori fortificati nel \"Pays des Illinois\" si concentravano sul commercio delle pellicce. Piazzati in punti strategici, erano fortificati in modo modesto. Solamente alcuni sono in pietra (come Fort de Chartres e Fort Niagara). Similmente ai loro omologhi anglo-americani (i \"mountain men\"), i \"coureurs des bois\" scambiavano le pelli di castoro o di capriolo con armi, tessuti o paccottiglia, dato che l'economia locale era basata sul baratto. Vendevano poi le pelli o le pellicce nei forti o nelle citt\u00e0 della Nuova Francia. Il \"Pays des Illinois\" produceva sale, piombo e lo spediva verso Nouvelle Orleans con della selvaggina.\nBassa Louisiana.\nUn'economia di piantagioni.\nIl sud della Louisiana era basato sul sistema latifondistico con manodopera degli schiavi. I proprietari risiedevano spesso a Nouvelle Orleans e affidavano la direzione dei loro terreni a un fattore. Le colture erano svariate e adattate alle condizioni naturali: una parte dei prodotti era destinato a nutrire gli abitanti della Louisiana (mais, legumi, riso, allevamento). Un'altra parte era esportata verso la madrepatria (tabacco e indaco).\nFunzione economica de \"la Nouvelle Orl\u00e9ans\".\nNouvelle Orleans fu la capitale economica della Louisiana francese, bench\u00e9 fu solo una semplice borgata per diversi decenni. I coloni sistemarono le infrastrutture per permettere il commercio: un canale venne aperto nel 1723. Gli empori servivano da magazzino sulle rive del Mississippi. La citt\u00e0 esportava le pelli provenienti dall'interno, nonch\u00e9 i prodotti delle piantagioni. Serviva ovviamente anche da mercato locale. Le sue botteghe e i suoi mercati permettevano la vendita dei prodotti delle piantagioni.\nI rari convogli provenienti dalla Francia portavano del cibo (lardo, grano...), alcuni alcolici e diversi oggetti (armi, utensili, tessuti, vesti). Dall'interno provenivano le pelli e diversi prodotti da caccia. e il porto inviava tabacco e indaco verso la madrepatria. Ma queste esportazioni restavano, nel complesso, abbastanza basse. A Nouvelle Orleans si vendeva ancora legno, riso e mais destinate alle Antille francesi.\nLa fine della Louisiana francese.\nLa guerra dei Sette anni e le sue conseguenze.\nLe ostilit\u00e0 tra francesi e britannici ricominciarono due anni prima che si scatenasse la guerra dei Sette anni in Europa, allo stesso tempo finirono prima che fosse firmato il trattato di Parigi. Dopo aver conosciuto qualche successo, grazie all'appoggio degli amerindiani (1754-1757), i francesi subirono diverse sconfitte nel Canada (1758-1760). La capitolazione di Montr\u00e9al annunci\u00f2 l'isolamento della Louisiana francese.\nIl trattato di Parigi, firmato il 10 febbraio 1763, sanzion\u00f2 l'estromissione dei francesi dal Nordamerica: il Canada e la parte ad est del Mississippi furono ceduti alla Gran Bretagna. \"La Nouvelle-Orl\u00e9ans\" e la parte occidentale del fiume passarono alla Spagna. Questa decisione provoc\u00f2 la partenza di molti coloni, tuttavia la presa effettiva degli spagnoli fu tardiva e l'immigrazione ispanofona scarsa. A est gli Stati Uniti intravedevano gi\u00e0 la conquista dei territori occidentali, infatti nel 1795 la navigazione commerciale sul Mississippi fu aperta agli statunitensi.\nL'effimera restaurazione della Louisiana francese.\nDurante la Rivoluzione francese, la Louisiana sotto controllo spagnolo si agit\u00f2, poich\u00e9 certi coloni francofoni inviarono delle petizioni in Madrepatria e gli schiavi tentarono di rivoltarsi nel 1791 e nel 1795.\nIl Trattato di San Ildefonso, firmato in segreto il Primo ottobre 1800, prevedeva la cessione della Louisiana occidentale, oltre che Nuova Orleans alla Francia in cambio del Ducato di Parma. Il 18 gennaio 1803 il re di Spagna ridiede la Louisiana alla Francia. Tuttavia Napoleone Bonaparte decise di non tenere quest'immenso territorio per due motivi. Il primo perch\u00e9 dovette far fronte alla rivolta della parte francese di Santo Domingo (oggi Haiti). In secondo luogo perch\u00e9 si stava rompendo la pace di Amiens con il Regno Unito appena costituitosi. Fu presa la decisione di vendere la Louisiana ai giovani Stati Uniti il 20 aprile 1803, con la somma di 80 milioni di franchi (15 milioni di dollari). La sovranit\u00e0 americana entr\u00f2 in vigore il 20 dicembre 1803 (atto della vendita della Louisiana). Tuttavia i francesi, e in particolare i \"coureurs des bois\", continuarono a frequentare la regione e a penetrare il Far West, cos\u00ec, Pierre Vial scopr\u00ec la pista di Santa Fe.\nEredit\u00e0 francese.\nLa colonizzazione francese in Louisiana ha lasciato tracce che sono state rimesse in valore da qualche decennio. L'eredit\u00e0 della lingua francese e del francese cajun \u00e8 quella che tende maggiormente a cancellarsi: per questo motivo \u00e8 stato creato nel 1968 il \"Conseil pour le d\u00e9veloppement du Fran\u00e7ais en Louisiane\", che continua a insegnare una versione di francese a met\u00e0 strada tra il vecchio dialetto acadiano e il francese parigino o metropolitano. Oggi, le regioni cajun o cadiennes della Louisiana formano spesso delle associazioni con gli acadiani del Canada che mandano dei professori di francese per riapprendere la lingua nelle scuole. Nel 2003, 7 % dei \"Louisianesi\" sono francofoni, sebbene parlino ugualmente l'inglese. Si stima che il 25 % della popolazione abbia un'ascendenza francese. Portano dei cognomi di origine francese (Boucher, Cordier, Dion, Menard, Pineaux, Roubideaux, etc.). Numerose citt\u00e0 o villaggi hanno dei nomi evocatori: Saint Louis, D\u00e9troit, B\u00e2ton Rouge, La Nouvelle-Orl\u00e9ans... La bandiera e il sigillo del Minnesota portano un motto in francese.\nLe feste e le commemorazioni storiche richiamano la presenza francese nell'et\u00e0 moderna: nel 1999 New Orleans ha celebrato l'anniversario della fondazione. Nel 2001 fu la volta di Detroit. Nel 2003, numerose esposizioni, cos\u00ec come una conferenza hanno rintracciato la storia della vendita della Louisiana, nell'occasione del bicentenario.\nCerti luoghi e numerosi musei testimoniano il patrimonio culturale lasciato dai francesi. Si pensi in primo luogo al quartiere francese di New Orleans. Numerosi forti francesi sono stati ricostruiti e aperti al pubblico. Una parte della cultura della Louisiana ha le sue radici nel periodo francese: i canti creoli hanno influenzato il blues e il Jazz. La musica cajun resta ancora viva. Il carnevale di New Orleans testimonia una cultura cattolica ancora viva."}
{"id": "1239732", "revid": "1216132", "url": "https://it.wikipedia.org/wiki?curid=1239732", "title": "Ufficio per le ricerche navali", "text": "L'Ufficio per le ricerche navali (in lingua inglese Office of Naval Research in acronimo ONR) \u00e8 un ente governativo degli Stati Uniti d'America.\nHa la sua sede principale in Ballston, nella Contea di Arlington, in Virginia.\nStoria.\nFu autorizzato da un atto del Congresso degli Stati uniti d'America, in seguito approvato dal Presidente Harry S. Truman il 1\u00ba agosto del 1946, con scritta la missione di \"pianificare, perseguire ed incoraggiare la ricerca scientifica in riconoscimento alla sua innegabile importanza per poter mantenere in futuro il potere della flotta degli Stati Uniti e perch\u00e9 possa contribuire alla salvaguardia ed alla sicurezza nazionale.\"\nOggi, l'ONR porta avanti la sua missione formando (attraverso garanzie e contratti) la classe-mondiale degli scienziati, tecnologi, e ingegneri che fanno ricerca di base, sviluppo tecnologico, e esperimenti di tecnologia avanzata. Pi\u00f9 di 50 di questi scienziati hanno vinto un Premio Nobel per il loro lavoro a favore della ONR.\nOrganizzazione.\n\u00c8 un ufficio all'interno del United States Navy che coordina, esegue e promuove i programmi scientifici e tecnologici della U.S. Navy e Marine Corps attraverso scuole, universit\u00e0, laboratori del governo, e organizzazioni profit e nonprofit. Risponde al Segretario di Stato per la Marina attraverso l'Assistente segretario della Marina per la ricerca, sviluppo e acquisti.\nPersegue la sua missione attraverso:"}
{"id": "1239736", "revid": "110157", "url": "https://it.wikipedia.org/wiki?curid=1239736", "title": "Fercredit", "text": "Fercredit S.p.A. \u00e8 un'azienda partecipata al 100% da Ferrovie dello Stato Italiane.\nLa societ\u00e0 \u00e8 stata costituita nel 1992 con l'intento di dotare il gruppo FS di una azienda che potesse fornire servizi finanziari di diverso genere.\nFercredit opera prevalentemente all'interno del gruppo e la sua attivit\u00e0 si esplica in tre differenti settori:\nDati legali ed iscrizioni.\nDenominazione: Fercredit S.p.A.\nSede legale: Via Nomentana 4 \u2013 00161 \u2013 Roma\nCodice Fiscale e Partita IVA: 04419411006\nDati economici e finanziari.\nAl 31 dicembre 2015 l'operativit\u00e0 della societ\u00e0 consisteva in:\nDal bilancio al 31 dicembre 2015 la societ\u00e0 ha un capitale investito di 837,8 milioni di euro, un patrimonio netto di circa 95,5 milioni ed ha chiuso l'esercizio con un utile netto di 11,8 milioni, grazie a 5,3 milioni di euro di ricavi per commissioni attive ed un margine di interesse di 18,6 milioni."}
{"id": "1239737", "revid": "106908", "url": "https://it.wikipedia.org/wiki?curid=1239737", "title": "Golfo di Squillace", "text": "Il golfo di Squillace (anticamente: Scylleticus Sin\u00f9s o Scyllaceus Sinus in latino, \u03a3\u03ba\u03c5\u03bb\u03bb\u03b7\u03c4\u03b9\u03ba\u1f78\u03c2 \u03ba\u03cc\u03bb\u03c0\u03bf\u03c2 in greco) \u00e8 situato sulla costa ionica calabrese, si estende da isola Capo Rizzuto fino a punta Stilo di Monasterace.\nStoria.\nIn antichit\u00e0 era noto come \"Scylleticus Sinus\", dall'antica citt\u00e0 costiera di Skylletion, che secondo Strabone si trovava sulla costa orientale del \"Bruttium\" (grosso modo l'odierna Calabria), sulla costa di una ampia baia a cui dava il nome. \u00c8 questa la baia, oggi conosciuta come golfo di Squillace, che incava la costa calabrese ad est cos\u00ec profondamente come l\"'Hipponium\" o Terina (l'attuale golfo di Sant'Eufemia) ad ovest, tanto da formare un istmo relativamente stretto tra i due golfi.\nIl golfo fu sempre considerato pericoloso dai marinai; per questo Virgilio lo chiama \"navifragum Scylaceum\". Per tutta la sua estensione non esiste alcun porto naturale, ed anche per questo fino a tutto il XIX secolo mantenne una pessima fama a causa dei naufragi che avvenivano davanti alle sue coste. Il nome si ritrova sia in alcuni scritti di Aristotele che in alcuni di Antioco di Siracusa, anche se sembra non fosse noto a Tucidide, quando racconta il viaggio di Gylippus lungo le coste del Bruttium.\nEsiste un famoso detto tra i marinai che recita: \"il golfo di Squillace dove il vento mai tace\". Questo perch\u00e9 la zona del golfo \u00e8 sempre battuta da forti venti."}
{"id": "1239744", "revid": "486946", "url": "https://it.wikipedia.org/wiki?curid=1239744", "title": "Satellite Agile", "text": ""}
{"id": "1239748", "revid": "1745361", "url": "https://it.wikipedia.org/wiki?curid=1239748", "title": "Aspro", "text": "Il sapore aspro o acido \u00e8 uno dei gusti fondamentali."}
{"id": "1239752", "revid": "124123", "url": "https://it.wikipedia.org/wiki?curid=1239752", "title": "Eadwald dell'Anglia orientale", "text": "Eadwald fu forse esiliato durante il regno oppressivo di Offa di Mercia, prendendo il potere dopo la morte di quest'ultimo. L'Anglia orientale rimase indipendente per un breve periodo, ma fu poi di nuovo sottomessa da Ecgfrith di Mercia (figlio di Offa, che regn\u00f2 solo nel 796). Alla morte di costui il regno torn\u00f2 indipendente fino a quando fu conquistato da Coenwulf di Mercia nel 798. Eadwald mor\u00ec o fu comunque deposto nel 798."}
{"id": "1239753", "revid": "71814", "url": "https://it.wikipedia.org/wiki?curid=1239753", "title": "Funzione legislativa", "text": ""}
{"id": "1239754", "revid": "57342", "url": "https://it.wikipedia.org/wiki?curid=1239754", "title": "Ferragosto O.K.", "text": ""}
{"id": "1239764", "revid": "110157", "url": "https://it.wikipedia.org/wiki?curid=1239764", "title": "Coppa d'Asia 1976", "text": "La Coppa d'Asia 1976 \u00e8 stata la sesta edizione della Coppa d'Asia. La fase finale si \u00e8 disputata in Iran dal 3 giugno al 13 giugno 1976 e fu vinta dall', che cos\u00ec ottenne il suo terzo titolo consecutivo."}
{"id": "1239765", "revid": "287204", "url": "https://it.wikipedia.org/wiki?curid=1239765", "title": "Nazionale di calcio a 5 della Repubblica Ceca", "text": "La nazionale di calcio a 5 della Repubblica Ceca \u00e8, in senso generale, una qualsiasi delle selezioni nazionali di Calcio a 5 della \u010ceskomoravsk\u00fd fotbalov\u00fd svaz che rappresentano la Repubblica Ceca nelle varie competizioni ufficiali o amichevoli riservate a squadre nazionali.\nLa Cecoslovacchia.\nQuesta selezione nazionale \u00e8 nata dalle ceneri della vecchia selezione cecoslovacca, che con la FIFUSA era scesa in campo per tutti e tre i mondiali disputati prima del 1989, ottenendo una eliminazione al primo turno e due approdi al girone di secondo turno. L'attivit\u00e0 in seno alla FIFA, per la federazione cecoslovacca, vide il suo esordio sui campi di futsal il 20 aprile 1991 contro la nazionale di calcio a 5 italiana, la gara termin\u00f2 con il punteggio di 4-4. La Cecoslovacchia continu\u00f2 la sua attivit\u00e0 sino a tutto il 1992. L'ultima gara sotto la stessa bandiera per i giocatori cechi e slovacchi fu la vittoria per 13-0 contro la Lettonia disputata il 25 ottobre 1992 in Polonia. La Cecoslovacchia non ottenne comunque la qualificazione ai mondiali del 1989 e del 1992: in quest'ultima occasione giunse ultima nel girone di qualificazione a Valencia raccogliendo solo un pareggio con l'Ungheria.\nRepubblica Ceca.\nLa selezione nazionale ceca inizi\u00f2 la propria attivit\u00e0 il 28 maggio 1993 contro la Polonia, battendola 6-0, i primi undici cechi furono: Vlastimil Karola, Karel Krakov\u010d\u00edk, Ale\u0161 Meloun, Vlastimil Barto\u0161ek, Jan Hor\u00e1\u010dek, Tom\u00e1\u0161 Neumann, Pavel Postava, Martin Rozhon, Milan R\u016f\u0161i\u010dka, Jaroslav Smetana, Zden\u011bk Volf. La Repubblica Ceca non partecip\u00f2 agli Europei sperimentali del 1996 ed ai mondiali dello stesso anno in Spagna. Tre anni pi\u00f9 tardi la squadra nazionale ceca manca la qualificazione all'Europeo spagnolo battendo l'Ungheria 4-3 ma venendo sconfitta il 1\u00ba dicembre 1998 dalla Jugoslavia per 4-3.\nLa Repubblica Ceca manca la qualificazione al mondiale del 2000 a causa della sconfitta con la Croazia a Karlovac per 7-6. La selezione ceca si rif\u00e0 qualificandosi l'anno successivo alla rassegna europea del 2001 dove per\u00f2 esce al primo turno per mano di Russia e Italia. Due anni dopo passa il primo turno agli europei, ma in semifinale viene seccamente sconfitta dall'Ucraina per 5-1.\nNel 2003 dopo la doppia gara con la Bosnia-Herzegovina, ed il successo nel girone con Romania e Israele, la Repubblica Ceca \u00e8 riuscita per la prima volta nella sua storia a qualificarsi per il Campionato del Mondo. La rassegna 2004 svoltasi a Taiwan si rivela felice per l'approdo al secondo turno dove la selezione mitteleuropea \u00e8 giunta per\u00f2 ultima alle spalle delle tre selezioni latine di Italia, Spagna e Portogallo. La Repubblica Ceca si \u00e8 infine qualificata anche agli europei 2005 dove \u00e8 uscita al primo turno e nella primavera 2007 ha centrato una nuova qualificazione per la rassegna continentale che si \u00e8 svolta in Portogallo a novembre, dove \u00e8 uscita al primo turno.\nDopo una bella qualificazione al mondiale 2008 in Brasile dove \u00e8 uscita per\u00f2 al primo turno dietro a Spagna e Iran, i cechi hanno mostrato nuovi progressi qualificandosi all'europeo 2010 in Ungheria e giungendo fino al terzo posto finale, loro miglior risultato di sempre, estromettendo ai quarti l'Italia vicecampione d'Europa e bronzo ai mondiali.\nRosa.\n\"Aggiornata alle convocazioni per i Mondiali del 2012.\"\nAllenatore: Tom\u00e1\u0161 Neumann"}
{"id": "1239766", "revid": "78273", "url": "https://it.wikipedia.org/wiki?curid=1239766", "title": "Nazionale di calcio a 5 cecoslovacca", "text": ""}
{"id": "1239770", "revid": "154326", "url": "https://it.wikipedia.org/wiki?curid=1239770", "title": "Tomba di Camillo Golgi", "text": ""}
{"id": "1239772", "revid": "108127578", "url": "https://it.wikipedia.org/wiki?curid=1239772", "title": "Caneto (Palanzano)", "text": "Caneto \u00e8 una frazione del comune di Palanzano (PR), sito a circa 3\u00a0km dal capoluogo comunale e a 55\u00a0km da Parma citt\u00e0.\nI residenti non superano le 30 unit\u00e0, ma il paese vede aumentare sensibilmente gli abitanti in estate per via del turismo, in quanto fa da base per alcune escursioni verso le montagne adiacenti; la zona \u00e8 altres\u00ec frequentata in inverno per la caccia al cinghiale.\nDelimitato a sud dal torrente Cedra (da cui prende il nome l'omonima vallata) e a nord dalla montagna rocciosa (nome tecnico FLYSCH terziario inferiore) detta \"Groppo di Caneto\".\nIl paese si sviluppa ascensionalmente a forma di doppia esse, all'entrata misura 595 msl al termine 625 msl.\nAttraversato dal Rio della Borella, \u00e8 composto da vari borghi: ca' di Scala, Ca' d'Vintura, Ca' d'Jap\u00e8n, Ca' d'Mati, Ca' d'Chich\u00e8n, l'Ostaria e Ca d'Pidola. Nelle aie, dei sopra citati borghi, sorgono 6 belle fontane tuttora funzionanati. Costituiscono parte integrante del paese due sobborghi siti a 500 m ad ovest denominati il Mulino e Corniana.\nCaneto \u00e8 dotato di un proprio acquedotto costruito dagli abitanti del paese con \"fatica ed orgoglio\" all'inizio degli anni '50.\nLa strada che dalla provinciale raggiunge il paese \u00e8 asfaltata, ma a monte del paese il fondo stradale diventa sassoso (percorribile solo con mezzi da fuori strada) per proseguire ed inerpicarsi in una selvaggia e bellissima gola ricca di ben 12 fonti naturali che, oltre a contribuire alla ricchezza del territorio, formano i due canali maggiori: quello della Borella e di Veronco, che a loro volta confluiscono poi nel torrente Cedra.\nProseguendo per lo sterrato dopo circa 4\u00a0km si raggiunge il rifugio Bastianel (1100 msl), ideato e realizzato da tutti i canaioli, fu iniziato nel 1985 e terminato nel 1990. Anche questa opera \u00e8 frutto del volere e dell'orgoglio dei nativi di Caneto. Qui ogni anno, il 15 agosto, viene celebrata una festa campestre che riunisce paesani e non in mezzo al verde dei faggi e qualche bicchiere di buon vino. Dal rifugio proseguendo a piedi in circa mezz'ora si pu\u00f2 raggiungere il crinale del monte Caio (1450 msl) da dove scendono le piste della famosa stazione sciistica di Schia. \nLa posizione di Caneto rispetto al sole \u00e8, come si suol dire, a \"sole attivo\", cio\u00e8 non vi \u00e8 nessuna montagna od ostacolo interposto tra il paese e il sole, quindi pu\u00f2 beneficiare dell'irradiamento massimo durante la giornata e la temperatura \u00e8 quasi sempre mite. L'inquinamento \u00e8 minimo dato che gli insediamenti industriali pi\u00f9 vicini distano circa 50\u00a0km. Il verde \u00e8 molto presente, a perdita d'occhio"}
{"id": "1239774", "revid": "287204", "url": "https://it.wikipedia.org/wiki?curid=1239774", "title": "Normazione", "text": "Normazione (anche normativa o legislazione), in diritto, indica l'attivit\u00e0 della produzione di norme giuridiche nonch\u00e9 l'insieme delle stesse.\nAnalisi e significato.\nIl termine ha due diversi significati, pu\u00f2 infatti designare:\nIl concetto nelle fonti del diritto.\nNegli ordinamenti a \"costituzione rigida\" le leggi sono subordinate, nella gerarchia delle fonti del diritto, alla \"costituzione\" e alle leggi che la modificano o integrano (\"leggi costituzionali\"). La prima \u00e8 di solito adottata da un organo ad hoc, l\"'assemblea costituente\"; le leggi costituzionali, invece, sono di solito adottate dal parlamento con una procedura aggravata rispetto a quella prevista per le leggi ordinarie. Negli ordinamenti a \"costituzione flessibile\", invece, la costituzione \u00e8 posta allo stesso rango delle leggi, sicch\u00e9 pu\u00f2 sempre essere modificata o integrata da queste.\nIn alcuni ordinamenti (ad esempio in Francia e Spagna) esiste anche una fonte di tipo legislativo (\"legge organica\") adottata dal parlamento con procedura aggravata che ha rango gerarchico superiore alla legge ma subordinato alla costituzione e alle leggi costituzionali, alla quale sono riservate determinate materie.\nLe funzioni normative.\nNel potere legislativo.\nSecondo il \"principio di separazione dei poteri\", in uno stato di diritto la funzione normativa \u00e8 affidata a uno specifico \"potere dello stato\", intendendosi con questa espressione un organo o un complesso di organi dello stato indipendenti dagli altri poteri. Pi\u00f9 precisamente, la funzione normativa \u00e8 esercitata dal \"potere legislativo\" che si compone del \"parlamento\" e degli eventuali analoghi organi di stati federati, regioni o altri enti territoriali ai quali \u00e8 riconosciuta \"autonomia legislativa\". Come si \u00e8 gi\u00e0 accennato, tali organi producono le norme attraverso un atto che prende il nome di \"legge\".\nPeraltro, in nessun ordinamento il principio di separazione dei poteri viene applicato in modo cos\u00ec rigoroso da concentrare nel solo potere legislativo la possibilit\u00e0 di emanare norme generali e astratte.\nNel potere esecutivo.\nIn tutti gli ordinamenti \u00e8 riconosciuto un \"potere regolamentare\", pi\u00f9 o meno esteso, al governo, ad autorit\u00e0 indipendenti e a vari enti pubblici, territoriali e no, dotati di \"autonomia regolamentare\". In virt\u00f9 di questo potere possono essere prodotte norme con un atto che di solito prende il nome di \"regolamento\"; tale fonte, tuttavia, si colloca in una posizione gerarchica subordinata a quella della legge, sicch\u00e9 le norme regolamentari non possono essere in contrasto con le norme legislative, pena la loro invalidit\u00e0, secondo il principio espresso dal brocardo \"lex superior derogat inferiori\".\nMolte costituzioni consentono inoltre al governo di emanare norme aventi la stessa forza di quelle legislative - e quindi con lo stesso rango gerarchico - sottoposte a successiva \"ratifica\" del parlamento o previa \"delega\" di quest'ultimo (tanto la ratifica quanto la delega sono date con legge). Gli atti con i quali vengono emanate queste norme sono di solito denominati \"decreti\" od \"ordinanze\" e ne sono esempi, nell'ordinamento italiano, i decreti-legge e i decreti legislativi.\nNel potere giudiziario.\nNei paesi di common law la possibilit\u00e0 di emanare norme generali e astratte \u00e8 riconosciuta anche agli organi giudiziari che, in tal modo, adottano le loro norme di procedura (le cosiddette \"rules of court\"). Si tratta di un potere normativo attribuito dalla legge e, quindi, le norme cos\u00ec emanate sono subordinate a quelle di rango legislativo.\nNei paesi di common law, inoltre, gli organi giudiziari concorrono alla creazione del diritto anche, e soprattutto, attraverso i precedenti desumibili dalle loro pronunce, secondo il principio dello \"stare decisis\"; in questo caso, tuttavia, non si pu\u00f2 parlare di funzione normativa in quanto la produzione giuridica avviene con modalit\u00e0 del tutto diverse da quelle legislative e regolamentari.\nSi possono, invece, fare rientrare nella funzione normativa l'annullamento delle norme di legge (o di atti aventi forza di legge) in contrasto con la costituzione da parte del giudice costituzionale, cos\u00ec come l'annullamento delle norme regolamentari emanate dal potere esecutivo in contrasto con la legge o la costituzione da parte del giudice amministrativo, negli ordinamenti dove sono previsti. Le sentenze di questi giudici si collocano nella gerarchia delle fonti allo stesso livello delle norme che annullano.\nNel campo elettorale.\nIn vari ordinamenti il corpo elettorale (o una sua parte), oltre a eleggere propri rappresentanti che eserciteranno funzioni normative, pu\u00f2 esercitare direttamente tali funzioni o, quantomeno, partecipare al relativo procedimento. Negli ordinamenti attuali ci\u00f2 avviene, di solito, per il tramite di \"referendum\", in cui il corpo elettorale \u00e8 chiamato a pronunciarsi, mediante il voto, su una norma giuridica gi\u00e0 emanata o da emanarsi.\nGli ordinamenti prevedono vari tipi di referendum, tra i quali si possono ricordare il referendum \"abrogativo\", volto ad abrogare norme esistenti, e i referendum \"propositivo\", \"consultivo\" e \"confermativo\", che s'inseriscono nel procedimento di adozione di un atto normativo, il primo per proporla, il secondo con funzioni solamente consultive e il terzo quando l'approvazione del corpo elettorale \u00e8 necessaria per l'entrata in vigore dell'atto. Inoltre, il referendum pu\u00f2 avere a oggetto norme di rango costituzionale, legislativo o regolamentare collocandosi, quindi, allo stesso rango nella gerarchia delle fonti.\nLa legge in senso formale e materiale.\nSi \u00e8 gi\u00e0 detto del concetto di \"legge in senso formale\". Va ora aggiunto che nella generalit\u00e0 degli ordinamenti, se da un lato non tutte le funzioni normative sono concentrate nel potere legislativo, dall'altro sono attribuite a quest'ultimo anche funzioni non normative (amministrative o giurisdizionali). Quando queste funzioni sono esercitate con atti aventi forma di legge, si \u00e8 di fronte a \"leggi meramente formali\", poich\u00e9 tali atti della legge hanno la forma (e la forza) ma non il contenuto (esempio tipico di legge meramente formale \u00e8, in molti ordinamenti, tra i quali quello italiano, la legge di approvazione del bilancio dello stato).\nDi contro, si parla di \"leggi in senso materiale\" con riferimento a tutti gli atti a contenuto normativo, indipendentemente dalla loro forma, comprendendo, quindi, oltre alle leggi, le leggi costituzionali, i regolamenti, ecc."}
{"id": "1239775", "revid": "339392", "url": "https://it.wikipedia.org/wiki?curid=1239775", "title": "Collegiata di San Gimignano", "text": ""}
{"id": "1239780", "revid": "599013", "url": "https://it.wikipedia.org/wiki?curid=1239780", "title": "Aldo Neri", "text": ""}
{"id": "1239784", "revid": "729019", "url": "https://it.wikipedia.org/wiki?curid=1239784", "title": "Progetto definitivo", "text": "Il progetto definitivo rappresenta una delle fasi della progettazione nell'ambito dell'architettura e dell'ingegneria civile, ed in particolare \u00e8 la seconda delle fasi in cui \u00e8 comunemente suddiviso un progetto e la sua stesura.\nIl progetto definitivo \u00e8 \"\"redatto sulla base delle indicazioni del progetto preliminare approvato e di quanto emerso in sede di eventuale conferenza di servizi, contiene tutti gli elementi necessari ai fini dei necessari titoli abilitativi, dell'accertamento di conformit\u00e0 urbanistica o di altro atto equivalente\".\nIl progetto definitivo delinea gli aspetti fondamentali del progetto esecutivo.\nEsso comprende i seguenti elaborati:\nQuesti elaborati per determinazione motivata del responsabile del procedimento pu\u00f2 subire modifiche ed integrazioni.\nSe il progetto \u00e8 posto a base di gara, invece del disciplinare descrittivo e prestazionale \u00e8 presente un capitolato speciale d'appalto ed uno schema di contratto, in cui \u00e8 anche indicata la sede e i tempi di redazione del progetto esecutivo.\nIn questo caso il progetto \u00e8 corredato del piano di sicurezza e di coordinamento di cui all'articolo 100 del decreto legislativo 9 aprile 2008, n. 81 (Testo Unico sulla Sicurezza), sulla base del quale determinare il costo della sicurezza, nel rispetto dell'allegato XV del decreto legislativo 9 aprile 2008, n. 81.\nGli elaborati che compongono il progetto definitivo.\nLa relazione descrittiva.\nLa \"relazione descrittiva\" ha come finalit\u00e0 quella di fornire \"i chiarimenti atti a dimostrare la rispondenza del progetto alle finalit\u00e0 dell'intervento, il rispetto del prescritto livello qualitativo, dei conseguenti costi e dei benefici attesi.\" In particolare essa:\nQuando il progetto definitivo \u00e8 posto a base di gara d'appalto e riguarda interventi complessi il progetto definitivo contiene anche:\nLe relazioni geologica, geotecnica, idrologica e idraulica.\nLa \"relazione geologica\" comprende l'identificazione delle strutture geologiche presenti nel sito e loro studio anche da un punto di vista stratigrafico, strutturale, geomorfologico, litotecnico e fisico, ed uno studio sul comportamento del sottosuolo in assenza ed in presenza di strutture sovrastanti.\nLa \"relazione geotecnica\" definisce il comportamento del volume di terreno influenzato direttamente o indirettamente dalle strutture, e illustra i calcoli geotecnici effettuati per determinare il rapporto tra l'opera ed il terreno.\nLe \"relazioni idrologiche ed idrauliche\" illustrano gli studi effettuati riguardo alle acque meteoriche, superficiali e sotterranee.\nLa relazione tecnica e specialistica.\nLa \"relazione tecnica e specialistica\" chiarisce le soluzioni adottate in materia di problemi specialistici.\nLo studio di impatto ambientale.\nLo \"studio di impatto ambientale\" si realizza quando si verificano le condizioni previste dal D.lgs 152/06 come modificato dai successivi D.lgs 4/2008 e 128/2010. In attesa di un aggiornamento previsto dal citato decreto legislativo lo studio di impatto ambientale \u00e8 elaborato secondo le indicazioni del DPCM 27/12/88 che prevede che suddivide lo Studio di Impatto Ambientale in tre quadri di riferimento: programmatico, progettuale e ambientale.\nIl quadro di riferimento programmatico fornisce le relazioni esistenti tra l'opera progettata e gli atti di pianificazione territoriale locali. In particolare comprende:\nIl quadro di riferimento progettuale descrive l'inquadramento del progetto nel territorio. Esso precisa le caratteristiche dell'opera progettata con particolare riferimento a:\nIl quadro di riferimento ambientale:\nLo studio di fattibilit\u00e0 ambientale.\nLo \"studio di fattibilit\u00e0 ambientale\" indica le misure necessarie alla riqualificazione ambientale e territoriale dell'area in seguito alla costruzione dell'opera, partendo dalle indicazioni gi\u00e0 fornite nel progetto preliminare. Esso tiene conto dei vincoli presenti nell'area interessata. Deve permettere il rilascio di tutte le approvazioni e autorizzazioni necessarie in materia ambientale.\nElaborati grafici.\nGli \"elaborati grafici\" descrivono le principali caratteristiche dell'opera da realizzare. Per le opere puntuali, salva diversa indicazione del progettista, sono costituiti da:\nPer le opere a rete:\nCalcoli preliminari delle strutture e degli impianti.\nI \"calcoli preliminari delle strutture e degli impianti\" devono consentire il dimensionamento e la specificazione delle caratteristiche delle strutture e degli impianti.\nDisciplinare descrittivo e prestazionale degli elementi tecnici.\nIl \"disciplinare descrittivo e prestazionale degli elementi tecnici\" contiene informazioni riguardanti tutti i contenuti prestazionali previsti nel progetto, con riferimento agli elementi tecnici e di abbellimento architettonico.\nPiano particellare di esproprio.\nIl \"piano particellare di esproprio\" \u00e8 redatto in base alle mappe catastali e comprende anche le espropriazioni e gli asservimenti necessari al passaggio di strade e corsi d'acqua. In esso sono indicate tutte le ditte soggette ad esproprio, asservimento o occupazione temporanea, con relativa indicazione delle superfici interessate e delle indennit\u00e0 previste per ogni ditta (se l'acquisizione dell'area \u00e8 a carico dell'appaltatore, quest'ultimo pu\u00f2 richiedere l'indennizzo per il pagamento di tali indennit\u00e0).\nStima sommaria dell'intervento.\nLa \"stima sommaria dell'intervento\" \u00e8 redatto tramite un computo metrico estimativo cui sono applicati i prezzi unitari delle lavorazioni necessarie. Esso, in funzione delle caratteristiche dell'intervento, pu\u00f2 prevedere somme da accantonare per lavorazioni in economia."}
{"id": "1239787", "revid": "767487", "url": "https://it.wikipedia.org/wiki?curid=1239787", "title": "\u00c8 tornato Sabata... hai chiuso un'altra volta!", "text": "\u00c8 tornato Sabata... hai chiuso un'altra volta! \u00e8 un film del 1971 diretto da Gianfranco Parolini.\n\u00c8 il seguito di \"Ehi amico... c'\u00e8 Sabata. Hai chiuso!\".\nTrama.\nUn astuto irlandese, Joel McIntock, con la promessa di costruire nuovi ospedali, scuole, strade, e quant'altro, con la complicit\u00e0 del banchiere della citt\u00e0, impone ai cittadini di Hobsonville delle tasse inique. Sabata, ex maggiore dell'esercito sudista, lavora in un circo come pistolero imbattibile e, giunto nella cittadina, fiuta il raggiro dell'irlandese. Inoltre, un suo amico del circo sparisce e la sua ragazza viene trovata morta.\nMentre tutti pensano al delitto passionale, Sabata \u00e8 l'unico a sapere che quello che lavorava per il circo come prestigiatore era anche un abile falsario. In citt\u00e0, grazie ad un suo ex commilitone, il tenente Clive McGregor e con l'aiuto di un imbonitore e di due abilissimi ladruncoli, Sabata riesce a sventare i numerosi tentativi di ucciderlo della banda di Joel e a riprendere l'oro che Joel McIntock voleva sostituire con i dollari del falsario scomparso.\nAccoglienza.\nNel 1978 il film \u00e8 stato inserito nella lista dei 50 peggiori film di sempre nel libro \"The Fifty Worst Films of All Time\".\nDistribuzione.\nIl titolo.\nCome spesso succedeva per gli spaghetti western, molti altri produttori, per attirare pubblico ai botteghini, inserirono il nome di Sabata nei titoli dei propri film, anche se il film, in realt\u00e0, non aveva niente in comune con la trilogia di Parolini, n\u00e9 col personaggio originale da lui ideato.\nTitoli stranieri.\nAll'estero il film \u00e8 uscito come:"}
{"id": "1239789", "revid": "117175059", "url": "https://it.wikipedia.org/wiki?curid=1239789", "title": "Nazionale Under-21 di calcio della Serbia", "text": "La nazionale di calcio serba Under-21 \u00e8 la rappresentativa calcistica Under-21 della Serbia ed \u00e8 posta sotto l'egida della Federazione calcistica serba. Partecipa al Campionato europeo di categoria, che si tiene ogni due anni.\nDisput\u00f2 la sua prima partita nel 2006 raccogliendo l'eredit\u00e0 della \"nazionale serbomontenegrina Under-21\", che a sua volta era considerata discendente della \"nazionale jugoslava Under-21\".\nStoria.\nLa nazionale jugoslava Under-21 rappresent\u00f2 la Repubblica Socialista Federale di Jugoslavia nel Campionato europeo di calcio Under-21 fino alla dissoluzione dello stato, nel 1992. Nel 1996 inizi\u00f2 a giocare una squadra nazionale Under-21 rappresentativa della Repubblica Federale di Jugoslavia. Quest'ultimo stato cambi\u00f2 nome in Serbia e Montenegro nel 2003, e cos\u00ec fece la squadra.\nNel 2006 la Serbia e il Montenegro si separarono: nacquero cos\u00ec due associazioni calcistiche distinte, tra cui la federcalcio serba. La nazionale serba Under-21 prese il posto della nazionale serbomontenegrina Under-21 nelle qualificazioni per il .\nPartecipazioni ai tornei internazionali.\nEuropeo U-21.\nFino al 1992 la Serbia non aveva una propria nazionale in quanto lo stato serbo era inglobato nella Jugoslavia. Esisteva, quindi, un'unica nazionale che rappresentava tutta la Jugoslavia.\nRosa attuale.\nLista dei giocatori convocati per la partita di qualificazione al campionato europeo Under-21 del 2019 contro la del 7 settembre 2018 e l'amichevole contro la dell'11 settembre 2018."}
{"id": "1239799", "revid": "88740", "url": "https://it.wikipedia.org/wiki?curid=1239799", "title": "Wuffa dell'Anglia orientale", "text": "Tradizionalmente Wuffa viene considerato figlio di Wehha dell'Anglia orientale e padre di Tytila anche se non v'\u00e8 alcuna certezza che egli sia una figura realmente esistita. Wuffa \u00e8 l'eponimo della dinastia dei Wuffinga che regn\u00f2 sull'Anglia orientale fino al 749. Beda il Venerabile considera Wuffa quale primo re degli angli orientali, mentre l'Historia Brittonum, scritta circa un secolo dopo, considera Wehha quale primo sovrano.\nIl regno.\nIl regno dell'Anglia orientale fu a lungo un piccolo regno anglosassone indipendente che era nato a seguito della migrazione che dallo Jutland aveva portato nuova gente nel Suffolk sudorientale. Alcuni storici ritengono che Wehha dell'Anglia orientale fosse uno dei loro capi e sono stati fatti tentativi per identificare questo popolo migrante con il clan dei Wulfingas, facente parte del popolo dei Geati, clan citato nel poema scritto in Lingua inglese antica Beowulf. \nGli storici hanno usato le Genealogiae regum Anglorum quale aiuto per stabilire una data per gli insediamenti.\nIl regno dell'Anglia orientale confinava a nord e a est con il Mare del Nord, a sud da impenetrabili foreste e a ovest con la vasta regione paludosa detta Fens. La via principale da e per l'Anglia orientale doveva essere, a quel tempo, un corridoio lungo il quale correva anche un'antica via preistorica, la Icknield Way. Il terrapieno di Devil's Dyke doveva essere formato dalla parte occidentale dei confini del regno, ma la sua costruzione non pu\u00f2 essere datata con certezza cos\u00ec che non si pu\u00f2 essere certi se sia o meno di origine anglo-sassone. \nIl suo nome, diminutivo della parola dell'antico inglese che significa lupo, \u00e8 l'eponimo dinastico che indica i re dell'Anglia orientale, Wuffing.\nLeggenda o verit\u00e0 storica?\nSecondo quanto emerge dalla \"Genealogiae regum Anglorum\" Wuffa era figlio di Wehha, padre di Tytila e nonno di re Redwald, colui che \u00e8 sepolto nella nave funeraria di Sutton Hoo. Il suo nome, diminutivo della parola dell'antico inglese che significa lupo, \u00e8 l'eponimo dinastico che indica i re dell'Anglia orientale, Wuffing. \u00c8 stato suggerito che Wuffa e la sua dinastia siano originati da una trib\u00f9 germanica, quella dei Varni, e Wuffa sarebbe identificabile come il \"re degli angli\" di cui parla lo storico bizantino Procopio di Cesarea. Secondo Procopio nel VI secolo un principe dei Varni venne fidanzato con la sorella del \"re degli angli\".\nSecondo il cronista Ruggero di Wendover govern\u00f2 dal 571 al 578 anche se le origini di tali informazioni non sono note, alcuni storici ritengono che vi siano prove che possano suggerire che egli govern\u00f2 attorno al 575.\nE'da Beda che si apprende della presunta parentela nonno-nipote che legherebbe Wuffa a Redwald, tuttavia la sua idea che Wuffa fosse il primo re dell'Anglia orientale \u00e8 contraddetta dall'opera posteriore \"Historia Brittorum\" che d\u00e0 il primato a tale Guillem Guercha fornendogli anche una genealogia appropriata. Alcuni storici vogliono che Guillem e Wuffa corrispondano giacch\u00e9 il primo sarebbe la sbagliata trascrizione, dovuta al modo in cui si pronunciava il nome, del secondo. Altri ritengono che Nennio, autore dell'Historia, volesse porre Wehha quale capostipite dei Wuffing.\nLa mancanza di prove impedisce di capire se Wuffa sia o meno mai esistito veramente"}
{"id": "1239802", "revid": "181699", "url": "https://it.wikipedia.org/wiki?curid=1239802", "title": "Wuffa of East Anglia", "text": ""}
{"id": "1239803", "revid": "1342115", "url": "https://it.wikipedia.org/wiki?curid=1239803", "title": "De Angelis", "text": "De Angelis pu\u00f2 riferirsi a:"}
{"id": "1239805", "revid": "110157", "url": "https://it.wikipedia.org/wiki?curid=1239805", "title": "Coppa d'Asia 1980", "text": "La Coppa d'Asia 1980 \u00e8 stata la settima edizione della Coppa d'Asia. La fase finale si \u00e8 disputata in Kuwait dal 15 settembre al 30 settembre 1980 e fu vinta proprio dai padroni di casa.\nPrimo turno.\nGruppo A.\n15 settembre\n16 settembre\n17 settembre\n18 settembre\n19 settembre\n20 settembre\n21 settembre\n22 settembre\n24 settembre\n25 settembre\nGruppo B.\n15 settembre\n16 settembre\n17 settembre\n18 settembre\n19 settembre\n20 settembre\n21 settembre\n22 settembre\n24 settembre\n25 settembre"}
{"id": "1239806", "revid": "125138515", "url": "https://it.wikipedia.org/wiki?curid=1239806", "title": "Regina Hall", "text": "Biografia.\nRegina Hall nasce a Washington da un padre imprenditore di origini afroamericane ed una madre professoressa figlia di nativi americani.\nSebbene avesse partecipato nel 1992 alla serie drammatica \"Quando si ama\" prodotta dalla Abc, lasci\u00f2 perdere il mondo della recitazione per concentrarsi sul suo pi\u00f9 grande sogno a quei tempi: diventare una giornalista di successo.\nCos\u00ec si laure\u00f2 nel 1997 in giornalismo alla New York University, ma, non trovando impiego, quell'anno inizi\u00f2 a partecipare a numerose pubblicit\u00e0 americane e fece anche un cameo nella serie poliziesca \"New York Undercover\".\nInizi\u00f2 in tal modo a riaccendersi la fiamma per la recitazione e nel 1999 partecip\u00f2 al suo primo film, \"The Best Man\" diretto da Malcolm D. Lee.\nLa sua grande occasione arriv\u00f2 nel 2000 quando partecip\u00f2 alla saga demenziale pi\u00f9 celebre della storia del cinema: quella di \"Scary Movie\" nel ruolo della co-protagonista Brenda.\nInizi\u00f2 cos\u00ec ad avere un certo prestigio nel mondo cinematografico e televisivo e nel 2001 e 2002 partecip\u00f2 alla serie tv di successo \"Ally McBeal\" per cui fu anche nominata come \"miglior attrice non protagonista in una serie tv comica\" agli NME Images Awards del 2003.\nTra i suoi pi\u00f9 recenti successi vi sono in ordine di tempo \"Malibu's Most Wanted\" (2003), \"The Honeymooners\" (2005), \"King's Ransom\" (2005) e \"Superhero - Il pi\u00f9 dotato fra i supereroi\" (2008).\nDoppiatrici italiane.\nNelle versioni in italiano delle opere in cui ha recitato, Regina Hall \u00e8 stata doppiata da:"}
{"id": "1239807", "revid": "181699", "url": "https://it.wikipedia.org/wiki?curid=1239807", "title": "Tytila", "text": ""}
{"id": "1239809", "revid": "289247", "url": "https://it.wikipedia.org/wiki?curid=1239809", "title": "R\u00e6dwald", "text": ""}
{"id": "1239810", "revid": "2014155", "url": "https://it.wikipedia.org/wiki?curid=1239810", "title": "Balbino", "text": "Biografia.\nOrigini e carriera.\nNon sono note molte informazioni su Balbino riguardo al periodo antecedente l'ascesa al trono imperiale. \u00c8 stato ipotizzato discendesse da Publio Celio Balbino Vibullo Pio, console ordinario nel 137. Patrizio di nascita, fu il figlio, naturale o adottato, di Celio Calvino, legato in Cappadocia nel 184.\nSecondo Erodiano, Balbino era stato un governatore di province, ma la lista delle sette province contenuta nella \"Historia Augusta\", cos\u00ec come il proconsolato d'Asia e d'Africa riferiti dalla stessa fonte, \u00e8 probabilmente un falso.\nFu console per due volte: il primo incarico fu di console suffetto, probabilmente intorno al 200; il secondo fu il consolato ordinario con Caracalla nel 213, che rende plausibile il godimento da parte di Balbino del favore dell'imperatore.\nRegno.\nQuando Gordiano I e Gordiano II vennero proclamati imperatori in Africa, il Senato romano nomin\u00f2 una commissione di venti uomini, incluso Balbino, per coordinare le azioni contro l'imperatore in carica Massimino il Trace. Giunta la notizia della sconfitta e morte dei Gordiani per mano di un governatore fedele a Massimino, Capeliano, il Senato elesse Balbino e Marco Clodio Pupieno Massimo imperatori. I senatori, riuniti nel Tempio di Giove Capitolino, vennero assaliti dalla folla, che richiedeva l'elezione al trono di un parente dei Gordiani; dopo aver tentato inutilmente di lasciare il tempio con una scorta armata, i due imperatori elevarono al rango di cesare il giovane Gordiano III, nipote di Gordiano I.\nAll'epoca Balbino aveva circa sessant'anni: l'essere un senatore anziano, ricco e con le giuste conoscenze gli liber\u00f2 la strada per il soglio imperiale. Mentre a Pupieno, pi\u00f9 esperto militarmente, furono affidati gli eserciti; egli, quindi, si mise subito in marcia verso Ravenna per andare incontro a Massimino che veniva da nord, Balbino rimase a Roma. Qui la situazione si fece molto difficile quando due soldati vennero uccisi nel Senato dai senatori Gallicano e Mecenate. Il popolo si schier\u00f2 contro la stessa guardia pretoriana, che poco dopo ne fece strage, tanto che buona parte della citt\u00e0 fu data alle fiamme. Alla morte di Massimino la folla festante, ricevute le teste del tiranno e del figlio, si riun\u00ec nel Circo Massimo, per tributare i dovuti ringraziamenti al nuovo co-\"Augusto\" Balbino.\nLe fonti affermano che, dopo il suo ritorno dalla vittoriosa campagna contro Massimino, Pupieno inizi\u00f2 a sospettare che Balbino si volesse sbarazzare di lui, e poco dopo iniziarono a vivere in parti differenti del palazzo imperiale. La Guardia pretoriana era insoddisfatta dei due senatori, di estrazione e nomina senatoriale; i pretoriani temevano inoltre di essere sciolti e sostituiti dalla guardia germanica di Pupieno: decisero allora di attaccare il palazzo e rovesciare gli imperatori. Pupieno cerc\u00f2 di convincere Balbino di ricorrere alla guardia germanica, ma Balbino, diffidente, rifiut\u00f2, sospettando un tranello; ne segu\u00ec un violento alterco, interrotto solo dall'arrivo dei pretoriani, che portarono i due imperatori al proprio campo e li uccisero, proclamando Gordiano III augusto.\nSarcofago di Balbino.\nIl sarcofago di Balbino \u00e8 un esemplare praticamente unico di sarcofago imperiale di questo periodo. Durante il suo regno, Balbino fece costruire questo sarcofago di marmo per s\u00e9 e per la moglie, il cui nome \u00e8 sconosciuto. Venne scoperto in pezzi nei pressi della Via Appia e restaurato.\nSul coperchio sono raffigurati Balbino e la moglie distesi, l'imperatore raffigurato in un ritratto espressivo. Sebbene i racconti del suo regno congiunto con Pupieno esaltino le sue occupazioni civili in opposizione alle qualit\u00e0 militari di Pupieno, su uno dei lati del sarcofago l'imperatore \u00e8 raffigurato in abiti militari."}
{"id": "1239820", "revid": "125330884", "url": "https://it.wikipedia.org/wiki?curid=1239820", "title": "Scienze motorie e sportive", "text": "Le scienze motorie e sportive costituiscono nel loro complesso l'insieme di quelle particolari discipline che si occupano delle attivit\u00e0 fisiche e dello sport, attraverso lo studio trasversale della medicina, della psicologia, della fisiologia e della didattica dello sport.\nDisciplina in Italia.\nDistinti decreti predisposti successivamente dal ministro Gelmini hanno modificato la terminologia della disciplina insegnata rispettivamente nella scuola secondaria di primo grado e in quella di secondo grado da \"educazione fisica\" a \"scienze motorie e sportive\". Si tratta del DM 37 del 26 marzo 2009 sulle Nuove classi di abilitazione, quadro orario e composizione delle cattedre nelle classi, operativo dal 1\u00ba settembre 2009 per la scuola secondaria di primo grado. In data 15 marzo 2010 sono stati emanati dal Presidente della Repubblica i Regolamenti di riordino dei Nuovi Licei, Tecnici e Professionali, che riguardano, invece, la scuola secondaria di secondo grado.\nIl termine \"scienze motorie\" era stato precedentemente introdotto dal comma 115 dell'art. 17 della Legge n\u00b0 127 del 1997 (Bassanini bis) e dal successivo d.Lgs. n\u00b0 178 del 1998, istitutivi della laurea in scienze motorie, nell'istruzione accademica, per denominare i corsi universitari, evoluzione del diploma superiore ISEF.\nAutorevoli autori hanno discusso il problema dell'esistenza di una scienza del movimento e dello sport o di pi\u00f9 discipline che si occupano delle attivit\u00e0 fisiche e dello sport, deponendo per l'esistenza di un unico campo di interesse scientifico (Ricci G.; Le Boulch J.; Dellabiancia M.P.; Palmisciano G.). La risoluzione del problema epistemologico non \u00e8 stata tenuta in conto nella normativa, perch\u00e9 il termine plurale si \u00e8 prestato a risolvere il problema di adattare i corsi alle diverse facolt\u00e0, dove sono stati attivati in forme e delle tradizioni italiane di rilievo internazionale, maturate nel settore.\nLa denominazione internazionale del campo della scienza in questione in accordo agli standard dell'International Council of Sport Science and Physical Education .\nIn Italia, viene utilizzato nel linguaggio comune il termine \"scienze motorie\" per abbreviazione di \"scienze motorie e sportive\". Si continua talvolta comunque ad utilizzare la dicitura \"educazione fisica\".\nDibattiti circa lo sviluppo e l'identit\u00e0 della disciplina.\nGi\u00e0 il 22 settembre 1982 si svolse a Roma, presso la Scuola dello Sport, il Seminario dal titolo \u201cIl comitato tecnico scientifico per la ricerca applicata allo sport\u201d. Parteciparono molti dei protagonisti della ricerca scientifica applicata all'Educazione Fisica e allo Sport di quel periodo. Il tema principale riguard\u00f2 la definizione epistemologica della disciplina, oltre alla ricerca applicata, l'ambito pedagogico \u2013 didattico, quello sociologico e la teoria dell'allenamento sportivo. Gli Atti del Seminario furono pubblicati su uno Speciale di SdS \u2013 Scuola dello Sport - Rivista di Cultura Sportiva, fra il Numero Unico del 1981 e il Numero 0 del 1982, vedendo la stampa tra la fine del 1982 e l'inizio del 1983.\nSuccessivamente, il 24 gennaio del 1986 si svolse a Napoli il Convegno \"La scienza del movimento umano\", occasione per la fondazione del Centro Studi \"Eugenio Enrile\", in memoria dell'ispettore tecnico centrale dell'Educazione Fisica, figura carismatica di rilievo internazionale, venuto a mancare. Il convegno, organizzato da Antonio Mosca che cur\u00f2 anche la pubblicazione degli Atti, fece il punto sulle acquisizioni tecnico-scientifiche in materia e concluse con la proposta della trasformazione degli ISEF in corsi di laurea, presso le Universit\u00e0.\nIl dibattito circa l'identit\u00e0 scientifica dei corsi del settore delle scienze motorie \u00e8 stato vivo. Come sottolineato da Giuseppe Refrigeri (La Laurea in Scienze Corporee, in Annali della Pubblica Istruzione, 1-2, 1998), per motivi storico-culturali, il settore \u00e8 stato soggetto ad un ritardo di sviluppo che permane, in Italia cos\u00ec come in altri paesi, anche a causa degli svariati interessi corporativistici che gravitano attorno a questo ambito cos\u00ec particolare e multidisciplinare del sapere e del vivere umano.\nProprio per la multidisciplinarit\u00e0 e la particolarit\u00e0 insite nella \"Scienza dello sport, dell'attivit\u00e0 fisica, dell'educazione fisica e sportiva\", di difficile definizione perch\u00e9 campo sospeso tra arte e scienza, pedagogia e medicina, si \u00e8 pi\u00f9 volte visto il prevalere di saperi storicamente pi\u00f9 forti che attorno ad essa gravitano: Medicina su tutti, ma anche, ad esempio, Psicologia, Pedagogia, Fisiologia, Diritto, ecc.\nIn Italia sono poche le facolt\u00e0 di scienze motorie (Universit\u00e0 Statale degli Studi di Milano, Universit\u00e0 degli Studi di Roma \"Foro Italico\", Alma Mater Studiorum - Universit\u00e0 di Bologna, Universit\u00e0 degli Studi di Ferrara, Universit\u00e0 degli Studi di Napoli \"Parthenope\", Universit\u00e0 degli studi di Verona, Universit\u00e0 degli studi di Messina ecc. per esempio), mentre i corsi di laurea in scienze motorie e sportive afferiscono per la gran parte alle facolt\u00e0 di medicina e chirurgia, di psicologia e di scienze della formazione/Educazione.\n le possibilit\u00e0 offerte ai dottori magistrali in scienze motorie di accedere al sistema universitario al fine di diventare docenti essi stessi di materie-chiave con un certo peso in termini di crediti e di accesso ai sistemi decisionali dei corsi/facolt\u00e0.\n Medici, psicologi, biologi, giuristi, pedagogisti, ortopedici, biochimici, fisiologi, ecc. hanno interesse, comprensibilmente, a far prevalere il peso delle loro discipline nel novero di quelle insegnate nei corsi di scienze motorie, anzich\u00e9 promuovere uno sviluppo indipendente delle scienze motorie stesse. Quest'ultimo \u00e8 un nodo da sciogliere, che sta alla base del problema.\nUn altro punto cruciale \u00e8 la qualit\u00e0 degli insegnamenti: se da un lato non \u00e8 ancora avviato l'affrancamento della disciplina dagli altri nuclei di interesse citati, dall'altro tale processo appare ostacolato dalla qualit\u00e0 della formazione offerta agli studenti delle scienze motorie: tali insegnamenti appaiono, di norma, di tipo nozionistico, poich\u00e9 non vengono dati gli strumenti intellettuali (come invece accade di norma in altri corsi storicamente e corporativisticamente pi\u00f9 forti come medicina, diritto, biologia) per un'autonoma ricerca scientifica, per la costruzione di un sistema di sapere nuovo ed indipendente, i cui portatori, gli studenti e i laureati in scienze motorie, siano epistemologicamente consapevoli e forti.\nTale processo di evoluzione risulta, tuttavia, difficile e pare aver imboccato una via di involuzione, tanto che (segnale piuttosto indicativo) in alcuni corsi di laurea in scienze motorie le materie pratiche motorie e sportive sono ridotte per quantit\u00e0 e qualit\u00e0, se non addirittura eliminate, mentre gran peso \u00e8 dato alla nozionistica di tipo medico.\nNel 2013, con l'abolizione delle Facolt\u00e0 per effetto della riforma Gelmini e la conseguente costituzione dei dipartimenti, questi hanno assunto quasi ovunque la denominazione di \"scienze motorie, sport e salute\", come il corso di laurea di primo livello.\nIl termine scienze motorie e sportive non \u00e8 adottato, n\u00e9 a livello accademico n\u00e9 in ambito scolastico, nel resto del mondo. Le facolt\u00e0 di scienza dell'educazione fisica e dello sport europee, nord-americane, russe e cinesi prevedono, inoltre, rispetto a quelle italiane, un maggiore indirizzo verso le materie caratterizzanti e una minore pluralit\u00e0 di materie.\nCorso di laurea in Italia.\nIl corso di laurea inizialmente (negli anni di transizione da I.S.E.F. all'universit\u00e0) aveva una durata di 4 anni composti da 2 anni uguali per tutti pi\u00f9 due anni di indirizzo obbligatorio da scegliere tra (didattico/educativo, attivit\u00e0 motoria preventiva e adattata, economico/manageriale, tecnico/sportivo) per i nuovi iscritti, mentre per i diplomati ISEF che volevano conseguire il pieno titolo di laureati furono attivati, in quel periodo, dei corsi integrativi con esami e una tesi finale.(quarto anno). \nA seguito della riforma dell'universit\u00e0 anche questo corso di laurea \u00e8 stato omologato alla modalit\u00e0 3+2, ossia 3 anni di laurea di base (I livello) e 2 di laurea specialistica oggi magistrale (II livello), prevedendo per quest'ultima tre distinti percorsi: preventivo (attivit\u00e0 motorie preventive ed adattate), economico-manageriale (management delle attivit\u00e0 motorie e sportive) e scientifico-tecnico (scienze e tecniche dello sport).\nPresso l'Universit\u00e0 Statale di Milano la Facolt\u00e0 di Scienze Motorie, per effetto della legge Gelmini, \u00e8 stata rinominata \"Scuola di Scienze Motorie\". Ad essa fanno capo tre Corsi di Laurea. Primo livello (triennale): \"Scienze Motorie Sport e Salute\"; secondo livello (Magistrale): \"Scienza dell'Attivit\u00e0 Fisica per il Benessere\" e \"Scienza Tecnica e Didattica dello Sport\". In tutti e tre i corsi di Laurea, oltre alle materie biomediche, indispensabili perch\u00e9 gli allievi conseguano le necessarie nozioni di base di Anatomia, Biochimica e Fisiologia necessarie per comprendere cosa c'\u00e8 alla base del movimento umano, vengono somministrati corsi \"pratici\" relativi alle diverse discipline sportive, in palestra, sul campo sportivo ed in piscina. L'applicazione pratica \"sul campo\" delle nozioni apprese durante le lezioni frontali, \u00e8 indispensabile al raggiungimento di un'ottima professionalit\u00e0 dei laureati.\nIl corso di laurea di primo livello nonch\u00e9 quello di secondo livello in scienze e tecniche delle attivit\u00e0 motorie preventive e adattate sono anche disponibile in modalit\u00e0 telematica presso l'Universit\u00e0 telematica San Raffaele. Tale ateneo ha attivato inoltre dottorati di ricerca in \"sport and nutritional sciences\".\nInoltre, dall'anno accademico 2013/2014 il corso di laurea di I livello nonch\u00e9 quello di II livello per il percorso Economico-Manageriale sono attivati entrambi in modalit\u00e0 telematica anche presso l'Universit\u00e0 eCampus e presso l'Universit\u00e0 Pegaso.\nLe sedi universitarie con attivo almeno un programma didattico nell'area delle scienze motorie e sportive con nuove immatricolazioni nell'anno accademico 2010-2011 sono state 34.\nIl corso di laurea prevede un numero ampio di discipline, peraltro variabile in qualit\u00e0 e quantit\u00e0 da universit\u00e0 ad universit\u00e0. Le materie possono essere distinte in pratiche (inerenti al settore motorio e sportivo) e teoriche (inerenti al settore biomedico, giuridico, economico, della metodologia didattica e dell'allenamento e psicopedagogico). Tra le discipline pratiche svolte in molti dei corsi di laurea disseminati tra gli atenei italiani, citiamo a titolo non esaustivo i principali sport di squadra italiani (calcio, rugby, pallavolo, pallacanestro, pallanuoto), e quelli individuali come l'atletica, il nuoto, la scherma, la ginnastica artistica e quella ritmica. Tutti questi corsi sono conclusicon esami teorico (orali e/o scritti)-pratici.\nScienze motorie e sportive ed insegnamento nelle scuole italiane.\nNel sistema di istruzione secondaria italiano, trova spazio nelle materie curriculari l'insegnamento dell'educazione fisica. \u00c8 questa la vigente denominazione della disciplina per effetto delle \u201cIndicazioni nazionali per il curricolo della scuola dell'infanzia e del primo ciclo di istruzione\u201d del 5 settembre 2012, che hanno introdotto nuovamente il termine. Sono distinte, pertanto, due classi di concorso, 29/A (educazione fisica nella secondaria di secondo grado) e 30/A (educazione fisica nelle scuole secondarie di primo grado).\nLo schema di regolamento recante \u201cDisposizioni per la razionalizzazione ed accorpamento delle classi di concorso a cattedre e a posti di insegnamento, ai sensi dell'articolo 64, comma 4, lettera a), del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133\", prevede la costituzione di una nuova unica classe di abilitazione, denominata K02A (ambito 2), applicata per la prima volta nel concorso a cattedre bandito nel 2012, a decorrere dal 1\u00ba settembre 2013.\nPer poter insegnare educazione fisica nelle scuole secondarie di primo e di secondo grado ed accedere al reclutamento, occorre abilitarsi nelle specifiche classi di concorso, attraverso un percorso successivo alla laurea magistrale o al diploma Isef, denominato Tirocinio Formativo Attivo (TFA).\nFino all'anno accademico 2008-2009 hanno funzionato corsi abilitanti all'interno delle SSIS, i quali a seconda delle leggi e dei decreti ministeriali che si sono succeduti nel tempo, erano accessibili per gli aspiranti docenti delle scuole secondarie di primo e di secondo grado, dapprima dopo il solo diploma ISEF.\nOggi le SISS sono state soppresse. Il decreto 249 del 10 settembre 2010 disciplinante il \"nuovo sistema di formazione degli insegnanti\" stabilisce che il conseguimento dell'abilitazione all'insegnamento nelle scuole secondarie della disciplina \"Scienze motorie e sportive\" si consegue attraverso lo svolgimento del tirocinio formativo attivo (TFA) comprensivo dell'esame con valore abilitante, nel quale viene svolto sostanzialmente un anno di tirocinio in classe; oppure per coloro i quali erano gi\u00e0 in possesso dei titoli di accesso ai percorsi delle SISS entro la data di entrata in vigore di tale decreto, con il conseguimento del solo anno di TFA detto transitorio; il Tirocinio Formativo Attivo transitorio, \u00e8 stato avviato dall'anno accademico 2011/12.\nUna volta concluso il TFA, anche gli abilitati in Scienze motorie e sportive possono accedere ai percorsi per il conseguimento dell'abilitazione per le attivit\u00e0 di sostegno agli alunni in difficolt\u00e0 oppure per l'insegnamento della materia in lingua straniera (CLIL)."}
{"id": "1239824", "revid": "287204", "url": "https://it.wikipedia.org/wiki?curid=1239824", "title": "Ballston", "text": "Ballston \u00e8 un quartiere periferico (\"neighborhood\") nella Contea di Arlington nello stato statunitense Virginia, e una stazione della Orange Line (Washington Metro) del sistema di Metropolitana di Washington DC.\nStoria.\nChiamata cos\u00ec in onore dalla famiglia Ball, parenti di George Washington, Ballston inizi\u00f2 a crescere a partire dalla \"North Glebe Road\" e il \"Wilson Boulevard\", la pi\u00f9 vecchia intersezione stradale della Virginia del Nord.\nIn accordo con la Arlington Historical Society, Ballston era conosciuta come Birch's Crossroads.\nUna lapide storica che si trova al Ballston Point complex vicino all'incrocio cita:\nQuesta intersezione \u00e8 stata un punto focale fin dal 1740, quando da qui partirono due strade, una dal futuro sito di Alexandria fino all'inizio di Pimmit Run, l'altra da Awbury's Ferry (dal lato di Rosslyn) fino a Falls Church. La prima divenne famosa come la Glebe Road perch\u00e9 costituiva la via di transito verso la parrocchia di Fairfax e in modo da distinguerla dalle altre strade che andavano verso Falls. La seconda fu chiamata Wilson Boulevard in onore del Presidente Wilson. L'intersezione divenne famose come Ball's Crossroads quando fu costruita la Taverna di Ball all'inizio del 1800.\nNel 1896, una linea tramviaria electric trolley line fu costruita a nord degli incroci lungo la presente strada Fairfax Drive, il cui nome deriva da quello della destinazione finale del Tram, Fairfax City. La costruzione della linea tranviaria che partiva da Clarendon per collegarla assieme a Rosslyn al centro di Washington, ci\u00f2 fece s\u00ec che l'area si sviluppasse lontana dagli incroci. Una lapide storica che si trova all'angolo nord ovest tra Fairfax Drive e N. Stafford Street, un isolato ad est della stazione di Ballston Metrorail (la quale si trova sullo stesso posto della stazione del tram di Ballston) cita:\nDal 1900 una cittadina chiamata Central Ballston si era sviluppata nell'area confinante gli attuali Wilson Boulevard, Taylor Street, Washington Boulevard, e Pollard Street. Insediamenti pi\u00f9 diffusi si estesero a ovest verso Lubber Run e a sud verso Glebe Road e Henderson Road."}
{"id": "1239828", "revid": "287204", "url": "https://it.wikipedia.org/wiki?curid=1239828", "title": "Tommot", "text": "Tommot () \u00e8 una citt\u00e0 della Russia situata nella Sacha-Jacuzia localizzata a 450\u00a0km a sud dalla capitale del territorio, Jakutsk, sul fiume Aldan (un affluente di destra del fiume Lena) alle coordinate geografiche 58\u00b023\u2032N, 126\u00b033\u2032E. Tommot fu fondata nel 1923. Secondo i dati del censimento registrati nel 2007, Tommot ha una popolazione di 8.800 abitanti."}
{"id": "1239835", "revid": "110157", "url": "https://it.wikipedia.org/wiki?curid=1239835", "title": "Coppa d'Asia 1984", "text": "La Coppa d'Asia 1984 \u00e8 stata l'ottava edizione della Coppa d'Asia. La fase finale si \u00e8 disputata a Singapore dal 1\u00ba dicembre al 16 dicembre 1984 e fu vinta dall', che ottenne cos\u00ec il suo primo successo nella competizione.\nFase finale.\nFase a gironi.\nGruppo A.\n1\u00ba dicembre\n2 dicembre\n3 dicembre\n4 dicembre\n5 dicembre\n7 dicembre\n8 dicembre\n9 dicembre\n10 dicembre\n11 dicembre\nGruppo B.\n1\u00ba dicembre\n2 dicembre\n3 dicembre\n4 dicembre\n5 dicembre\n7 dicembre\n8 dicembre\n9 dicembre\n10 dicembre\n11 dicembre"}
{"id": "1239841", "revid": "1543377", "url": "https://it.wikipedia.org/wiki?curid=1239841", "title": "Wehha dell'Anglia orientale", "text": "Wehha \u00e8 una figura semi-storica e non c'\u00e8 nulla che provi la sua esistenza o che abbia regnato sull'Anglia orientale. Le fonti pi\u00f9 antiche affermano che sarebbe stato il capostipite della dinastia dei Wuffinga, che avrebbe preso il nome da suo figlio e successore Wuffa. Nel \"Textus Roffensis\", un'importante raccolta di leggi anglosassoni, viene menzionato tra i membri della dinastia reale Wuffinga con il nome di \u01f7ehh \u01f7ilhelming (Wehha Wilhelming). Secondo questo testo era figlio di Wilhelm, figlio di Hryp, figlio di Hro\u00f0mund, figlio di Trygil, figlio di Tyttman, figlio di Caser, figlio di Woden. La \"Historia Brittonum\" parla di un \"Guillem Guercha\", che fu il primo sovrano degli Angli orientali, affermando che \"Woden gener\u00f2 Casser, che gener\u00f2 Titinon, che gener\u00f2 Trigil, che gener\u00f2 Rodmunt, che gener\u00f2 Rippa, che gener\u00f2 Guillem Guercha, che fu il primo re dell'Anglia orientale. Quest'ultimo gener\u00f2 Uffa, che gener\u00f2 Tytillus, che gener\u00f2 Eni, che gener\u00f2 Edric, che gener\u00f2 Aldwulf, che gener\u00f2 Elric\". DP Kirby sostiene Wehha, padre di Wuffa, sarebbe il fondatore della dinastia dei Wuffinga. Tuttavia vista la scarsit\u00e0 dei documenti, Martin Carver mette in guardia sulla possibilit\u00e0 di giungere a conclusioni certe e dettagliate sui primi re Wuffinga.\nSi pensa che il nome Wehha fosse una versione ipocoristica di \"Wihst\u0101n\", padre di Wiglaf nel poema anglosassone \"Beowulf\", cosa che, insieme ad altri elementi quali i reperti scoperti nella nave funeraria di Sutton Hoo nel 1939, suggerirebbero una connessione tra i Wuffinga e la dinastia svedese degli Scylfing. Quindi, i primi potrebbero essere giunti proprio dalla Svezia. Dato, per\u00f2, che oggi si ritiene che i manufatti trovati nella nave sarebbero stati prodotti in Inghilterra, l'ipotesi de'origine scandinava dei Wuffinga \u00e8 ora pi\u00f9 controversa."}
{"id": "1239842", "revid": "838137", "url": "https://it.wikipedia.org/wiki?curid=1239842", "title": "Norbert R\u00f3zsa", "text": "Specializzato nella rana ha vinto la medaglia d'oro nei 200\u00a0m rana alle Olimpiadi di Atlanta 1996 e quelle d'argento nei 100\u00a0m e 200\u00a0m rana a Barcellona 1992."}
{"id": "1239845", "revid": "70217", "url": "https://it.wikipedia.org/wiki?curid=1239845", "title": "Matrici definite positive", "text": ""}
{"id": "1239847", "revid": "181699", "url": "https://it.wikipedia.org/wiki?curid=1239847", "title": "Eni of East Anglia", "text": ""}
{"id": "1239855", "revid": "123180271", "url": "https://it.wikipedia.org/wiki?curid=1239855", "title": "Pinzimonio", "text": "Con pinzimonio (\"cazzimperio\" [dial.], altrimenti detto \"zalimperio\", o \"cacimperio\") si indica propriamente una salsa a crudo fatta con olio d'oliva, sale e pepe e facoltativamente aceto, in cui si possono intingere ortaggi crudi, Una preparazione proposta come antipasto oppure contorno, come l'insalata e similmente alle crudit\u00e9s.\nStoria.\nLa storia del pinzimonio ha origini antiche, era gi\u00e0 diffuso nei banchetti rinascimentali quando la frutta e la verdura, che completava i vassoi delle portate con intenti puramente decorativi (trionfi), cominci\u00f2 ad essere consumata intinta nei sughi delle carni che aveva accompagnato.\nVerso il XIX secolo si consolid\u00f2 l\u2019abitudine di sostituire i sughi con l'olio d\u2019oliva, avendo acquisito, le verdure fresche, la dignit\u00e0 di vera pietanza.\nA Roma.\nA Roma \u00e8 una pietanza tipica del pranzo di Natale, utile per rinfrescarsi la bocca dopo aver mangiato gli abbondanti primi e secondi.\nIl termine \"cazzimperio\", prettamente romanesco, \u00e8 di etimologia incerta, anche se la tesi pi\u00f9 avvalorata \u00e8 che derivi dall'italiano arcaico \"cazza\", il cui significato \u00e8 quello di mestolo, arnese usato dagli alchimisti. Questo termine viene citato in una poesia del 1942 di Trilussa, e in un sonetto del 1831 di Giuseppe Gioachino Belli che recita:\nI termini \"pinzimonio\" e \"cazzimperio\" sono stati usati anche da Roberto Benigni nel suo show \"Tuttobenigni 95/96\"; infatti all'inizio dello spettacolo l'attore si finge un politico intento a fondare il \"Partito del Pinzimonio\", termine per il quale il maestro Nicola Piovani ha inciso un'omonima canzone."}
{"id": "1239859", "revid": "287204", "url": "https://it.wikipedia.org/wiki?curid=1239859", "title": "Dominio pelagico", "text": "Il dominio pelagico \u00e8, insieme al dominio bentonico, una delle due suddivisioni dell'ambiente marino. In base alla distanza dalla costa, \u00e8 stato diviso in due province:\nIl nome deriva dal greco antico \u03c0\u03ad\u03bb\u03b1\u03b3\u03bf\u03c2 \"p\u00e8lagos\", ossia \"mare aperto\".\nSottosezioni del dominio pelagico.\nIl dominio pelagico \u00e8 suddiviso in 5 sottosezioni in base alle diverse caratteristiche ecologiche, dovute principalmente alla profondit\u00e0:\nLe zone batipelagica, abissopelagica e adopelagica hanno caratteristiche simili e vengono spesso raggruppate dai biologi in una zona singola, la zona afotica. Le zone epipelagica e mesopelagica costituiscono la zona fotica.\nBiologia.\nIn biologia marina, si definisce pelagico un organismo che nuota o viene trasportato dalla corrente e che svolge gran parte del suo ciclo vitale lontano dal fondo del mare (o di un lago). Questo termine viene utilizzato in contrapposizione a bentonico. Gli organismi pelagici possono essere suddivisi nelle due categorie ecologiche di plancton e necton. Esempi di organismi pelagici sono le meduse, le sardine, gli squali."}
{"id": "1239860", "revid": "35707", "url": "https://it.wikipedia.org/wiki?curid=1239860", "title": "Doo Wop", "text": ""}
{"id": "1239864", "revid": "111319", "url": "https://it.wikipedia.org/wiki?curid=1239864", "title": "Norbert R\u00f3sza", "text": ""}
{"id": "1239870", "revid": "290351", "url": "https://it.wikipedia.org/wiki?curid=1239870", "title": "Umberto Marino", "text": "Biografia.\nLaureato in giurisprudenza, \u00e8 stato criminalista grafico e magistrato onorario. Ha studiato presso l'Accademia nazionale d'arte drammatica e seguito seminari di Dario Fo, Judith Malina, Jerzy Grotowsky e Andrej Serban. Ha iniziato la carriera teatrale nelle vesti di attore e assistente alla regia con registi quali Orazio Costa, Giuseppe Patroni Griffi, Giorgio Albertazzi, Gianfranco De Bosio e Carlo Cecchi.\nHa cominciato a scrivere e dirigere per la radio, con pi\u00f9 di 200 regie radiofoniche. \u00c8 poi passato alla scrittura teatrale e quindi a quella cinematografica e televisiva. Ha scritto numerosi lungometraggi di animazione.\nHa diretto, o hanno interpretato i suoi copioni, gli attori: Murray Abraham, Ambra Angiolini, Manuela Arcuri, Luca Argentero, Margherita Buy, Alessio Boni, Raoul Bova, Nancy Brilli, Tosca D'Aquino, Enrico Brignano, Fabrizio Bentivoglio, Claudio Bisio, Enzo Cannavale, Sergio Castellitto, Valentina Cervi, Roberto Ciufoli, Maria Grazia Cucinotta, Roberto De Francesco. Ennio Fantastichini, Antonello Fassari, Sabrina Ferilli, Donatella Finocchiaro, Stefano Fresi, Lisa Gastoni, Massimo Ghini, Fabrizio Gifuni, Max Giusti, Terence Hill, Vanessa Incontrada, Nastassja Kinski, Daniele Liotti, Sophia Loren, Enrico Lo Verso, Ernesto Mahieux, Neri Marcor\u00e8, Nello Mascia, Valerio Mastandrea, Giovanna Mezzogiorno, Enrico Montesano, Giorgio Panariello, Francesco Pannofino, Rocco Papaleo, Daniele Pecci, Paola Pitagora, Violante Placido, Renato Pozzetto, Vittoria Puccini, Massimo Ranieri, Kim Rossi Stuart, Massimiliano Rossi, Sergio Rubini, Pepe Sancho, Emilio Solfrizzi, Felipe Tovar, Antonia Truppo, Giuseppe Zeno e Humberto Zurita.\nHa insegnato drammaturgia e recitazione presso l'Accademia nazionale d'arte drammatica, Civica di Milano, il Centro sperimentale di cinematografia, IULM Milano, Centro internazionale di drammaturgia di Fiesole, Tutti in scena (regione Lazio).\nNel 2019 \u00e8 diventato direttore della Scuola di sceneggiatura dell'ANAC \"Leo Benvenuti\"."}
{"id": "1239872", "revid": "117377266", "url": "https://it.wikipedia.org/wiki?curid=1239872", "title": "Eolo (disambigua)", "text": ""}
{"id": "1239874", "revid": "125022957", "url": "https://it.wikipedia.org/wiki?curid=1239874", "title": "Elena di Baviera", "text": "Biografia.\nFamiglia.\nElena era la seconda figlia di Massimiliano Giuseppe in Baviera, appartenente al ramo ducale della famiglia reale, e della Principessa Ludovica di Baviera, figlia di Re Massimiliano I di Baviera. Nata nel palazzo paterno a Monaco di Baviera, trascorse l'infanzia al castello di Possenhofen, residenza estiva della famiglia. Elena, al contrario dei famigliari, era cattolica praticante, si recava spesso dai malati e si dava ad opere di carit\u00e0.\nMatrimonio.\nNel cercare un buon partito da far sposare a suo figlio Francesco Giuseppe d'Austria, l'arciduchessa Sofia di Baviera scelse Elena, sua nipote, bench\u00e9 rimproverasse la sorella Ludovica dell'educazione poco aristocratica impartita ai suoi figli. Pur di vedere la figlia sul trono austriaco, Ludovica impose alla figlia maggiore di imparare il francese (lingua ufficiale delle corti europee) e di imparare tutto il complicato cerimoniale della corte imperiale.\nLe madri avevano pensato di fare incontrare i due giovani, che si erano visti soltanto una volta a Innsbruck da bambini, a Bad Ischl. Per l'occasione, Ludovica port\u00f2 con s\u00e9 anche Elisabetta. Francesco Giuseppe si innamor\u00f2 di quest'ultima e la prefer\u00ec alla sorella.\nIl ballo della vigilia del compleanno di Francesco Giuseppe doveva essere la serata di Elena: il fidanzamento sarebbe stato ufficializzato con la consegna di un bouquet da parte dello sposo alla futura consorte. Francesco Giuseppe per\u00f2 diede i fiori a Elisabetta e ball\u00f2 con lei tutti i balli che erano stati invece previsti con Elena. Il giorno dopo infatti chiese la mano di Elisabetta alla zia. Ludovica ne fu sorpresa ma, a conti fatti, le era indifferente quale figlia salisse al trono. Delusa e afflitta era invece Elena, che si sentiva rifiutata dall'uno e tradita dall'altra.\nArrivata a 22 anni, Elena era ancora nubile e le speranze di trovarle marito si riducevano con il passare del tempo. Ludovica per\u00f2 si mise in azione per cercarle un buon partito prima che fosse troppo tardi. Punt\u00f2 su Massimiliano Antonio, principe ereditario di Thurn und Taxis. Il casato proveniva da una famiglia nobile lombarda e aveva trovato la sua fortuna quando Massimiliano I d'Asburgo li ammise nella nobilt\u00e0 di diritto ereditario dell'impero. Nel 1615 un Taxis venne nominato maestro della posta imperiale; un incarico che dopo divenne ereditario. I Thurn und Taxis si considerano, non a caso, i fondatori della posta.\nLudovica, ancora una volta, progett\u00f2 di far incontrare i due giovani a Possenhofen e stavolta il suo piano riusc\u00ec. Massimiliano non era bello, ma colto, e apprezz\u00f2 le virt\u00f9 interiori della ragazza. I genitori di Massimiliano, allettati dalla prospettiva di imparentarsi con l'imperatore, furono d'accordo per il matrimonio.\nIl re Massimiliano II di Baviera, Capo della casa di Wittelsbach, era contrario a matrimoni impari tra membri della sua famiglia, cui spettava il trattamento di Altezza reale, con esponenti di famiglie non reali, e pertanto rifiut\u00f2 di dare il suo assenso alle nozze di Elena con il principe ereditario di Thurn und Taxis. Fu soltanto l'intervento dell'imperatrice Elisabetta, che fece pressioni sul cugino Massimiliano II, a sbloccare la situazione e a far ottenere a Elena il consenso reale alle sue nozze. L'unica condizione fu che Elena continuasse a usare il proprio trattamento di nascita, cio\u00e8 quello di Altezza reale, invece di quello che avrebbe acquisito con le nozze, cio\u00e8 Altezza serenissima. Oltre al rango mantenne anche il titolo di duchessa in Baviera, cui si andava ad aggiungere il titolo acquisito per matrimonio.\nL'Imperatrice Elisabetta trovava in lei anche un'amica fidata con cui sfogare il proprio malcontento nei confronti della corte di Vienna e della suocera Sofia. Tra di loro parlavano sempre in inglese, una lingua incomprensibile per molti. A Possenhofen vennero celebrate le nozze il 24 agosto 1858. Il 22 dicembre gli sposi fecero il loro ingresso a Ratisbona, dove la popolazione accolse Elena con calore.\nLa prima figlia, Luisa Matilde, nacque nel 1859, seguita dalla seconda, Elisabetta Maria, nata nel 1860. Poco dopo la nascita della secondogenita, si rec\u00f2 a Corf\u00f9 per far visita alla sorella Elisabetta seriamente ammalata, uno stato dovuto alla sua continua depressione e insofferenza alla vita di corte e al cerimoniale. Il consiglio che le dava era sempre lo stesso: cercare un compromesso e pazientare con la zia Sofia.\nNel 1862 Elena diede alla luce il tanto atteso figlio maschio, Massimiliano Maria a cui ne segu\u00ec un altro nel 1867 chiamato Alberto. Anche se la coppia ebbe un matrimonio felice, fu per\u00f2 messa in ombra dal grave stato di salute di Massimiliano Antonio, che soffriva di una malattia renale cronica. N\u00e9 un ciclo di trattamento a Karlsbad, n\u00e9 i migliori medici poterono salvarlo. Massimiliano mor\u00ec nel 1867, a soli 35 anni. Elena si disper\u00f2 per il dolore. Il suo era stato il matrimonio pi\u00f9 felice tra le sorelle. Tutti a Ratisbona piangevano la morte del loro principe, il quale si era dato insieme alla moglie a numerose opere di carit\u00e0. La vedova assisteva ogni giorno a una messa celebrata davanti alla tomba del marito. Pass\u00f2 molto tempo prima che riuscisse a ritrovare la serenit\u00e0.\nDiscendenza.\nElena e Massimiliano ebbero quattro figli;\nCapofamiglia.\nAcquist\u00f2 il castello Tutzing, sulle rive del lago Starnberg, per poter stare vicino alla famiglia. Con la morte del marito e del suocero subito dopo, la famiglia Thurn und Taxis era in balia degli eventi: Bismarck aveva privato la famiglia del monopolio del servizio postale in Germania. Elena doveva quindi riuscire a gestire gli affari economici della famiglia almeno fino alla maggiore et\u00e0 dei figli. Viaggiava spesso per l'Europa, come del resto facevano Elisabetta e Maria Sofia, ma facendo sempre ritorno a casa per dover badare agli affari.\nArriv\u00f2 poi anche il momento di dover maritare le figlie. I figli maschi erano invece sotto la tutela dei precettori perch\u00e9 studiassero. Il ruolo di capofamiglia venne meno con la maggiore et\u00e0 di Massimiliano, che a 21 anni divenne il settimo principe di Thurn und Taxis assumendo il governo. Alla morte di questi, assunse il governo il fratello Alberto quando, due anni dopo, divenne maggiorenne.\nPresunti problemi mentali e morte.\nLa figlia Elisabetta rese Elena nonna per la prima volta. Tuttavia il parto danneggi\u00f2 ulteriormente la sua salute malferma e mor\u00ec a soli 21 anni. Elena cerc\u00f2 conforto, ancora una volta, nella fede ma, quando pochi anni dopo mor\u00ec anche il figlio Massimiliano, la disperazione si tramut\u00f2 quasi in pazzia e in un allontanamento dal resto del mondo. La depressione cronica sembra essere ereditaria nella famiglia reale di Baviera: tutti i figli di Ludovica e altri esponenti della famiglia ne soffrivano e i numerosi matrimoni tra consanguinei aumentarono l'incidenza della malattia.\nAlberto, nonostante la giovane et\u00e0, diede impressione alla madre di essere un buon principe, pertanto ritrov\u00f2 maggiore serenit\u00e0. Tempo dopo per\u00f2 Elena si ammal\u00f2 gravemente per un'infiammazione alla gola che le imped\u00ec di nutrirsi. Le forze l'abbandonarono in pi\u00f9 fu colta da febbre alta e da delirio. L'imperatrice Elisabetta rimase accanto alla sorella fino alla fine. I funerali si svolsero in un clima di profondo dolore per gli abitanti di Ratisbona: Elena era infatti la loro amata benefattrice. Venne seppellita nella cripta della famiglia Thurn und Taxis."}
{"id": "1239877", "revid": "1573940", "url": "https://it.wikipedia.org/wiki?curid=1239877", "title": "Nick Gillingham", "text": "Specializzato nella rana ha vinto la medaglia d'argento nei 200\u00a0m rana alle Olimpiadi di Seoul 1988 e di bronzo a Barcellona 1992."}
{"id": "1239878", "revid": "124603522", "url": "https://it.wikipedia.org/wiki?curid=1239878", "title": "Vicario", "text": "Vicario \u00e8 l'organo incaricato in via preventiva e generale di esercitare, quale \"supplente\", le competenze spettanti a un altro, a seguito dell'impossibilit\u00e0 di quest'ultimo di funzionare, per assenza o impedimento del suo titolare. Di solito, oltre a esercitare le competenze di un altro organo in qualit\u00e0 di supplente, il vicario ha anche competenze proprie; spesso \u00e8 subordinato all'organo che sostituisce o lo coadiuva nell'esercizio delle sue funzioni.\nVarianti.\nL'organo vicario \u00e8 frequentemente designato anteponendo il prefisso \"vice\" alla denominazione di quello che sostituisce (ad esempio: viceprefetto; ortograficamente \u00e8 corretta anche la grafia staccata, come in vice prefetto). A volte, tuttavia, il prefisso ha un significato diverso (o ulteriore), equivalente a quello del prefisso \"sotto\", designando il funzionario o il grado che nella gerarchia \u00e8 immediatamente inferiore a quello alla cui denominazione \u00e8 anteposto.\nStoria.\nIn passato il termine vicario aveva un significato pi\u00f9 ampio, designando anche il funzionario che rappresentava il sovrano o, in generale, un'autorit\u00e0 superiore, specialmente in una parte del territorio; ad esempio, nell'Impero romano, dopo la riforma di Diocleziano, il \"vicarius\" era l'alto funzionario al quale era affidata l'amministrazione civile di una diocesi. \nA partire dal Medioevo, il titolo di vicario venne attribuito a vari funzionari, ma and\u00f2 radicandosi soprattutto nel clero. Viceversa, per gli ordinamenti laicali si and\u00f2 diffondendo, per esprimere il medesimo concetto, l'appellativo \"locum tenens\" da cui, in ambito militare, discende il termine luogotenente.\nNella gerarchia cattolica.\nTuttora nell'ordinamento canonico sopravvive la terminologia che utilizza questo sintagma: al riguardo si possono ricordare il vicario generale, il vicario episcopale, il vicario apostolico, il vicario parrocchiale ecc.\nNell'Islam.\nIl termine arabo equivalente di \"vicario\" \u00e8 \"khalif\", che deriva da un verbo il cui significato \u00e8 \"rilevare, venire dopo\" e, nel sostantivo, \"successore, vicario, luogotenente\".\nNello Stato islamico disegnato da Muhammad, questi indic\u00f2 il Califfato, che designa coloro che via via esercitarono le funzioni politiche ed istituzionali del profeta."}
{"id": "1239879", "revid": "110465200", "url": "https://it.wikipedia.org/wiki?curid=1239879", "title": "Leonard Adleman", "text": "Ha contribuito nel 1978 con Ronald Rivest e Adi Shamir allo sviluppo del sistema di crittografia asimmetrica RSA che infatti \u00e8 un acronimo costituito dalle iniziali dei cognomi dei tre creatori: Ron Rivest, Adi Shamir, e Leonard Adleman.\nPresso la University of California di Berkeley ha conseguito un Bachelor of Science in matematica nel 1968 ed un PhD in Computer Science nel 1976. Oltre che matematico ed informatico, Adleman \u00e8 un esperto di biologia molecolare.\nCome indicato da Fred Cohen nel suo scritto \"Esperimenti con i virus per computer\" (1984), fu Adleman il primo a coniare e usare il termine \"virus\" per indicare i malware che infettano i computer e a paragonare il comportamento di un virus informatico a quello di un virus biologico, soprattutto per quanto concerne il propagarsi dell'infezione.\nIn quanto biologo molecolare \u00e8 il creatore del computer a DNA: nel 1994 sorprese la comunit\u00e0 scientifica usando gli strumenti della biologia molecolare per risolvere un'istanza del problema del cammino hamiltoniano su un grafo orientato (PPHO). Questa \u00e8 stata la prima volta che un problema matematico \u00e8 stato risolto con la biologia. Negli anni successivi molti altri problemi sono stati affrontati usando manipolazioni con il DNA.\nPubblicazioni.\nLeonard Adleman ha pubblicato moltissimi lavori sia da solo che con altri scienziati. Tra le pubblicazioni pi\u00f9 significative si ricordano:"}
{"id": "1239880", "revid": "125683910", "url": "https://it.wikipedia.org/wiki?curid=1239880", "title": "Tob\u0131l Fwtbol Klwb\u0131", "text": "L'FC Tobol Qostanaj (kazako: \u0424\u041a \u0422\u043e\u0431\u044b\u043b, \"FC Tobol\") \u00e8 una societ\u00e0 calcistica kazaka con sede nella citt\u00e0 di Qostanaj. Milita nella massima divisione nazionale sin dalla nascita del torneo, nel 1992.\nFece la sua prima partecipazione nelle coppe europee nel 2003, raggiungendo subito il terzo turno della Coppa Intertoto, dopo aver eliminato il e il Sint-Truidense e prima di essere estromessa dalla competizione per mano del Pasching. Nella Coppa UEFA 2006-2007 \u00e8 stato eliminato dal , mentre nella Coppa Intertoto 2007 ha eliminato squadre pi\u00f9 quotate, come lo Zestaponi, lo Slovan Liberec e l'.\nPrende parte ai preliminari di UEFA Europa League 2018-2019. Qui elimina il FC Samtredia vincendo entrambi i match, ma poi viene eliminato per la regola dei gol in trasferta dagli armeni del Pyunik Erevan.\nOrganico.\nRosa 2021.\n\"Aggiornata al 5 gennaio 2022."}
{"id": "1239885", "revid": "120848649", "url": "https://it.wikipedia.org/wiki?curid=1239885", "title": "Laurie King", "text": ""}
{"id": "1239891", "revid": "125772443", "url": "https://it.wikipedia.org/wiki?curid=1239891", "title": "Nazionale di calcio di Hong Kong", "text": "La nazionale di calcio di Hong Kong (in cinese \u9999\u6e2f\u8db3\u7403\u4ee3\u8868\u968a, in pinyin \"Xi\u0101ngg\u01ceng Z\u00faqi\u00fa D\u00e0ibi\u01ceodu\u00ec\", in inglese \"Hong Kong national football team\") \u00e8 la rappresentativa calcistica nazionale di Hong Kong ed \u00e8 posta sotto l'egida della Hong Kong Football Association.\nHong Kong gioc\u00f2 la sua prima partita ufficiale nel 1949 contro la . La sua prima vittoria arriv\u00f2 nel 1953 battendo 4-0 la stessa Corea del Sud.\nHong Kong si qualific\u00f2 a tre delle prime quattro edizioni della Coppa d'Asia arrivando terzo all'edizione 1956.\nHong Kong non si \u00e8 mai qualificato ai Mondiali. Tuttavia la sua vittoria pi\u00f9 importante fu quella contro la Cina durante le qualificazioni ai Mondiali 1986. Il 19 maggio 1985, a Pechino, Hong Kong affront\u00f2 la nell'ultima partita del primo turno di qualificazione. Hong Kong per passare il turno doveva per forza vincere mentre alla Cina bastava un pareggio. Allenata da Kwok Ka Ming (\u90ed\u5bb6\u660e), la nazionale ospite riusc\u00ec nell'impresa di vincere 2-1 grazie ai gol di Cheung Chi Tak (\u5f35\u5fd7\u5fb7) e Ku Kam Fai (\u9867\u9326\u8f1d) e a qualificarsi al turno successivo dove fu eliminato dal .\nIl 9 febbraio 2005, per festeggiare il 90\u00ba anniversario della Hong Kong Football Association e della Confedera\u00e7\u00e3o Brasileira de Futebol, Hong Kong ospit\u00f2 il Brasile in un'amichevole perdendo 7-1 (Lee Sze Ming (\u674e\u601d\u660e) segn\u00f2 l'unico gol di Hong Kong).\nHong Kong gioca di solito le sue partite casalinghe al Hong Kong Stadium, ma talvolta gioca anche al Siu Sai Wan Sports Ground di Chai Wan e al Mong Kok Stadium di Mong Kok.\nOccupa il 148\u00ba posto della Classifica mondiale della FIFA.\nRosa attuale.\n\"Presenze, reti e numerazione aggiornate al 15 giugno 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "1239894", "revid": "6923", "url": "https://it.wikipedia.org/wiki?curid=1239894", "title": "Hyneria lindae", "text": "Hyneria \u00e8 un genere estinto di grande pesce predatore sarcopterygio vissuto durante il periodo Devoniano, circa 360 milioni di anni fa (Famenniano), in quella che oggi \u00e8 la Pennsylvania. Il genere contiene una singola specie, ossia \"H. lindae\". Il nome del genere \"Hyneria\" \u00e8 un riferimento al villaggio di Hyner, in Pennsylvania, luogo vicino a dove \u00e8 stato rinvenuto il primo esemplare. L'epiteto specifico, \"lindae\", deriva dal nome della moglie di Keith Stewart Thomson, che descrisse questo pesce. Tra i parenti di questo predatore vi era l'enorme \"Rhizodus\", capace di raggiungere anche i 6-7 metri (19,6-22,9 piedi).\nDescrizione.\n\"Hyneria\" era un pesce molto grosso, la cui lunghezza totale \u00e8 stimata tra 2,5-3,7 metri (8,2-12,1 piedi). Il cranio era formato da ossa dermiche pesanti e ornate mentre la mandibola era relativamente lunga e poco profonda. I denti erano robusti, e quelli posizionati nella premascella formano lunghe zanne anche di 5 centimetri (2 pollici). Il suo corpo era coperto da scaglie cicloidali. L'animale possedeva grandi canali sensoriali che probabilmente lo aiutavano a rilevare possibili prede, nelle acque torbide del suo ambiente.\nScoperta.\nI fossili originali di \"Hyneria\" provengono da due localit\u00e0 della Pennsylvania, negli Stati Uniti, uno trovato tra i villaggi di North Bend e Hyner e un altro vicino a Emporium. Consistevano in un cranio parziale disarticolato e frammenti della cintura scapolare. I fossili furono rinvenuti nella Formazione Catskill a Red Hill Shale, formazione risalente al Devoniano superiore. Questi rimasero gli unici resti conosciuti fino al 1993 quando un rinnovato sforzo di raccolta scopr\u00ec del nuovo e abbondante materiale fossile. \"Hyneria\" \u00e8 considerato il pi\u00f9 grande e comune pesce sarcopterigio rinvenuto a Red Hill Shale. Nel 2018, Daeschler &amp; Downs pubblicarono una nuova diagnosi e ridescrizione della specie sulla base dei nuovi resti della Formazione Catskill, riuscendo a ricostruire gran parte dell'anatomia dell'animale.\nNella cultura di massa.\n\"Hyneria\" compare nel programma della BBC \"L'impero dei mostri - La vita prima dei dinosauri\". Ne \u00e8 protagonista un esemplare femmina mentre cerca di attaccare due \"Hynerpeton\", strisciando sulla terraferma con le pinne (stessa strategia di agguato utilizzata dall'orca con le foche). Questo \u00e8 certamente ipotetico, dato che si crede che i pesci primitivi fossero capaci di allontanarsi dall'acqua per breve tempo."}
{"id": "1239895", "revid": "48344", "url": "https://it.wikipedia.org/wiki?curid=1239895", "title": "Michele Del Prete", "text": ""}
{"id": "1239896", "revid": "486946", "url": "https://it.wikipedia.org/wiki?curid=1239896", "title": "FC Tobol", "text": ""}
{"id": "1239897", "revid": "287204", "url": "https://it.wikipedia.org/wiki?curid=1239897", "title": "Federazione Italiana Arti Marziali", "text": "La Federazione Italiana Arti Marziali (\"FIAM\") venne fondata nel 1974 da alcuni dei personaggi pi\u00f9 rilevanti del panorama marzialistico italiano, quali Ennio Falsoni, Rodolfo Ottaggio, Bruno Munda e Cesare Barioli.\nStoria recente.\nNel 2004 si decide di costituire una struttura basata su ampi poteri di delega ai comitati provinciali e regionali e realizzare un organigramma estremamente ramificato in grado di coprire tutte le funzioni necessarie alla gestione ottimale di una federazione nazionale. Nel 2007 la presidenza Fiam viene assunta dall'Arch. Bruno Gilardi, ex grande campione di karate. Il ruolo di vicepresidente viene assegnato ad un'altra figura estremamente conosciuta nel panorama del karate italiano, Massimo Di Luigi e a completare l'organigramma dirigenziale troviamo Manuela Negrini, Giacomo Gullo, Antonino Inserra, Giuseppe Sacchi mentre Segretario Generale della Federazione viene nominata Francesca Frate, altra ex campionessa di karate.\nLa Fiam fa parte della federazione internazionale WKC (World Karate Confederation), presieduta dal serbo Marko Nicovic e il cui Presidente fondatore \u00e8 il tedesco Fritz Wendland, figura storica del karate mondiale. La WKC nel giugno 2007 ha assegnato alla Fiam l'organizzazione del 6\u00ba Campionato del Mondo WKC, che si \u00e8 svolto a pochi chilometri da Bergamo, per l'esattezza a Treviglio. Alla rassegna iridata si sono presentati circa 1000 atleti provenienti dai cinque continenti e alle gare sono accorsi migliaia di spettatori che hanno letteralmente gremito il locale palazzo dello sport, denominato PalaFacchetti. La parte del leone viene recitata proprio dagli azzurri della Fiam che si sono classificati al primo posto nel medagliere della competizione in virt\u00f9 di 30 medaglie complessive, 11 ori, 10 argenti e 9 bronzi. L'esperienza del Campionato del Mondo, oltre che per i successi agonistici, verr\u00e0 ricordata dalla Fiam per gli ottimi riscontri organizzativi. L'organizzazione dell'evento \u00e8 stata affidata al Comitato Bergamo 2007, il quale ne ha gestito e coordinato l'intera preparazione, ottenendo lusinghieri riconoscimenti da parte degli addetti ai lavori e dei vertici internazionali WKC.\nDal 6 all'8 giugno 2008 la FIAM ha partecipato al 6\u00ba Campionato europeo di karate WKC (World Karate Confederation) a Banja Luka, in Bosnia Erzegovina e ha ottenuto il primo posto nel medagliere assoluto, grazie a 10 ori, 6 argenti e 6 bronzi. Gli ori sono di Lorenzo Bergamaschi, Manuel Caselli, Francesca Cotichini, Luigi Piccioni, Angelo Lapaglia, Roberta Taliercio, la squadra maschile di kata shito ryu (Bergamaschi-Chiarini-Zoncada), la squadra femminile di kata shotokan (Gazzaniga-Fedi-Bragante), la squadra femminile di kata wado-ryu (Cotichini-Alcamo-Cauli) e la squadra maschile di kata wado-ryu (Caselli-Canto-Comparelli). La soddisfazione \u00e8 stata grande perch\u00e9 si \u00e8 trattato del primo successo europeo a livello assoluto della FIAM. I tecnici che hanno partecipato alla spedizione azzurra a Banja Luka e ai quali va attribuita gran parte del merito sono Michele Scutaro, direttore tecnico nazionale, Ilio Semino, CT Kata, CT Kumite e gli allenatori Enzo Collamati e Maurizio Fabi, rispettivamente coach kata e kumite. A completare il gruppo, il Presidente Bruno Gilardi, il Vicepresidente Massimo Di Luigi, il segretario generale Francesca Frate e gli arbitri internazionali Franco Sebenello, Angelo Cocco, Carmine Di Valentino ed Eugenio Sacchetta.\nIl 2008 si \u00e8 chiuso con un'altra importante manifestazione la 6\u00b0 WKC Juniors e Cadets World Championships svolta a Novo Mesto in Slovenia. Anche in questo caso notevoli i risultati ottenuti dai nostri campioni: 3\u00ba piazzamento per la categoria Juniors con 4 ori, 2 argenti e 3 bronzi; 6\u00ba posto per la categoria Cadets con 2 ori e 2 argenti e per finire 8\u00ba piazzamento per la categoria Children che ha guadagnato rispettivamente 3 ori, 9 argenti e 4 bronzi. Il 2009 ha visto un sostanziale incremento nel numero dei tesserati Fiam, oltre all'intensificarsi di manifestazioni e appuntamenti che hanno coinvolto atleti e amatori delle diverse discipline presenti in Fiam. Dal 10 al 15 giugno si \u00e8 svolto il mondiale di Karate a Fort Lauderdale, in Florida. La Nazionale italiana si \u00e8 classificata al secondo posto, alle spalle solo degli USA padroni di casa, con un medagliere complessivo composto da 8 ori, 3 argenti e 10 bronzi."}
{"id": "1239898", "revid": "72396", "url": "https://it.wikipedia.org/wiki?curid=1239898", "title": "Laurie R. King", "text": ""}
{"id": "1239906", "revid": "486946", "url": "https://it.wikipedia.org/wiki?curid=1239906", "title": "Federazione italiana dei lavoratori del legno, dell'edilizia, industrie affini ed estrattive", "text": ""}
{"id": "1239909", "revid": "1543377", "url": "https://it.wikipedia.org/wiki?curid=1239909", "title": "Castelluccio di Noto", "text": "Castelluccio di Noto (\"U Casti\u1e0d\u1e0duzzu\" in siciliano) \u00e8 un sito archeologico localizzato in provincia di Siracusa, tra i comuni di Noto e Palazzolo Acreide e che ha dato il nome all'omonima cultura di Castelluccio.\nDescrizione.\nIl sito fu scoperto dall'archeologo Paolo Orsi che lo dat\u00f2 tra il XIX ed il XV secolo a.C. e, pertanto, alla prima et\u00e0 del bronzo siciliana.\nGli studiosi hanno individuato la necropoli e il piano dell'abitato, quest'ultimo posto su uno sperone roccioso, una sorta di acropoli fortificata.\nLa necropoli consta di oltre 200 tombe a grotticella artificiale, scavate nelle pareti ripide della vicina cava della Signora. La pi\u00f9 monumentale \u00e8 la cosiddetta \"Tomba del Principe\" con un prospetto costituito da quattro finti pilastri.\nDal sito provengono numerosissimi materiali ceramici, oggi esposti al museo archeologico regionale \"Paolo Orsi\" di Siracusa, oltre a reperti in bronzo e due famosissimi portelli tombali con incisi simboli spiraliformi."}
{"id": "1239911", "revid": "85405", "url": "https://it.wikipedia.org/wiki?curid=1239911", "title": "Khanato di Quasim", "text": ""}
{"id": "1239914", "revid": "838137", "url": "https://it.wikipedia.org/wiki?curid=1239914", "title": "Denis Pankratov", "text": "Specializzato nella farfalla ha vinto la medaglia d'oro nei 100\u00a0m e 200\u00a0m ai Giochi olimpici di Atlanta 1996. \u00c8 diventato membro della International Swimming Hall of Fame."}
{"id": "1239917", "revid": "122295736", "url": "https://it.wikipedia.org/wiki?curid=1239917", "title": "Ritratto del dottor Gachet", "text": "Il Ritratto del dottor Gachet \u00e8 un'opera pittorica di Vincent van Gogh eseguita nel 1890.\nDescrizione.\nPaul Gachet era un medico psichiatra, amante dell'arte: incontr\u00f2 Vincent van Gogh tramite il fratello di lui Theo e immediatamente i due si trovarono in sintonia nell'analoga visione dell'arte.\nIl dottore si rese disponibile a posare per Vincent, che da tanto tempo cercava un modello da ritrarre dal vero.\nLavorando in comunione alla realizzazione dell'opera i due ottennero un risultato straordinario. Il dottore ne fu talmente compiaciuto che ne volle la realizzazione di una copia.\nIl dipinto \u00e8 estremamente innovativo: Van Gogh abbandon\u00f2 le pose statiche e convenzionali dei precedenti dipinti. Il triste volto del dottore \u00e8 \u00ab\" l'espressione disillusa del nostro tempo\"\u00bb ebbe modo di affermare Van Gogh in una lettera indirizzata al collega ed amico Paul Gauguin (lettera n. 643 del giugno 1890).\nIn un altro messaggio al fratello Theo in cui descrive l'ultimo frutto della sua passione, il pittore dichiar\u00f2: \u00ab\"la testa con un berretto bianco, molto bionda, molto chiara; anche la carnagione delle mani molto bianca, un frac blu e uno sfondo blu cobalto. Le mani sono mani da ostetrico, pi\u00f9 chiare del volto.\"\u00bb (lettera n. 638, datata 4 giugno 1890).\nNel ritratto l'artista attua un forte contrasto cromatico. In primo piano, sul tavolo, accanto ai libri una pianta di digitale. Diverse inclinazioni del pennello sono abbinate nell'insieme; dense e marcate pennellate che animano la giacca del dottore e lo sfondo, omogeneamente accompagnano le dritte e piatte linee del tavolo. Infine la parte superiore dell'opera \u00e8 separata da una linea ondulata.\nIl dipinto, dopo la morte dell'artista, conobbe varie vicissitudini. Ereditato da Johanna Gezina van Gogh-Bonger, vedova di Theo, che lo espose in varie mostre tra Olanda, Danimarca e Francia, venne venduto nel 1896 da Ambroise Vollard alla collezionista danese Alice Ruben che lo cedette quasi subito all'amico pittore Mogens Ballin; questi lo cedette al gallerista berlinese Paul Cassirer, che lo vendette al collezionista tedesco conte Harry Kessler che lo port\u00f2 nella propria collezione a Weimar. Da l\u00ec, fu ceduto al gallerista parigino Druet, per poi giungere allo St\u00e4delsches Kunstinstitut di Francoforte nel 1911 ove, grazie ad una saggia campagna di \"modernizzazione\" del museo voluta dall'allora direttore Georg Swarzenski, divenne una delle principali attrazioni. A seguito della confisca da parte del regime nazista quale esempio di Arte degenerata nel 1937, fu venduto segretamente al banchiere olandese Franz Koenigs che lo cedette all'amico e collega ebreo Siegfried Kramarsky, che lo port\u00f2 con s\u00e9 a New York all'inizio degli anni quaranta, appendendolo nel proprio appartamento e prestandolo saltuariamente a svariate esposizioni in musei americani. \nDal 1998 si sono perse le tracce di quest'opera. Fino al 1990, l'opera era appartenuta al Kramarsky Found di New York, che l'aveva lasciato in prestito permanente al Metropolitan Museum of Art; quando i proprietari decisero di venderlo da Christie's, il quadro fu aggiudicato, per la cifra-record di 82,5 milioni di dollari, al miliardario giapponese Ryoei Saito. L'allora settantacinquenne Saito espresse la volont\u00e0, una volta morto, di essere cremato insieme alle cose pi\u00f9 preziose che possedeva, tra le quali il quadro di Van Gogh. L'affermazione suscit\u00f2 un certo scandalo, ma i suoi collaboratori sostennero che le affermazioni di Saito derivavano solo da un intenso affetto nei confronti del quadro, e non aveva intenzioni di far seguire i fatti alle parole. Dopo la sua morte, nel 1996, si persero le tracce del dipinto. Alcuni documenti emersi nel 2007 rivelarono che l'opera fu venduta circa un decennio prima, mediante Sotheby's, al finanziere austriaco Wolfgang Fl\u00f6ttl. Fl\u00f6ttl dichiar\u00f2 che per problemi finanziari fu costretto dopo poco tempo a rivendere il quadro, ma non rivel\u00f2 gli acquirenti. Si vocifera, nell'ambiente, che si tratti di un collezionista svizzero, gi\u00e0 proprietario di varie opere di Van Gogh.\nLa seconda versione del dipinto.\nFu eseguita nel 1890, poco dopo il primo.\nIn questa versione del dipinto, donata al Museo d'Orsay di Parigi dai figli del dottor Gachet, Van Gogh ha eliminato (a differenza del primo ritratto) il bicchiere e i libri, lasciando risaltare la pianta di digitale sul fondo rosso, trattando in modo pi\u00f9 sommario lo sfondo.\nAlcuni critici, pur con fondamenti debolissimi, hanno recentemente sostenuto che questa seconda versione non sarebbe opera di Van Gogh, ma dello stesso Gachet, pittore dilettante, che innamoratissimo di quest'opera, ne avrebbe eseguito una versione personale."}
{"id": "1239919", "revid": "1543377", "url": "https://it.wikipedia.org/wiki?curid=1239919", "title": "John Jacob Astor IV", "text": "Membro di spicco della dinastia degli Astor, John Jacob finanzi\u00f2 la guerra ispano-americana, costru\u00ec i famosi alberghi St. Regis e Knickerbocker di New York e fu proprietario del celebre Waldorf-Astoria Hotel, ma \u00e8 noto soprattutto per essere una delle vittime del naufragio del \"Titanic\".\nAi primi del Novecento era una delle persone pi\u00f9 ricche del mondo, con un patrimonio netto di circa di dollari, quando mor\u00ec (equivalenti a 2,3 miliardi di dollari nel 2019).\nBiografia.\nEra il pi\u00f9 giovane dei cinque figli, e unico figlio maschio, di William Backhouse Astor, Jr., immobiliare, collezionista e proprietario di cavalli da corsa, e di sua moglie, la socialite Caroline Webster Schermerhorn.\nAttraverso la nonna paterna, Margaret Rebecca Armstrong, John era anche un pronipote del senatore John Armstrong, Jr.\nFrequent\u00f2 la St. Paul's School a Concord e in seguito la Harvard University.\nCarriera.\nTra le pubblicazioni di Astor vi era \"Un viaggio in altri mondi\" (1894), un romanzo di fantascienza sulla vita nel 2000 sui pianeti Saturno e Giove. Inoltre, aveva brevettato numerose invenzioni, tra cui un freno da bicicletta nel 1898, un \"disintegratore vibratorio\" usato per la produzione di gas dalla torba, uno pneumatico stradale, ed ha contribuito a sviluppare un motore a turbina. \nAstor fece milioni nel settore immobiliare. Nel 1897, egli fece costruire l'hotel Astoria, l'\"Hotel pi\u00f9 lussuoso del mondo\", a New York, adiacente al Waldorf Hotel di propriet\u00e0 del cugino e rivale, William Astor. Il complesso divenne noto come il Waldorf-Astoria Hotel. Per coincidenza, divenne il luogo di accoglienza per le indagini degli Stati Uniti sul naufragio del Titanic, in cui il colonnello mor\u00ec.\nCarriera militare.\nDal 1894 al 1896, Astor fu colonnello della milizia personale di Levi P. Morton. Poco dopo lo scoppio della guerra ispano-americana del 1898, finanzi\u00f2 un'unit\u00e0 di artiglieria conosciuta come la \" batteria di Astor\", che prese servizio nelle Filippine. Nel mese di maggio 1898, Astor fu nominato tenente colonnello dei volontari degli Stati Uniti e serv\u00ec come ufficiale nello staff del generale William R. Shafter a Cuba, durante la campagna di Santiago.\nDurante la guerra, permise al governo americano di utilizzare il suo yacht, il \"Nourmahal\". Fu uno dei primi membri della New York Society of Colonial Wars.\nMatrimoni.\nPrimo matrimonio.\nSpos\u00f2, il 17 febbraio 1891 a Filadelfia, la \"socialite\" Ava Lowle Willing (1868-1958), figlia di Edward Shippen Willing. La coppia ebbe due figli:\nJohn e Ava Lowle Willing divorziarono il 5 marzo 1910.\nSecondo matrimonio.\nAstor aveva scandalizzato la societ\u00e0 dell'epoca, divorziando dalla prima moglie per sposarsi, il 9 settembre 1911, con una ragazza appena diciottenne, Madeleine Force (1893-1940), figlia di William Hurlbut Force. Il figlio del primo matrimonio, Vincent Astor, disprezzava Madeleine ma fece da testimone di nozze al padre. Per sfuggire ai pettegolezzi, la coppia viaggi\u00f2 in Europa e in Egitto. Non aderiva a tale atteggiamento ostracizzante la socialite Margaret Brown, che anni dopo sarebbe stata una tra i pi\u00f9 famosi superstiti del naufragio del Titanic.\n\"Titanic\".\nRimasta incinta la giovanissima sposa, i due decisero di rientrare negli Stati Uniti, imbarcandosi sul \"Titanic\" il 10 aprile 1912 a Cherbourg. Ad accompagnarli c'erano il cameriere di Astor, Victor Robbins, la domestica di Madeleine, Rosalie Bidois, e la sua balia, Caroline Louise Endres. Quattro giorni pi\u00f9 tardi, la nave urt\u00f2 contro un iceberg e naufrag\u00f2. La moglie di Astor venne imbarcata su una lancia di salvataggio, salvandosi. Astor, dopo essersi sincerato del trasbordo della moglie, rimase sulla nave, con altri uomini della prima classe (tra cui lo scrittore Jacques Futrelle), perendo. Il suo corpo sfigurato fu ripescato il 22 aprile dalla nave Mackay-Bennett e identificato grazie alle iniziali \"J.J.A.\" sotto il colletto della camicia.\nDopo la morte.\nAstor fu sepolto al Trinity Church Cemetery a New York. Quattro mesi dopo, Madeleine diede alla luce un figlio, il \"socialite\" John Jacob \"Jakey\" Astor VI (1912-1992).\nIl patrimonio di Astor al momento della morte ammontava a 69 milioni e inoltre 85 milioni di dollari erano investiti nel settore immobiliare (pari a circa di dollari nel 2016). Questo valore comprendeva la sua tenuta a Rhinebeck e il suo panfilo, il \"Noma\". A Madeleine lasci\u00f2 dollari come lascito a titolo definitivo, cos\u00ec come un fondo fiduciario di 5 milioni di dollari da cui era fornito un reddito. Inoltre la vedova eredit\u00f2 il palazzo sulla 65th Street e Fifth Avenue e tutti i suoi arredi, il palazzo a Newport in legno di faggio e tutti i suoi arredi, e cinque dei suoi cavalli pregiati, finch\u00e9 lei non si rispos\u00f2. Sua figlia Ava (che viveva con la madre) ricevette un fondo fiduciario di $ 10 milioni. All'et\u00e0 di 21 anni, suo figlio Jakey eredit\u00f2 un fondo fiduciario di di dollari.\nFilmografia.\nJohn Jacob Astor IV venne rappresentato al cinema in numerosi film:\nFumetti.\nJohn Jacob Astor IV compare anche nella storia a fumetti Il cuore dell'impero di Don Rosa."}
{"id": "1239922", "revid": "81646", "url": "https://it.wikipedia.org/wiki?curid=1239922", "title": "Tubuli seminiferi", "text": ""}
{"id": "1239933", "revid": "1318658", "url": "https://it.wikipedia.org/wiki?curid=1239933", "title": "Beta-lattamici", "text": "I \u03b2-lattamici sono una classe di antibiotici che impediscono la sintesi della parete cellulare dei batteri, inibendo la transpeptidasi, un enzima responsabile della formazione dei legami crociati, che si formano per rafforzare la struttura del peptidoglicano, componente essenziale di tali pareti. \nStruttura.\nIl nucleo funzionale principale di questa classe di antibiotici \u00e8 il \u03b2-lattame, ovvero un anello a 4 atomi che forma un'ammide ciclica (lattame). Questo anello pu\u00f2 trovarsi come unico costituente della molecola nei monolattamici, oppure associato ad un anello a 5 atomi (gruppo penam) o a 6 atomi monoinsaturo (cefem) in presenza o meno di un eteroatomo (carbapenemici, oxapenem etc). Le due strutture principali usate nei farmaci sono l'acido 6-amminopenicillanico e 7-amminocefalosporanico a cui poi si aggiungono gruppi funzionali caratteristici.\nMeccanismo d'azione.\nI \u03b2-lattamici impediscono, inserendosi nel sito attivo, l'azione della \"transpeptidasi\", enzima che catalizza la formazione dei legami peptidici che rafforzano, come legami crociati, la struttura del \"peptidoglicano\" (detto anche \"mureina\"), molecola presente nella parete cellulare dei batteri (in particolare di quelle dei batteri Gram-positivi, mentre lo \u00e8 in minima parte in quelle dei batteri Gram-negativi).\nProblemi e possibili soluzioni.\nProblemi.\n1) In ambiente acido l'ossigeno della catena reagisce con il carbonio carbonilico del lattame, provocando l'apertura dell'anello e quindi la perdita di funzione.\n2) I batteri si difendono da questi antibiotici producendo le \u03b2-lattamasi, cio\u00e8 enzimi che catalizzano l'idrolisi dell'anello lattamico.\n3) Oltre alle lattamasi, i batteri possiedono altri meccanismi di difesa: sovrapproduzione delle transpeptidasi, mutazioni delle transpeptidasi che le rendono resistenti agli antibiotici, trasferimento del gene per la \u03b2-lattamasi da un batterio all'altro (mediante plasmide), rendendo cos\u00ec anche il secondo batterio resistente all'antibiotico.\nPossibili soluzioni.\n1) Utilizzo di gruppi elettron-attrattori che riducono la reattivit\u00e0 dell'ossigeno del gruppo ammidico.\n2) Per quanto riguarda le \u03b2-lattamasi, ci sono due possibili soluzioni: la prima \u00e8 inserire un gruppo ingombrante che impedisca l'azione delle \u03b2-lattamasi: questo per\u00f2 riduce l'azione dell'antibiotico in quanto l'ingombro ostacola l'inserimento nel sito attivo della transpeptidasi, che \u00e8 il bersaglio principale dell'antibiotico. La seconda possibilit\u00e0, che ha dato origine ad associazioni farmaceutiche di grande successo terapeutico e commerciale, \u00e8 associare all'antibiotico l'acido clavulanico (o altri composti equivalenti, ma meno utilizzati). Tale composto ha una struttura chimica simile all'antibiotico, essendo dotato di un anello \u03b2-lattamico, ma \u00e8 privo o quasi di attivit\u00e0 terapeutica; in compenso, \u00e8 pi\u00f9 reattivo dell'antibiotico e pi\u00f9 affine alle \u03b2-lattamasi, in virt\u00f9 di alcuni accorgimenti chimici che aumentano la tensione d'anello. Il meccanismo d'azione \u00e8 quindi suicida: l'acido clavulanico si lega alle \u03b2-lattamasi al posto dell'antibiotico. A differenza di quest'ultimo, per\u00f2, il legame tra l'acido clavulanico (il cui anello \u00e8 stato ormai degradato) e l'enzima \u00e8 molto stabile, quasi irreversibile; l'enzima non \u00e8 pi\u00f9 in grado, quindi, di degradare altre molecole.\n3) L'insorgenza di resistenze genetiche non pu\u00f2 essere realmente risolta; quando una popolazione batterica diventa resistente ad un determinato antibiotico, l'unica soluzione \u00e8 cambiare farmaco. Non \u00e8 detto che sia necessario usare farmaci con diversi meccanismi d'azione: a volte, farmaci molto simili per struttura generale e meccanismo d'azione, ma con piccole differenze chimiche, possono avere risposte diverse da parte della stessa popolazione batterica. Quando invece la popolazione diventata resistente ad un certo antibiotico e a tutti quelli correlati (chimicamente e/o per meccanismo d'azione) si parla di resistenza crociata (tipica, ad esempio, dei sulfamidici).\nPrincipi attivi.\nGli antibiotici \u03b2-lattamici possono essere raggruppati in quattro categorie, a seconda di come l'anello lattamico si lega al resto della molecola e a seconda dell'origine della molecola:\nSi possono considerare facenti parte del gruppo dei \u03b2-lattamici anche gli inibitori suicidi delle \u03b2-lattamasi. \nTra questi troviamo:"}
{"id": "1239937", "revid": "187798", "url": "https://it.wikipedia.org/wiki?curid=1239937", "title": "R\u00fctli", "text": ""}
{"id": "1239943", "revid": "1982", "url": "https://it.wikipedia.org/wiki?curid=1239943", "title": "Laredo, Texas", "text": ""}
{"id": "1239955", "revid": "1369234", "url": "https://it.wikipedia.org/wiki?curid=1239955", "title": "Dale Cooper", "text": "Dale Bartholomew Cooper \u00e8 un personaggio immaginario protagonista della serie televisiva statunitense \"I segreti di Twin Peaks\", creata da Mark Frost e David Lynch.\n\u00c8 interpretato da Kyle MacLachlan, con la voce italiana di Stefano Benassi.\nCooper \u00e8 l'agente speciale dell'FBI che arriva a Twin Peaks per investigare sul brutale omicidio di una studentessa liceale locale molto popolare: Laura Palmer.L'uomo s'innamora subito della cittadina e acquista immediatamente una grande benevolenza all'interno della solida comunit\u00e0.\nProfilo.\nDale \u00e8 un uomo di indole buona e dai solidi principi morali, caratterizzato da uno strano manierismo, tale da entusiasmarlo quando \u00e8 soddisfatto, un modo di parlare estremamente saggio, uno spiccato senso dell'umorismo, dei modi estremamente affabili ed un grande amore per le torte, in particolare quelle di ciliegia, e soprattutto per \u00abuna dannata tazza di buon caff\u00e8\u00bb.\nLa pi\u00f9 consueta delle abitudini di Cooper \u00e8 quella di registrare su microcassette le sue osservazioni quotidiane e i suoi pensieri riguardo al caso di cui si sta occupando, col registratore che porta sempre con s\u00e9; rivolgendosi, mentre vi parla, ad una misteriosa donna chiamata \"Diane\".\nSpesso Cooper dimostra anche una personalit\u00e0 introversa, dovuta al suo profondo interesse per il misticismo e la mitologia, in particolare quella tibetana e dei nativi americani. \u00c8 inoltre di religione Unitarianista-Buddhista.\nDotato di un'intelligenza intuitiva speciale, che lo rende in grado di capire con grande facilit\u00e0 quando qualcuno sta mentendo, nonch\u00e9 di intuire i sentimenti tra un uomo e una donna al primo sguardo, Cooper \u00e8 essenzialmente un ottimo detective, nonch\u00e9 un agente dell'FBI finemente addestrato sia nel combattimento a mani nude che nell'uso delle armi da fuoco.\nMolto del suo lavoro, tuttavia, si basa sull'intuizione e sui suoi sogni che appaiono quasi divinatori, piuttosto che sulla logica deduttiva; dettaglio che \u00e8 in netto contrasto coi metodi di molti detective televisivi, nonch\u00e9 con gli altri agenti federali mostrati durante la serie.Nonostante sia un uomo integerrimo e ligio al dovere, pur di perseguire la causa della giustizia, qualche volta, si \u00e8 mostrato disposto a fare uno strappo alla regola ed agire al di fuori della legge.\nCooper, o \"Coop\" come \u00e8 affettuosamente chiamato dallo Sceriffo Harry S.Truman, \u00e8 immediatamente diventato uno dei personaggi pi\u00f9 popolari tra i fan della serie.\nBiografia.\nAntefatti.\nDale Cooper nacque a Philadelphia, Pennsylvania il 19 aprile 1954 e si diplom\u00f2 all'Haverford College. Quando entr\u00f2 a far parte del Federal Bureau of Investigation, Dale Cooper cominci\u00f2 a lavorare nella sede della sua citt\u00e0 natale. Fu qui che Cooper venne inserito nella stessa squadra dell'anziano Windom Earle, un veterano dell'FBI che insegn\u00f2 al giovane Cooper tutto ci\u00f2 che occorre per svolgere al meglio la professione. Cooper, in seguito, definir\u00e0 la mente di Earle \"brillante\".\nDopo un certo periodo Cooper fu messo sotto l'autorit\u00e0 del capo dell'ufficio regionale dell'FBI Gordon Cole, che si stava occupando del misterioso caso della \"Rosa Blu\".\nQualche tempo dopo che Cooper fu entrato nel Bureau, la moglie di Earle, Caroline fu testimone di un crimine federale. Earle e Cooper furono assegnati alla sua protezione, ed \u00e8 in questo periodo che Cooper si innamor\u00f2 di Caroline, all'insaputa del marito. Tuttavia, una notte, mentre si trovava a Pittsburgh, Cooper abbass\u00f2 la guardia e Caroline venne uccisa dal marito con una coltellata all'aorta.\nL'ex mentore di Cooper, in seguito alla morte della moglie, impazz\u00ec e venne rinchiuso in un centro di salute mentale. Ci furono sospetti che fosse stato proprio Earle a commettere il delitto di cui Caroline era stata testimone. Cooper, devastato dalla perdita della donna amata, alla quale si sarebbe in seguito riferito definendola \"l'amore della mia vita\", giur\u00f2 che non si sarebbe mai pi\u00f9 fatto coinvolgere sentimentalmente con una donna che avesse un ruolo in un caso di cui lui si occupasse.\nTre anni prima del suo arrivo a Twin Peaks, Cooper fece un sogno che gli rivel\u00f2 la tecnica deduttiva del metodo tibetano. Fu profondamente scosso da ci\u00f2 che aveva visto nel sogno e su queste rivelazioni bas\u00f2 il suo metodo di investigazione non convenzionale.\nPrima di \"Twin Peaks\".\nNel febbraio del 1988, l'agente Chester Desmond si trova nella cittadina di Deer Meadow per investigare sul misterioso omicidio di Theresa Banks. Nello stesso momento Dale Cooper si trova nell'ufficio del suo capo Gordon Cole e gli rivela uno strano sogno che ha fatto. Facendo un esperimento con le telecamere di sicurezza fuori dall'ufficio, Cooper rimane scioccato dall'improvvisa apparizione dell'agente Phillip Jeffries, il quale era scomparso 2 anni prima.\nNell'ufficio di Cole e alla presenza di Cooper e del suo collega Albert Rosenfield, Jeffries inizia a vaneggiare in maniera sconnessa, gridando verso Cooper \"Chi credi che ci sia l\u00e0?\". Jeffries menziona persone e avvenimenti sconosciuti ai presenti e poi scompare nel nulla. Subito dopo Cole riceve una telefonata che gli annuncia l'improvvisa scomparsa dell'agente Desmond a Deer Meadow.\nAvvertendo una connessione fra questi strani fatti, Cooper si reca a Deer Meadow sulle tracce di Desmond, ma non riesce a far luce n\u00e9 sulla scomparsa dell'agente n\u00e9 sull'omicidio di Theresa Banks. Parlando con Diane, Cooper dice di essere profondamente convinto che l'assassino colpir\u00e0 ancora, \"ma come dice il proverbio, chiss\u00e0 dove o quando?\".\nCirca un anno dopo, nel 1989, nell'ufficio a Filadelfia, Cooper dice a Rosenfield di sentire che l'assassino di Theresa Banks sta per colpire di nuovo e che la vittima sar\u00e0 una ragazza dai capelli biondi, sessualmente attiva, che fa uso di droghe e che sta chiedendo aiuto. Rosenfield liquida le affermazioni di Cooper facendogli notare che \"sta parlando della met\u00e0 delle liceali americane\".\nNe \"I segreti di Twin Peaks\".\nIl caso Laura Palmer.\nIl 24 febbraio 1989, Cooper venne chiamato ad investigare sull'omicidio della reginetta locale Laura Palmer nella citt\u00e0 di Twin Peaks, nella parte nord-occidentale dello Stato di Washington. L'esame fatto da Cooper al corpo di Laura rivela una piccola lettera 'R' inserita sotto la sua unghia: Cooper la riconosce come il segno distintivo dell'assassino di Theresa Banks, nel cui cadavere era stata a sua volta trovata una piccola lettera sotto l'unghia.\nInsieme allo sceriffo Harry S. Truman e ai suoi aiutanti, Cooper scopre velocemente che il carattere e i rapporti interpersonali di Laura sono ben differenti da come appaiono e che la ragazza era ben diversa dall'immagine di studentessa modello e reginetta di bellezza che tutti avevano di lei. Una delle prime cose scoperte da Cooper era la relazione clandestina di Laura con il motociclista e suo compagno di classe James Hurley: Laura era infatti fidanzata con Bobby Briggs. L'unica persona ad essere a conoscenza di questa relazione era Donna Hayward, la migliore amica di Laura. Cooper trova anche tracce di cocaina nel diario di Laura, scoprendo cos\u00ec la sua dipendenza dalla droga.\nDurante la sua indagine, Cooper pernotta al \"Great Northern Hotel\". La giovane Audrey Horne, figlia del proprietario dell'albergo e compagna di scuola di Laura, si prende subito una cotta per l'agente Cooper, il quale a sua volta sembra affascinato dalla ragazza. Tuttavia, in seguito, Cooper rifiuter\u00e0 le avances di Audrey, sia per la sua giovane et\u00e0 sia perch\u00e9 la ragazza \u00e8 coinvolta nelle indagini sull'omicidio. Audrey sar\u00e0 molto utile a Cooper nelle indagini, portandolo sulle tracce del One Eyed Jacks, una casa chiusa in cui Laura aveva lavorato come prostituta. Audrey s'infiltrer\u00e0 nel One Eyed Jacks rischiando la vita, ma Cooper riuscir\u00e0 a salvarla.\nCooper ha anche esperienze in sogni bizzarri, nei quali vede un uomo senza un braccio chiamato MIKE recitargli uno strano poema:\nMIKE svela inoltre a Cooper di un assassino chiamato BOB, che appare come un uomo dai lunghi capelli grigi, vestito di jeans, e sussurra all'agente: \u00abTorner\u00f2 ad uccidere ancora!\u00bb.\nIl sogno continua e Cooper si ritrova 25 anni pi\u00f9 anziano, seduto in una misteriosa stanza con tende rosse, qui incontra un Nano che gli dice strane frasi, apparentemente senza senso in realt\u00e0 fonte di indizi, e poi si mette a ballare. Nella stanza si trova anche Laura Palmer, che bacia Cooper e gli sussurra all'orecchio il nome del suo assassino. Risvegliatosi dal sogno nel cuore della notte, Cooper chiama lo sceriffo Truman annunciandogli di sapere chi ha ucciso Laura Palmer, ma non rivelandogli il nome. La mattina seguente, tuttavia, Cooper ha dimenticato l'identit\u00e0 dell'assassino.\nCooper e le forze della polizia locale riescono ad identificare il misterioso MIKE: si chiama Phillip Gerard, ha un braccio solo e fa il rappresentante di calzature. Gerard dice di non conoscere nessuno di nome BOB, in seguito si scoprir\u00e0 per\u00f2 che Gerard \u00e8 posseduto dallo spirito MIKE, che manifestandosi riveler\u00e0 la vera natura di BOB: anch'esso un demone possessore che manipola il corpo di uno degli abitanti di Twin Peaks da pi\u00f9 di 40 anni.\nCooper ha anche la visione di un misterioso Gigante che gli fornisce ulteriori indizi sul caso. Tutte le informazioni che Cooper ha ottenuto con mezzi fisici o mentali, incluse le misteriose dichiarazioni di Margaret Lanterman, meglio conosciuta come \"Signora Ceppo\", lo portano a sospettare di determinate persone, ma la scoperta di un secondo diario segreto di Laura, rende la situazione estremamente pi\u00f9 complicata. Il secondo diario era stato affidato da Laura al suo bizzarro confidente Harold Smith, al quale Donna e Maddy Ferguson (la cugina di Laura) lo avevano sottratto con l'inganno. Il diario rivela che fin da piccola Laura era stata violentata da un uomo chiamato BOB ed in seguito agli eventi, vissuti come profondi traumi emotivi che la segnarono profondamente, la ragazza cerc\u00f2 rifugio e conforto sprofondando nella droga e nel sesso.\nLa notte prima di lasciare Twin Peaks per fare ritorno a casa, Maddy viene brutalmente uccisa dal padre di Laura, Leland Palmer, che si rivela essere l'uomo posseduto da BOB. Scoperto l'assassinio e arrestato Leland, Cooper e Truman interrogano l'uomo, la cui personalit\u00e0 \u00e8 visibilmente scissa in due: da una parte c'\u00e8 Leland e dall'altra BOB che controlla le sue azioni, facendogli commettere crimini atroci. Leland, sempre sotto il controllo di BOB, confessa gli omicidi commessi e, come impazzito, sbatte la testa contro il muro della cella fino a rompersela. Morendo, Leland si rende veramente conto di ci\u00f2 che ha fatto e dice di vedere Laura. Una volta morto Leland, Cooper e gli altri capiscono che lo spirito di BOB ha lasciato il suo corpo e sta ora vagando per i boschi di Twin Peaks.\nIl caso Windom Earle.\nChiuso il caso dell'omicidio di Laura Palmer, Cooper dovrebbe lasciare Twin Peaks, l'agente viene per\u00f2 indagato per irregolarit\u00e0 nella procedura investigativa, in quanto durante le indagini si era recato fuori dal territorio degli Stati Uniti (in Canada al One Eyed Jacks). Il criminale Jean Renault, con l'aiuto di un agente della polizia canadese, cerca inoltre di incastrare Cooper per possesso di droga nonch\u00e9 di far cadere su Cooper la responsabilit\u00e0 dell'omicidio di suo fratello Jacques Renault, il quale era stato invece ucciso da Leland Palmer che lo reputava l'assassino di sua figlia. Cooper viene temporaneamente sospeso dall'FBI, ma lo sceriffo Truman, in segno di amicizia e di stima, lo prende fra i suoi agenti.\nDopo la morte di Jean Renault nel corso di una sparatoria con la polizia, la verit\u00e0 viene a galla e Cooper viene prosciolto dalle accuse, nel frattempo arriva a Twin Peaks l'ex partner e mentore di Cooper, Windom Earle, il quale coinvolge l'agente in una sorta di partita a scacchi con la morte: per ogni pezzo che Cooper perde, qualcuno perder\u00e0 la vita. Cooper racconta a Truman ci\u00f2 che era avvenuto a Earle e alla moglie Caroline e lo sceriffo gli offre la sua collaborazione per trovare Earle, il quale si nasconde nei boschi intorno a Twin Peaks meditando la sua vendetta.\nIntanto Cooper continua a investigare su BOB, cercando di capire da dove provenga e dove si nasconda questo spirito. Attraverso le sue ricerche e con il prezioso aiuto del Maggiore Briggs e della Signora Ceppo, viene a sapere dell'esistenza della Loggia Nera e della Loggia Bianca, due luoghi mistici ed extradimensionali, le cui porte di accesso si trovano nel bosco e dove risiedono gli spiriti che appaiono nelle visioni e nei sogni di Cooper.\nNel frattempo arriva in citt\u00e0 Annie Blackburn, la sorella di Norma Jennings, che ha appena lasciato il convento prima di diventare suora. Cooper se ne innamora, ricambiato.\nAnnie vince il concorso di Miss Twin Peaks diventando, nei piani malefici di Windom Earle, la regina di cuori che egli vuole eliminare per colpire al cuore Cooper. Earle rapisce la ragazza e sfrutta la sua paura per aprire il varco nel bosco che porta alla Loggia Nera, che si rivela la stanza con le tende rosse che Cooper aveva sognato e ove si trovano BOB, il Gigante e il Nano. Cooper segue Earle nella Loggia per salvare Annie, una volta entrato incontra, oltre agli spiriti, le anime (ovvero i \"doppelg\u00e4nger\", i doppi) di alcune persone morte, fra cui Caroline e Leland Palmer. Nella Loggia, Windom Earle viene ucciso da BOB, che gli ruba l'anima, ma non \u00e8 chiaro cosa succeda ad Annie. Cooper prova ad uscire dalla Loggia, ma non riesce a trovare la via, in quanto il luogo ultraterreno non ha un percorso lineare ma piuttosto circolare: Cooper crede di fuggire ma si trova sempre al punto di partenza. Cercando di fuggire, si imbatte anche nel proprio doppelg\u00e4nger, che gli sorride enigmaticamente. In seguito a questo incontro, Cooper si ritrova nel bosco fuori dalla Loggia, in stato d'incoscienza.\nEpilogo.\nRisvegliatosi nella sua stanza al Great Northern, dice \u00abNon stavo dormendo.\u00bb con un sinistro tono di voce. Nell'ultima scena della serie, Cooper ripete, come in un lampo di follia, la frase \u00abCome sta Annie?\u00bb, sbatte la testa contro lo specchio del bagno, nel quale si riflette il volto di BOB, che si scopre dunque essersi impossessato dell'agente. Nell'attimo della collisione, inoltre, \u00e8 possibile udire l'urlo di Laura Palmer.\nDopo il finale della serie.\nIl film \"Fuoco cammina con me\" ci d\u00e0 qualche vaga informazione sul destino di Cooper dopo la fine della serie, anche se, essendo un prequel, fornisce soprattutto informazioni sugli eventi precedenti alla serie e, in particolare, sull'ultima settimana di vita di Laura Palmer.\nIn un sogno, Laura incontra Dale Cooper nella Loggia Nera. Egli la implora di non prendere \"l'anello\", un oggetto misterioso in qualche modo connesso con la Loggia Nera. Laura ha in seguito anche una visione di Annie Blackburn che, distesa nel suo letto e interamente coperta di sangue, le dice:\nAlla fine del film, lo spirito di Laura, dopo la sua morte, si trova nella stanza con le tende rosse insieme a Cooper. Il significato della presenza di Cooper al fianco di Laura non \u00e8 chiaro cos\u00ec come le risposte all'interrogativo di cosa ne sia stato di Cooper, se BOB si sia impossessato definitivamente di lui o se questi sia riuscito a fuggire dalla Loggia Nera.\nIn \"Twin Peaks\" (2017).\nNella terza stagione, tutto ci\u00f2 viene chiarito: infatti, terminati i 25 anni di permanenza di Cooper nella Loggia, egli viene incaricato dall'Uomo senza braccio e dal Nano (nel frattempo trasformatosi in un albero) di uscire dalla Loggia e di far rientrare BOB, uscito dalla stessa possedendo il corpo del doppelganger di Cooper visto nell'ultima puntata della seconda stagione. Prima di uscire dalla Loggia, tuttavia, incontra Laura Palmer, che gli dice una cosa nell'orecchio che lo lascia sbigottito. Subito dopo, Laura Palmer scompare risucchiata da un vortice, e compare Leland Palmer che chiede a Cooper di trovare Laura. Dopo di ci\u00f2, il doppelganger del Nano (anch'egli trasformatosi in un albero) d\u00e0 inizio a un terremoto che apre il pavimento della Loggia, dando inizio alla fuga di Cooper. Egli, ad un certo punto, finisce in una dimensione parallela dove viene accolto in una casa da una donna apparentemente cinese (chiamata Naido nei titoli di coda) che gli dice cose incomprensibili. Dopodich\u00e9, i due escono dall'edificio salendo una scala (finendo, quindi, nello spazio) e Naido manomette un dispositivo a forma di campana, rimanendone folgorata e cadendo nel vuoto (in seguito, si scoprir\u00e0 che Naido atterrer\u00e0 a Twin Peaks e verr\u00e0 salvata da Andy). Cooper ritorna nell'edificio, dove uno spirito con le stesse sembianze di Ronette Pulaski (chiamata American Girl) gli dice di andare via prima che arrivi sua madre. A questo punto, quindi, Cooper si inserisce in un dispositivo per il teletrasporto, sicch\u00e9 egli riesce a fuggire (tralasciando per\u00f2 le scarpe). Tuttavia, qualcosa \u00e8 andato storto, in quanto \u00e8 stato creato un secondo doppelganger di Cooper (chiamato Douglas Jones, detto \"Dougie\"), il quale ha l'anello di Teresa Banks, sicch\u00e9 il primo doppelganger di Cooper riesce a rimanere sulla Terra (ma si sente male e inizia a vomitare la garmonbozia), mentre ad entrare nella Loggia \u00e8 Dougie, che viene \"ucciso\" da MIKE, informandolo del fatto di essere stato fabbricato da qualcuno. Dopodich\u00e9, Cooper riesce ad arrivare sulla Terra, a Las Vegas, ma perde le sue capacit\u00e0 cognitive (normale conseguenza che capita agli esseri umani che accedono alla Loggia), e non \u00e8 pi\u00f9 n\u00e9 capace di parlare (se non ripetendo alcune frasi dette da altri) n\u00e9 di compiere normali gesti quotidiani. Tuttavia, in questo stato, Cooper viene aiutato da MIKE, che, tramite alcune visioni, gli fa vincere molti soldi al casin\u00f2. Successivamente, Cooper conosce la famiglia di Dougie e si scambia momentaneamente per lui. Nei giorni successivi, Cooper, grazie ad alcune visioni provenienti dalla Loggia (e probabilmente create da MIKE), aiuta il datore di lavoro di Dougie a licenziare un dipendente truffatore nella sua compagnia di assicurazioni, salvando quindi i fratelli Mitchum (due usurai che erano stati truffati da codesto dipendente), e stringendo amicizia con loro. Inoltre, grazie ad una visione dell'evoluzione del Nano, Cooper si salva dagli scagnozzi del suo doppelganger che cercano in tutti i modi di ucciderlo. Ad un certo punto, Cooper, guardando in televisione il film \"Viale del tramonto\", sente il nome di Gordon Cole. In questo momento, Cooper sembra rinsavire e si autofolgora forzando una presa elettrica con una forchetta. Ripresosi dal coma, Cooper riacquisisce le sue facolt\u00e0 e viene incaricato da MIKE di trovare il suo doppelganger e di riportarlo nella Loggia. A questo punto, quindi, Cooper chiede a MIKE di ricreare Dougie, saluta la famiglia di questi e chiede ai due fratelli Mitchum di riportarlo a Twin Peaks. Qui si reca dallo sceriffo Frank Truman ove Lucy ha appena sparato al primo doppelganger che giace a terra incosciente. Da esso fuoriesce BOB nel suo sacco mortale il quale viene distrutto definitivamente. Quindi Cooper gli infila l'anello verde al suo dito e questi rientra nella Loggia Nera ove brucia. Subito dopo si reca al Great Northern Hotel, stanza 315, la stessa ove aveva alloggiato 25 anni prima, apre la porta e ad aspettarlo trova MIKE, che lo porta da Jeffries; quest'ultimo trasporta Cooper indietro nel tempo, alla notte in cui Laura Palmer mor\u00ec. Cooper prende per mano Laura e la salva dal suo assassino. Mentre i due camminano nel bosco Laura scompare. Il mattino seguente Pete Martell si reca a pescare e non trova alcun cadavere."}
{"id": "1239957", "revid": "880848", "url": "https://it.wikipedia.org/wiki?curid=1239957", "title": "Protiro", "text": "Il pr\u00f2tiro \u00e8 una parte del portale. \u00c8 un termine architettonico derivato dal greco con cui si definisce un piccolo portico a cuspide posto a protezione e copertura dell'ingresso principale di una chiesa (pre-entrata).\nDi solito questa sorta di avancorpo accompagna le architetture paleocristiane e romaniche ed \u00e8 di norma costituito da una volta a botte sostenuta da una coppia di colonne, ma vi sono casi in cui la volta \u00e8 semplicemente aggettante dalla facciata di un edificio.\nIn molte chiese le colonne del protiro non appoggiano direttamente a terra, ma sono poste su mostri o animali fantastici o, pi\u00f9 spesso, su leoni, detti appunto leoni stilofori."}
{"id": "1239963", "revid": "174925", "url": "https://it.wikipedia.org/wiki?curid=1239963", "title": "Comunicazione seriale", "text": ""}
{"id": "1239970", "revid": "81646", "url": "https://it.wikipedia.org/wiki?curid=1239970", "title": "Micelle", "text": ""}
{"id": "1239972", "revid": "1160255", "url": "https://it.wikipedia.org/wiki?curid=1239972", "title": "Nuno Valente", "text": "Carriera.\nGiocatore.\nClub.\nGli inizi giovanili e Portimonense.\nNato a Lisbona, Nuno Valente cresce calcisticamente nelle giovanili dello Sporting. A 15 anni passa al , prima di tornare allo Sporting nel 1990. Per la stagione 1993-1994 viene prestato al Portimonense, neopromosso in seconda divisione portoghese, dove colleziona 26 presenze e una rete.\nSporting e Mar\u00edtimo.\nNel 1994 torna allo Sporting, con il quale trionfa nella Coppa del Portogallo 1994-1995 e nella Supercoppa portoghese 1995. Rimane nella capitale lusitana anche per la stagione successiva, prima di venire girato nuovamente in prestito nel 1996-1997 al Mar\u00edtimo. Con la squadra di Madera disputa 30 incontri di Primeira Divis\u00e3o, finendo la stagione all'ottavo posto.\nTra il 1997 e il 1999 disputa altre due stagioni con lo Sporting, spesso da comprimario, totalizzando 18 presenze e un gol in massima serie.\nUni\u00e3o Leiria.\nNell'estate 1999 il giovane allenatore dell'Uni\u00e3o Leiria Jos\u00e9 Mourinho nota il talento di Valente e lo aggrega alla sua squadra. Il terzino rimarr\u00e0 a Leiria fino al 2002, totalizzando in tre anni 87 presenze in Primeira Liga, con l'Uni\u00e3o che raggiunge buoni piazzamenti di classifica (decimo, quinto e settimo posto).\nPorto.\nNel 2002 Valente segue Mourinho al Porto, diventando il primo acquisto della sua gestione insieme a Derlei. La prima stagione coi \"Drag\u00f5es\" lo vede subito determinante nella vittoria di titoli nazionali (campionato e coppa di Portogallo 2002-2003) e della Coppa UEFA 2003, aggiudicata grazie al successo per 3-2 in finale contro il Celtic.\nDopo il successo nella Supercoppa portoghese 2003, con il Porto vince anche la Primeira Liga 2003-2004 e, con undici presenze, \u00e8 uno dei grandi protagonisti allo storico trionfo nella Champions League 2003-2004. Al termine della stagione rinnova il suo contratto coi bianco-blu fino al 2007. Il 5 luglio 2004 viene nominato Ufficiale dell'Ordine dell'infante Dom Henrique.\nIn seguito al trasferimento di Mourinho al Chelsea nell'estate 2004, l'ultima stagione di Valente ad Oporto \u00e8 minata da parecchi infortuni che ne compromettono il suo rendimento. In totale gioca solamente otto partite di campionato ma ritorna in tempo per disputare gli ottavi di finale della Champions League 2004-2005, nei quali i portoghesi campioni d'Europa in carica sono sconfitti dall'Inter con un punteggio cumulativo di 2-4.\nEverton.\nDopo un braccio di ferro con la societ\u00e0 portoghese, durante il quale il presidente del Porto Pinto da Costa sancisce al giocatore un ultimatum, minacciando una sospensione, il 28 agosto 2005 il terzino lusitano, su consiglio del mentore Mourinho, si trasferisce all'Everton per \u20ac2,2 milioni, andando a rimpiazzare l'infortunato Alessandro Pistone. Dopo un primo periodo di ambientamento, diventa presto un titolare fisso dei \"Toffees\", giocandosi la concorrenza sulla fascia sinistra con Gary Naysmith. La squadra termina la Premier League 2005-2006 in undicesima posizione e Valente, alla sua prima stagione nel campionato inglese, colleziona 20 presenze. Nel febbraio 2007 estende di un altro anno il proprio contratto col club di Liverpool.\nA maggio 2008 rinnova fino al 2009, ma il portoghese inizia a scalare nelle gerarchie in favore del giovane Leighton Baines. Il giocatore perde progressivamente il posto anche a causa del riadattamento a terzino sinistro del centrale di difesa Joleon Lescott. Per tutta la stagione 2008-2009 viene fermato dagli infortuni e racimola soltanto due presenze complessive. Il 12 giugno 2009, dopo 60 apparizioni totali in tutte le competizioni in quattro anni all'Everton, viene svincolato e si ritira dal calcio giocato.\nSubito dopo il suo ritiro da calciatore professionista, Valente rimane nella societ\u00e0 dell'Everton come scout ufficiale del club inglese in Portogallo per tutto il 2009-2010. \nNazionale.\nHa debuttato con la Nazionale del Portogallo il 7 settembre 2002 nella partita pareggiata 1-1 a Birmingham contro l'Inghilterra. Il 31 marzo 2004 segna la sua prima rete in nazionale, nel corso dell'amichevole persa 1-2 con l'Italia a Braga. Il gol agli \"Azzurri\" risulter\u00e0 anche l'unica rete di Valente con la maglia del Portogallo.\nPartecipa agli Europei in casa del 2004, terminati con la sconfitta in finale contro la Grecia. Infortunatosi alla coscia nel 2005, recupera in tempo per partecipare ai Mondiali 2006. In tale manifestazione \u00e8 uno dei sedici ammoniti del combattuto ottavo di finale contro l'Olanda (la \"battaglia di Norimberga\") e nel corso del turno successivo contro l'Inghilterra un suo tocco di mano in area su un cross di Beckham non viene sanzionato dall'arbitro Horacio Elizondo. Sconfitto dalla Francia in semifinale, il Portogallo perde anche la finalina contro la Germania e termina il campionato del mondo al quarto posto.\nL'11 ottobre 2006 gioca la sua ultima partita in nazionale contro la Polonia, in un incontro valido per le qualificazioni ad Euro 2008.\nAllenatore.\nSporting.\nNella stagione 2010-2011 torna allo Sporting, entrando come assistente nello staff tecnico dell'allenatore Paulo S\u00e9rgio.\nTrofense.\nL'11 ottobre 2017 viene ingaggiato dal Trofense, club di terza serie portoghese, per sostituire il tecnico Fernando Mira. Dopo cinque sconfitte in sei gare, Valente viene sollevato dall'incarico in meno di due mesi."}
{"id": "1239974", "revid": "119167933", "url": "https://it.wikipedia.org/wiki?curid=1239974", "title": "Carciato", "text": "Carciato (IPA: , \"Carci\u00e0\" in solandro) \u00e8 una frazione del comune di Dimaro Folgarida, in Trentino-Alto Adige.\nStoria.\nIl toponimo di origini neolatine, secondo uno studio di Quirino Bezzi, deriva dalla c\u00e0rice, una pianta palustre, documentato nei \"Census Ananici\" del 1215 con il nome di \"Car\u00e7anum\", e nel 1220 come \"Carza\".\nNel XVI secolo and\u00f2 a formare un'unica curazia con Dimaro, fu successivamente aggregato al comune di Presson e fin\u00ec per essere costituito comune autonomo nel 1918. Nel 1928 divenne nuovamente frazione di Presson, comune dal quale si distacc\u00f2 nel 1953 andando a formare quello di Dimaro.\nDal 1\u00ba gennaio 2016 \u00e8 una delle cinque frazioni del comune sparso di Dimaro Folgarida."}
{"id": "1239982", "revid": "436472", "url": "https://it.wikipedia.org/wiki?curid=1239982", "title": "Felix Magath", "text": "\u00c8 uno dei sei ad aver vinto la Bundesliga sia da giocatore che da allenatore, insieme a Jupp Heynckes, Franz Beckenbauer, Matthias Sammer, Thomas Schaaf e Helmut Benthaus.\nBiografia.\nNacque in una base militare statunitense in Germania da un soldato portoricano arruolato nell'esercito statunitense e da una donna tedesca. Il padre decise di tornare a Porto Rico nel 1954 una volta terminato il servizio in Germania.\nCarriera.\nCalciatore.\nLa sua carriera inizia nel TV Aschaffenburg. Nel 1972 si trasferisce al Viktoria Aschaffenburg, altra squadra locale. Dal 1974 al 1976 milita nel Saarbr\u00fccken, all'epoca nella Zweite Bundesliga, prima di trasferirsi all'Amburgo in Bundesliga. Nella squadra amburghese trascorre l'intera carriera agonistica, giocando come centrocampista, dal debutto nel 1976 al ritiro dall'attivit\u00e0 nel 1986. Segna 46 gol in 306 partite con la maglia dell'Amburgo nel massimo campionato tedesco.\nVince la Coppa dei Campioni 1982-1983 (segnando il gol decisivo nella finale vinta per 1-0 contro la Juventus), tre campionati nel 1978-1979, 1981-1982 e 1982-1983 e una Coppa delle Coppe nel 1976-1977, segnando anche in questo caso nella finale.\nChiude la carriera agonistica nel Bayer Uerdingen, dove gioca dal 1986 al 1990.\nCon la nazionale tedesca occidentale partecipa al e al .\nAllenatore.\nDa allenatore guida l'Amburgo, il , Norimberga (che guida alla promozione in Bundesliga), l'Eintracht Francoforte, lo (che guida al secondo posto nel Bundesliga 2002-2003), il e il , portandolo alla vittoria del campionato tedesco per la prima volta nella sua storia.\nIl 23 maggio 2009, nel corso dei festeggiamenti per la vittoria del titolo, il presidente del gruppo Volkswagen, azionista di maggioranza del Wolfsburg, annuncia l'arrivo di Armin Veh sulla panchina del club campione di Germania.\nIl 1\u00ba luglio dello stesso anno Magath viene ingaggiato dallo ma, nonostante i buoni risultati ottenuti in Champions e in Coppa Nazionale, il 16 marzo 2011 il sito ufficiale della squadra di Gelsenkirchen rende noto il suo esonero. La settimana seguente torna al .\nRiesce a salvare dalla retrocessione il club amburghese e la stagione successiva lo guida a un buon ottavo posto in classifica, a distanza di quattro punti dall'Hannover qualificato per l'Europa League. Il 29 maggio 2012, a fronte di un buon progetto di rilancio della squadra, rinnova il suo contratto fino al 2015. Il 25 ottobre seguente viene esonerato dopo aver ottenuto solo quattro punti nelle prime otto gare di Bundesliga.\nIl 15 febbraio 2014 viene ingaggiato dal Fulham, al penultimo posto in Premier League, firmando un contratto fino a giugno 2015 e divenendo cos\u00ec il primo allenatore tedesco nella massima divisione inglese. A fine stagione i \"Cottagers\" retrocedono in Championship. Il 18 settembre 2014, a causa degli scarsi risultati del Fulham nelle prime sette partite di campionato (sei sconfitte ed un pareggio), viene sollevato dal suo incarico. Nel 2016 porta i cinesi dello Shandong Luneng alla salvezza in campionato; l'anno seguente arriva sesto e il 1 dicembre 2017 lascia il club.\nStatistiche.\nStatistiche da allenatore.\n\"Statistiche aggiornate al 4 novembre 2017. In grassetto le competizioni vinte.\""}
{"id": "1239988", "revid": "78273", "url": "https://it.wikipedia.org/wiki?curid=1239988", "title": "Grande Alf\u00f6ld", "text": ""}
{"id": "1239994", "revid": "21583", "url": "https://it.wikipedia.org/wiki?curid=1239994", "title": "Irvine Kinneas", "text": "Irvine Kinneas (\u30a2\u30fc\u30f4\u30a1\u30a4\u30f3\u30fb\u30ad\u30cb\u30a2\u30b9, \"\u0100vain Kiniasu\") \u00e8 un personaggio della serie di Final Fantasy VIII. Si tratta di uno studente, nonch\u00e9 tiratore scelto, del Garden di Galbadia. Ultimo personaggio ad unirsi al party in occasione della missione che aveva come scopo l'uccisione della strega Edea durante una parata a lei dedicata. Anche lui si trovava nell'orfanotrofio di Edea, ricorda ancora i momenti trascorsi all'orfanotrofio, infatti \u00e8 proprio lui a ricordare ai suoi compagni la comune provenienza. Questo perch\u00e9 il resto del party aveva evocato molte pi\u00f9 volte i Guardian Force (esseri che aiutano i personaggi durante il combattimento) e questo gli aveva causato la dimenticanza dei ricordi del loro passato pi\u00f9 remoto. Subito esprime la sua mole di dongiovanni corteggiando le ragazze del gruppo quando ne capita l'occasione, mettendosi in squadra con Rinoa e Selphie, anche se sembra molto affezionato a quest'ultima.\nLa tecnica speciale d'Irvine fa uso dei proiettili che si possono acquistare nei negozi oppure ottenere dai mostri di Final Fantasy VIII, a seconda dei proiettili utilizzati si ha un diverso effetto.\nScheda.\nMUNIZIONI UTILIZZABILI DA IRVINE\nColpi normali Colpi normali\nColpi di piombo Colpi multipli\nColpi accecanti Colpi che provocano alterazioni di status\nColpi incendiari Colpi chi infliggono danni di elemento fuoco\nGranate Colpi di tripla potenza\nColpi veloci Colpi rapidissimi\nColpi perforanti Colpi che superano ogni difesa\nColpi vibranti Colpi di potenza notevole"}
{"id": "1239995", "revid": "149485", "url": "https://it.wikipedia.org/wiki?curid=1239995", "title": "Buona domenica", "text": ""}
{"id": "1239997", "revid": "599013", "url": "https://it.wikipedia.org/wiki?curid=1239997", "title": "Mamam Cherif Tour\u00e9", "text": "Giocava nel ruolo di mediano, potendo essere schierato anche da esterno sinistro. Con la sua Nazionale ha partecipato ai Mondiali di Germania 2006 e a 3 edizioni della Coppa d'Africa (1998, 2000 e 2006).\nSuo fratello Assimiou \u00e8 anch'egli calciatore, e milita con lui in nazionale."}
{"id": "1240014", "revid": "2033069", "url": "https://it.wikipedia.org/wiki?curid=1240014", "title": "Pepper Dennis", "text": "Pepper Dennis \u00e8 una serie televisiva mandata in onda negli USA dalla WB dal 4 aprile 2006 e approdata in Italia a luglio 2007. A causa dei pochi ascolti, il 17 maggio 2006 la WB annunci\u00f2 che la serie non sarebbe stata uno di quegli show della The WB che sarebbero stati trasferiti alla The CW, cos\u00ec l'episodio finale and\u00f2 in onda il 4 luglio 2006.\n\"Pepper Dennis\" \u00e8 stato l'ultimo nuovo show trasmesso dalla WB prima di trasformarsi in CW\nLa serie vede Rebecca Romijn come protagonista nei panni di Pepper Dennis, una giornalista televisiva per il telegiornale serale di un nuovo \"finto\" network, WEiE (specificatamente con la \"i\" minuscola) a Chicago. Fanno inoltre parte del cast Rider Strong (\"Chick\"), Brooke Burns (\"sorella di Pepper, Kathy Dinkle\"), Lindsay Price (\"Kimmy Kim\") e Josh Hopkins (\"Charlie Babcock, nuovo annunciatore televisivo\"). Uno dei principali punti su cui si sofferma la serie \u00e8 la relazione di amore-odio tra Pepper e Charlie.\nLa canzone usata nelle pubblicit\u00e0 statunitensi per promuovere lo show fu \"Black Horse and the Cherry Tree\" di KT Tunstall, mentre la sigla \u00e8 \"Better Half\" di Chris Trapper dei Push Stars. Un'altra canzone utilizzata dalla The WB per pubblicizzare lo show \u00e8 stata \"Nth Degree\" dei Morningwood, utilizzata anche per la serie televisiva \"One Tree Hill\"."}
{"id": "1240015", "revid": "339392", "url": "https://it.wikipedia.org/wiki?curid=1240015", "title": "Pupieno e Balbino", "text": ""}
{"id": "1240017", "revid": "1516566", "url": "https://it.wikipedia.org/wiki?curid=1240017", "title": "Club de Gimnasia y Esgrima La Plata", "text": "Il Club de Gimnasia y Esgrima La Plata, chiamato comunemente solo Gimnasia La Plata o Gimnasia, \u00e8 una societ\u00e0 polisportiva con sede a La Plata, in Argentina.\n\u00c8 noto soprattutto per la sua sezione calcistica, la quale gioca in Primera Divisi\u00f3n, la massima serie del campionato argentino.\nIl Gimnasia y Esgrima la Plata gioca le proprie partite interne nello Stadio Juan Carmelo Zerillo, noto come \"estadio del Bosque\" (in quanto si trova all'interno del parco pubblico \"Paseo del Bosque\", nella zona nordorientale di La Plata).\nTale edificio ha una capacit\u00e0 di pi\u00f9 di persone ed \u00e8 stato usato fino al 2005.\nEssa ha anche un centro sportivo, asilo nido, scuole primarie e secondarie e un'azienda agricola di 160 ettari, tra le altre strutture.\nIl Gimnasia y Esgrima \u00e8 stato campione della \"Divisi\u00f3n Intermedia del F\u00fatbol Argentino\" nel 1915, della prima divisione nel 1929 e seconda classificata nel 1924 durante il periodo del dilettantismo. Nel periodo del calcio professionistico, il Gimnasia ha vinto la Coppa del Centenario nel 1994 e la seconda divisione nel 1944, 1947 e 1952, e si \u00e8 classificato secondo in Primera Divisi\u00f3n in 5 occasioni. Avendo preso parte alla Primera Divisi\u00f3n per 69 stagioni \u00e8 l'ottavo club per numero di partecipazioni nella massima serie del calcio argentino.\nStoria.\nIl Club de Gimnasia y Esgrima La Plata \u00e8 stato fondato il 3 giugno 1887 ed \u00e8 ad oggi il pi\u00f9 antico club calcistico ancora attivo in tutto il Sud America. La sua fondazione \u00e8 avvenuta appena cinque anni dopo la fondazione della citt\u00e0 di La Plata nel 1882. I primi sport praticati furono ginnastica e scherma (rispettivamente, in spagnolo, \"Gimnasia\" e \"Esgrima\"). I club sportivi che praticavano queste discipline erano comuni tra le classi agiate verso la fine del XIX secolo (\"cfr\" la prima fondazione del Gimnasia y Esgrima di Buenos Aires nel 1880). Pi\u00f9 tardi, il club cominci\u00f2 a praticare altre discipline sportive, tra le quali l'atletica leggera, il calcio, la pallacanestro e il rugby.\nIl club ha cambiato denominazione un paio di volte: dall'aprile al dicembre 1897 ebbe la denominazione di \"Club de Esgrima\" in quanto la scherma era l'unica attivit\u00e0 praticata in quel periodo. Il 17 dicembre 1897 torn\u00f2 alla sua denominazione originaria: \"Club de Gimnasia y Esgrima\". Dal luglio 1952 al 30 settembre 1955, il club ebbe la denominazione di \"Club de Gimnasia y Esgrima de Eva Per\u00f3n\", poich\u00e9 la citt\u00e0 di La Plata stessa era stata ribattezzata \"Eva Per\u00f3n\" nel 1952, dopo la morte di Evita Per\u00f3n. La citt\u00e0 ritorn\u00f2 al suo nome precedente durante il governo di \"Revoluci\u00f3n Libertadora\", e lo stesso fece il club. Tuttavia, la societ\u00e0 rimase popolarmente nota come \"Club de Gimnasia y Esgrima \"de\" La Plata\", fino al cambio di denominazione avvenuto il 7 agosto 1964.\nEra amatoriale (1891-1930).\nIl Gimnasia dovette abbandonare il suo campo da gioco originale all'angolo tra la 13\u00aa e la 71\u00aa strada nel 1905; a quel tempo, scelse di non praticare pi\u00f9 il calcio e dedicare il club principalmente alle attivit\u00e0 sociali. Come risultato, alcuni membri che erano interessati a praticare il calcio si staccarono dal club e fondarono un club dedicato principalmente a tale sport: l'Estudiantes de La Plata. Pi\u00f9 tardi, nel 1912, un gruppo di calciatori in conflitto con l'Estudiantes de La Plata si unirono al \"Club Independencia\", che in seguito si fuse con il Gimnasia y Esgrima nel 1914, ritornando a praticare il calcio. Nel 1915 Gimnasia y Esgrima si iscrive alla \"Divisi\u00f3n Intermedia\", vincendo il campionato e ottenendo di conseguenza la promozione alla massima serie del campionato argentino di calcio. In quello stesso anno, il Gimnasia vinse due competizioni che erano in svolgimento: la Coppa Competencia Adolfo J. Bullrich e la Coppa Campeonato Intermedia.\nIl 27 aprile 1916, il Gimnasia gioc\u00f2 contro l'Estudiantes de La Plata, il suo classico rivale, per la prima volta. La partita si svolse presso il campo dell'Estudiantes (situato tra la 1\u00aa e la 57\u00aa strada), dove il Gimnasia y Esgrima sconfisse i rivali per 1-0. Quello stesso anno, il Gimnasia termin\u00f2 il campionato al quarto posto, dietro al Racing Club, al Platense e al River Plate, con nove vittorie, nove pareggi e tre sconfitte. Nel 1921 il Gimnasia si classific\u00f2 nuovamente al quarto posto, dietro Racing Club, River Plate e Independiente, con 23 vittorie, sei pareggi e nove sconfitte.\nIl 27 aprile 1924 il nuovo stadio fu inaugurato, con sede a La Plata, all'interno del principale parco di La Plata (\"El Bosque\", la Foresta) all'incrocio tra la 60\u00aa e la 118\u00aa strada, e fu chiamato Stadio Juan Carmelo Zerillo. Il Gimnasia y Esgrima rimase imbattuto all'interno del proprio stadio per 15 mesi (dal suo primo incontro ufficiale fino al luglio 1925). In tale anno, Gimnasia raggiunse il secondo posto, alle spalle del San Lorenzo, con 15 vittorie, sette pareggi e una sconfitta.\nIl titolo del 1929.\nNel 1929, il Gimnasia y Esgrima vinse il suo unico titolo di Prima divisione dell'era dilettantistica, dopo una stagione che fin\u00ec con quattordici vittorie e tre sconfitte. Il campionato del 1929 fu organizzato nel formato \"Copa Est\u00edmulo\": le squadre vennero suddivise in due gruppi (dette \"pari\" e \"dispari\"), con le vincenti di ognuno dei due gruppi che si contendevano il titolo in una finale. Il Gimnasia y Esgrima si classific\u00f2 al primo posto nella \"zona dispari\", che comprendeva River Plate, Racing Club, Hurac\u00e1n, e Estudiantes de La Plata, tra le altre squadre. La \"zona pari\" fu vinta dal Boca Juniors, che ottenne cos\u00ec la qualificazione alla finale.\nLa finale si svolse il 9 febbraio 1930 presso il vecchio stadio del River Plate (all'incrocio tra Alvear e Tagle in Recoleta). In quel giorno, il Gimnasia schier\u00f2: Scarpone, Di Giano e Delovo; Rusciti, Santill\u00e1n e Belli; Curell, Varallo, Maleani, D\u00edaz, e Morgada. Dopo aver concluso il primo tempo in svantaggio di una rete, la squadra rimont\u00f2 e vinse grazie a due gol di Martin Maleani. Quello stesso anno il Gimnasia Riserve vinse il Campionato Riserve. Con questo successo, il Gimnasia y Esgrima divenne il primo club di La Plata a vincere una competizione organizzata da una federazione riconosciuta dalla FIFA.\nIl Tour Europeo del 1930/1931.\nTra il dicembre 1930 e l'aprile 1931, la squadra del Gimnasia, che pi\u00f9 tardi sarebbe stato conosciuto come \"El Expreso\" (in italiano, \"L'Espresso\"), fece un tour viaggiando attraverso l'Europa e il Brasile. Il Gimnasia divenne cos\u00ec il primo club argentino al di fuori di Buenos Aires a competere in Europa, e la prima a giocare in Portogallo, Cecoslovacchia, Austria e Italia. Nel corso del tour europeo, il Gimnasia gioc\u00f2 ventidue partite, vincendone undici e perdendone sei. Il 15 febbraio 1931, Gimnasia batt\u00e9 4-0 lo Sportverein M\u00fcnchen a Monaco di Baviera, in una partita conosciuta per essere stata la prima partita giocata da una squadra argentina su un campo coperto di neve. L'8 marzo il Gimnasia vinse 3-1 sullo Sparta Praga a Praga, una delle squadre pi\u00f9 forti in Europa in quel periodo e, tra l'altro, fino a quel momento imbattuta contro le squadre sudamericane. Il Gimnasia sconfisse nel corso di quel tour anche tre dei pi\u00f9 importanti club europei: sconfisse 3-1 il (a Madrid, il 1\u00ba gennaio 1931), 2-1 il (a Barcellona, il 6 gennaio 1931), e 1-0 il Benfica (a Lisbona, il 29 marzo 1931).\nEra professionistica (1931-2008).\n\"El expreso\" del 1933.\nGi\u00e0 all'inizio dell'era professionistica il Gimnasia entr\u00f2 nella storia del calcio argentino, quando, con la formazione chiamata \"El Expreso\", vinse il primo turno del campionato di Prima divisione e concluse il torneo al quarto posto con un record di 21 vittorie, 4 pareggi e 9 sconfitte.\nNella seconda fase, il Gimnasia avanz\u00f2 in campionato fino a che non dovette affrontare il Boca Juniors e il San Lorenzo. Tuttavia, la squadra, che come cannoniere aveva Arturo \"El Torito\" Na\u00f3n con 33 gol, era gi\u00e0 entrata nella memoria dei tifosi come \"El Expreso\".\nCoppa del Governatore Alende (1960).\nQuesta competizione si disput\u00f2 nel 1960 e fu organizzata dal Club Estudiantes de La Plata. Fu chiamato \"Copa Gobernador de la Provincia de Buenos Aires Dr Oscar Alende\", in onore del governatore Oscar Alende. Il torneo fu un quadrangolare internazionale, comprendente partite amichevoli tra Estudiantes, Gimnasia, Club Nacional de Football e Club Atl\u00e9tico Pe\u00f1arol, le due principali squadre di calcio dell'Uruguay.\nIl Gimnasia vinse entrambi gli incontri contro le squadre \"Charr\u00faa\": 5-2 contro il Nacional e 1-0 contro il Pe\u00f1arol. L'Estudiantes perse invece le partite rispettivamente per 0-1 e 2-5.\nNell'ultima partita, il Gimnasia pareggi\u00f2 con l'Estudiantes 2-2. Il 13 febbraio 1960, Gimnasia fu quindi dichiarato campione del Trofeo Gobernador Alende, nello stadio del suo acerrimo rivale cittadino.\nLa Barredora (1970).\nUna delle squadre pi\u00f9 ricordate dai tifosi del Gimnasia \u00e8 \"La Barredora\" (\"La spazzatrice\"). Dopo quasi un decennio di alti e bassi, i campionati organizzati dall'Asociaci\u00f3n del F\u00fatbol Argentino (AFA) furono ristrutturati.\nIl risultato fu la creazione di due campionati: il \"Metropolitano\", disputato da squadre affiliate direttamente alla AFA (e diviso in due zone), e il \"Nacional\", disputato da squadre nelle prime posizioni del \"Metropolitano\" , oltre a squadre dei campionati dell'interno dell'Argentina. Il resto delle squadre disputava i tornei \"Promocional\" e \"Reclasificatorio\". C'erano inoltre delle differenze, per esempio il \"Metropolitano\" si svolgeva con un girone all'italiana mentre il \"Nacional\" con una competizione divisa in due gruppi.\nNel corso del primo anno, il 1967, il Gimnasia y Esgrima si laure\u00f2 campione del \"Promocional\".\nNel 1970, il Gimnasia y Esgrima termin\u00f2 secondo nella zona \"B\" dietro al Chacarita Juniors, e si qualific\u00f2 per la semifinale del \"Nacional\" contro il Rosario Central, che era terminato in prima posizione nella zona \"A\". Il risultato finale fu una vittoria per 3-0 per il Rosario Central.\nLa formazione tipo di quegli anni era la seguente: Hugo Gatti; Ricardo Rezza, Jos\u00e9 Bernab\u00e9 Leonardi, Jos\u00e9 Masnik, Roberto Zywica, Roberto Gonzalo; H\u00e9ctor Pignani, Jos\u00e9 Santiago, Delio Onnis, Jos\u00e9 N\u00e9stor Meija, Jorge Castiglia. Jos\u00e9 Varacka era l'allenatore.\nIl ritorno alla Prima divisione (1984).\nDopo una brutta stagione, il Gimnasia y Esgrima retrocesse nella Primera \"B\" nel 1979. La squadra milit\u00f2 in seconda divisione tra il 1980 e il 1984, anno in cui ritorn\u00f2 in Prima divisione. Nella squadra giocavano calciatori come ad esempio Ricardo \"El pulpo\" Kuzemka e Carlos Carri\u00f3; l'allenatore era Nito Veiga.\nNel 1984 il Gimnasia y Esgrima ottenne il terzo posto nella classifica globale, qualificandosi cos\u00ec al torneo ad otto squadre che metteva in palio la promozione in Prima divisione. Le altre squadre qualificate erano il Racing Club, Argentino de Rosario, Club Atl\u00e9tico Tigre, Defensores de Belgrano, Club Atl\u00e9tico Lan\u00fas, Nueva Chicago e Deportivo Mor\u00f3n. Il Gimnasia raggiunse la finale, sconfiggendo il Racing Club per due volte, prima ad Avellaneda per 3-1, e poi 4-2 a La Plata il 30 dicembre 1984. Con queste vittorie, il Gimnasia ottenne la promozione in Prima divisione. Dal 1985 fino al 2011 non \u00e8 pi\u00f9 retrocesso.\nLa Coppa Centenario.\nNel 1993, la Federcalcio argentina organizz\u00f2 un torneo a eliminazione diretta, detto \"Copa Centenario\" (\"Coppa del Centenario\"), per celebrare il centesimo anniversario dalla fondazione. Tutte le squadre di prima divisione giocarono contro i propri rivali cittadini (Racing-Independiente, Rosario-Newell's, etc.) in due gare con sistema di \"doppia eliminazione\": le vincenti dei derby andavano in una parte del tabellone, le perdenti nell'altra, senza essere eliminate. Il Gimnasia sconfisse i rivali classici dell'Estudiantes per 1-0, con gol di Guillermo Barros Schelotto, e si qualific\u00f2 per il girone dei \"vincenti\" grazie allo 0-0 del ritorno. Quindi, elimin\u00f2 in successione Newell's Old Boys, Argentinos Juniors e Belgrano de C\u00f3rdoba andando a vincere il tabellone dei \"vincenti\". Il River Plate vinse il tabellone dei \"perdenti\" e si qualific\u00f2 per la finale, da giocare in casa del Gimnasia.\nIl Gimnasia vinse la finale per 3-1 con gol di Hugo Romeo Guerra, Fernandez e Guillermo Barros Schelotto. Il gol del River venne segnato da Villalba. La formazione campione comprendeva Lavall\u00e9n (portiere), Sanguinetti, Morant, Ortiz, Dopazo, Fernandez, Bianco, Talarico, Gustavo e Guillermo Barros Schelotto e Guerra.\nDa Griguol a Troglio.\nCon l'esperto allenatore Carlos Griguol alla guida della squadra, il Gimnasia raggiunse il secondo posto nel Clausura 1995, ripetendo l'ottima performance nel 1996 e nel 1998. Inoltre raggiunse il secondo posto nel 2002 (guidato da Carlos Ramacciotti).\nIl Gimnasia inoltre si classific\u00f2 al secondo posto nel 2005 sotto la guida di Pedro Troglio, dopo un'eccellente stagione che li aveva vista lottare per il titolo contro il Boca Juniors fino all'ultima gara del campionato.\nQueste dimostrazioni di forza permisero al Gimnasia di prendere parte alle competizioni internazionali del Sud America: la Coppa Sudamericana, nel 2006, e l'edizione 2007 della Coppa Libertadores.\nStoria recente (2007-oggi).\nAlle elezioni del dicembre 2007, l'ex-presidente Juan Jos\u00e9 Mu\u00f1oz fu sconfitto da Walter Gisande. Il nuovo Presidente ingaggi\u00f2 come allenatore l'ex calciatore Guillermo Sanguinetti.\nSuccessivamente, il sindaco della citt\u00e0 di La Plata, Pablo Bruera, annunci\u00f2 che il Gimnasia avrebbe potuto tornare a giocare nel suo stadio.\nSecondo la Federazione internazionale di calcio Storia e Statistica (IFFHS), il Gimnasia y Esgrima \u00e8 all'8\u00ba posto tra i club argentini nel periodo marzo 2007 - febbraio 2008 prima di altre squadre nella prima Divisione Argentina, come Banfield, Argentinos Juniors, Independiente, Newell's Old Boys, Racing Club e Col\u00f3n.\nIl 21 giugno 2008 la squadra ritorn\u00f2 a giocare una partita ufficiale allo stadio Zerrillo all'ultima giornata del Torneo Clausura del 2008, a Lanus.\nDurante l'inverno 2008, il Gimnasia ha effettuato il ritiro nel comune di Maldonado, in Uruguay. Gisande rinforz\u00f2 la squadra, con gli ingaggi di 10 nuovi giocatori tra cui si segnalarono i ritorni di Sebasti\u00e1n Ariel Romero, Roberto Carlos Sosa, Mariano Messera e Esteban Nicol\u00e1s Gonz\u00e1lez, raggiunti poi dal portiere Gast\u00f3n Sessa, e da Ariel Ag\u00fcero, Patricio Graff, Franco Niell, Hugo Iriarte e Rene Lima. Come direttore tecnico venne confermato l'uruguaiano Guillermo Sanguinetti.\nIl 30 settembre 2008, a seguito della pesante sconfitta patita contro gli acerrimi rivali dell'Estudiantes e degli scarsi risultati in campionato - 9 punti nelle prime 8 partite -, l'allenatore Guillermo Sanguinetti rassegn\u00f2 le dimissioni. Al suo posto venne ingaggiato Leonardo Madel\u00f3n.\nNel 2011 il club platense retrocede in Primera B Nacional.\nOrganico.\nRosa 2018-2019.\n\"Rosa aggiornata al 26 marzo 2019.\"\nCl\u00e1sico Platense.\nIl Classico Platense \u00e8 il soprannome dato al derby di La Plata tra le due principali squadre di calcio cittadine: Gimnasia y Esgrima La Plata e Estudiantes de La Plata.\nIl primo derby ufficiale ha avuto luogo nel campionato di Prima divisione organizzato dall\"'Asociaci\u00f3n Argentina de Football\" il 27 agosto 1916. In tale occasione, il Gimnasia ha vinto 1-0 sull'Estudiantes, con un'autorete di Ludovico Pastore.\nIl primo derby dell'era professionistica ha avuto luogo il 14 giugno 1931. Da allora, si sono giocate 142 partite ufficiali in tornei organizzati dalla Asociaci\u00f3n del F\u00fatbol Argentino. Fino ad oggi, l'Estudiantes ha vinto 48 volte, segnando 207 reti, e Gimnasia ha vinto 44 volte, con 190 gol. Ci sono stati 50 pareggi.\nTra il 12 agosto 1932 e 9 settembre 1934, il Gimnasia ha vinto 5 derby consecutivamente. Il 25 giugno 1963 il Gimnasia vinse per 5-2, e questo \u00e8 il miglior risultato ottenuto finora contro l'Estudiantes. Il peggior risultato \u00e8 stato la sconfitta 7-0 il 15 ottobre 2006..\nUna curiosit\u00e0 nei derby si \u00e8 verificata il 5 aprile 1992, quando il Gimnasia ha vinto contro l'Estudiantes 1-0 in trasferta. Quel giorno, nel momento in cui i tifosi del Gimnasia esultarono per il gol segnato e saltarono sulle tribune, il sismografo del locale Osservatorio Astronomico registr\u00f2 un evento sismico di bassa intensit\u00e0. Tale gol \u00e8 stato segnato dall'uruguaiano Jos\u00e9 Perdomo su calcio di punizione, gol che fu poi conosciuto come \"El gol del terremoto\" (\"Il gol del terremoto\").\nPresidenti.\nIn 120 anni e pi\u00f9 di storia, il Club de Gimnasia y Esgrima La Plata ha avuto 55 presidenti. Molti di loro hanno contribuito alla crescita del Club nel corso degli anni.\nSaturnino Perdriel \u00e8 stato il fondatore e primo presidente della Gimnasia y Esgrima La Plata. Mr Perdriel era un commerciante ai tempi in cui la citt\u00e0 di La Plata fu fondata, oltre ad essere un funzionario presso il Dipartimento del Tesoro della Provincia di Buenos Aires. Mor\u00ec prematuramente nel 1888, dopo un anno alla presidenza del club.\nOggi, il presidente del Club de Gimnasia y Esgrima La Plata \u00e8 scelto dai suoi collaboratori, attraverso elezioni generali che si svolgono ogni tre anni. Qualsiasi membro che abbia superato i 18 anni di et\u00e0, e che abbia almeno tre anni di anzianit\u00e0 nel Club, ha diritto di voto. Membri con oltre sette anni di anzianit\u00e0 hanno il diritto di essere eletti nel consiglio di amministrazione, o \"Directory\".\nL'attuale Presidente del Gimnasia y Esgrima La Plata \u00e8 Gabriel Pellegrino. Nel 2007 Walter Gisande aveva vinto le elezioni battendo proprio Gabriel Pellegrino per 16 voti.\nInno.\nL'Inno ufficiale del club fu scritto nel 1915 dal famoso poeta nato a Magdalena D\u00e9lfor B. M\u00e9ndez, mentre a comporre la musica fu Juan Serpentini.\nL'Inno ufficiale del Gimnasia \u00e8 stato intonato per la prima volta il 9 luglio 1915 in occasione del ricevimento che \u00e8 stato dato per accogliere la delegazione del club uruguaiano del River Plate di Montevideo. Nel 1967 l'inno \u00e8 stato registrato dalla banda della polizia di Buenos Aires.\nStemma o logo.\nLo stemma del Club de Gimnasia y Esgrima La Plata \u00e8 una corona sulla cui parte superiore \u00e8 delineato un elmo con un cimiero araldico. Al centro, a smalto e con i colori del club (bianco e blu marino), il monogramma del club appare in rilievo. In alto spuntano le impugnature di una sciabola ed un fioretto incrociati e delle foglie di alloro escono dai lati dello scudo.\nSin dalla sua creazione, lo stemma del club ha subito alcune modifiche. Dal 1887 fino al 1928, lo stemma utilizzato \u00e8 stato ideato da Emilio Coutauret, ed era caratterizzato da un disegno fatto a mano e riccamente decorato. Nel 1964, a seguito di una riforma dello statuto della fondazione, lo stemma del club ha adottato una forma pi\u00f9 semplice, pur mantenendo la sostanza di quella originale. Questo \u00e8 lo stemma attuale, spesso rappresentato sulla divisa da gioco.\nCi sono state alcune lievi modifiche introdotte negli ultimi anni. Durante la presidenza di H\u00e9ctor Dom\u00ednguez, la sigla al centro dello stemma \u00e8 stata cambiata, sostituendo la storica CGE (Club de Gimnasia y Esgrima), con il GELP (Gimnasia y Esgrima La Plata), modifica che \u00e8 persistita durante i mandati di Francisco Gliemmo e Juan Jos\u00e9 Mu\u00f1oz. Fin dall'inizio della presidenza di Walter Gisande, si \u00e8 deciso di ritornare all'originale abbreviazione di CGE.\nStadio.\nIl Gimnasia y Esgrima la Plata gioca le proprie partite interne nello Stadio Juan Carmelo Zerillo, noto come \"el Bosque\" (il Bosco, in quanto si trova nell'omonimo parco di La Plata). Tale edificio ha una capacit\u00e0 di pi\u00f9 di 33.000 persone ed \u00e8 stato usato fino al 2005.\nQuando a La Plata venne costruito un nuovo stadio, sia il Gimnasia che l'Estudiantes inizialmente scelsero di rimanere nel proprio stadio. Questa sistemazione non fu pi\u00f9 possibile quando entrambi gli impianti vennero chiusi a causa di nuovi regolamenti sulla sicurezza. Dal torneo Clausura 2006, il Gimnasia sta usando il nuovo stadio per le gare casalinghe.\nNel marzo 2007, il Gimnasia ha ottenuto tutti i permessi per giocare nel proprio campo, il Zerillo, e dovrebbe farlo dal torneo Apertura 2007.\nUniformi.\nI colori sociali del club sono presi da quelli dello stemma, come stabilito nello statuto istituzionale della societ\u00e0.\nEvoluzione delle divise.\nNei primi anni di vita del club, i colori scelti erano il bianco e azzurro, cercando di sottolineare attraverso questi colori che il club era argentino. La prima maglietta ufficiale utilizzata dal club aveva strisce azzurre e bianche.\nPi\u00f9 tardi, nel 1905, si decise di modificare i colori per distinguerlo dal Racing Club. Ci\u00f2 si \u00e8 tradotto in una maglia a strisce verticali bianche e blu.\nInfine, dal 1910, il design \u00e8 stato modificato, cambiando le strisce verticali con una singola striscia orizzontale blu su maglietta bianca.\nSponsor tecnico e ufficiale.\n\"Aggiornato al 2009\"\nLa tabella indica gli sponsor tecnici e ufficiali che il Gimnasia La Plata ha avuto dagli anni 1980 e 1990:\nTifosi.\nNella citt\u00e0 di La Plata e nei suoi dintorni, la tifoseria del Gimnasia viene comunemente identificata con la classe lavoratrice, in contrasto con la \"middle class\" in cui di solito \u00e8 identificata la tifoseria dell'Estudiantes. Questa teorica suddivisione non sembra attualmente essere molto veritiera. I fan del Gimnasia non sono molti fuori dall'area di La Plata.\nIl collettivo dei tifosi si autodefinisce \"La 22\", dal nome della 22\u00aa strada a La Plata dove vivono o vivevano molti leader della tifoseria, tra i quali Marcelo Amuch\u00e1stegui. Noto come \"El Loco Fierro\", Amuch\u00e1stegui era famoso per le sue imprese, tra le quali l'aver esposto una bandiera del Gimnasia lunga 100 metri nello stadio della Bombonera. Venne colpito a morte dalla polizia di Rosario in circostanze poco chiare il 28 maggio 1991, si presume durante una rapina a mano armata.\nSoprannomi.\nIl Gimnasia \u00e8 soprannominato \"el Lobo\" (\"il Lupo\") in quanto il suo stadio \u00e8 storicamente il \"Bosque\" (\"il bosco\").\nUn altro soprannome, \"Mensanas\", deriva dal motto latino \"Mens sana in corpore sano\", che campeggiava sul vecchio stemma della societ\u00e0.\nIl nome \"Triperos\" (\"Sbudellatori\") deriva dal fatto che molti tifosi erano operai nelle industrie di lavorazione della carne nella vicina citt\u00e0 di Berisso. Curiosamente, lo stesso soprannome \u00e8 utilizzato per la popolazione di Oporto, in Portogallo.\nAltri soprannomi sono \"Decano de Am\u00e9rica\" (\"Decano d'America\"), in quanto il club \u00e8 il pi\u00f9 antico del Sudamerica, e \"Basureros\" (\"Spazzini\").\nGiocatori.\nNel corso dei suoi 121 anni di storia, ci sono stati pi\u00f9 di 800 i calciatori del Club de Gimnasia y Esgrima La Plata che hanno vestito la maglia della prima squadra. Jorge San Esteban, oggi in attivit\u00e0, con pi\u00f9 di 400 presenze \u00e8 il giocatore che ha vestito pi\u00f9 volte la divisa del club. Arturo Na\u00f3n con 95 gol in 97 incontri \u00e8 il massimo marcatore della storia del club.\nLa Asociaci\u00f3n del F\u00fatbol Argentino consente alle squadre di calcio argentine di avere in rosa un massimo di quattro calciatori stranieri; il Gimnasia y Esgrima storicamente ha formato la sua rosa con giocatori di calcio argentini, ma anche con gli stranieri, con gli uruguayani che prevalgono nelle statistiche, con 49 calciatori.\nDalle giovanili del club sono emersi molti giocatori di calcio di fama nazionale e internazionale, come Gustavo e Guillermo Barros Schelotto, Mariano Messera, Lucas Lobos, Roberto \"Pampa\" Sosa, Andr\u00e9s Guglielminpietro, Carlos Kletnicki, Sebasti\u00e1n Ariel Romero, Lucas Licht e Leandro Cufr\u00e9, tra gli altri.\nAllenatori.\nIl Club Gimnasia y Esgrima La Plata ha avuto un totale di 63 allenatori di calcio in tutta la sua storia. Il primo allenatore di club ungherese \u00e8 stato Em\u00e9rico Hirschl, che ha guidato la societ\u00e0 tra 1932 e 1934.\nAlcuni allenatori rimasti nei ricordi dei tifosi del club sono stati Nito Veiga (che raggiunto la promozione nel 1984), Roberto Perfumo (allenatore nella Coppa del Centenario), Carlos Griguol (che ha guidato la squadra in tre fasi, per un totale di dieci anni) e l'ex calciatore Pedro Troglio.\nNel 1993 Roberto Perfumo assume la guida tecnica del club, prima della finale di Coppa del Centenario, che vedr\u00e0 il Gimnasia uscirne vincitore.\nUn anno pi\u00f9 tardi, Carlos Griguol viene assunto come allenatore e ottenere tre secondi posti (Torneo Clausura 1995, Torneo Clausura 1996 e Torneo Apertura 1998). Ha diretto la squadra fino al 1999, quando fu chiamato dal Real Betis Balompi\u00e9 Siviglia, in Spagna. Egli \u00e8 tornato per poco tempo per gestire il Gimnasia nella stagione 2000/2001, per venire poi rimpiazzato dall'uruguaiano Gregorio Perez. Nella stagione 2003/2004 Griguol ha iniziato la sua terza fase nel Gimnasia y Esgrima La Plata, dove ha terminato la sua carriera come allenatore di calcio.\n\u00c8 stata l'ultima squadra allenata da Diego Armando Maradona prima della sua morte, avvenuta il 25 novembre 2020 all'et\u00e0 di 60 anni per un'insufficienza cardiaca dovuta ad un edema polmonare.\nAltri sport.\nPallavolo.\nUno degli sport di spicco del club Gimnasia y Esgrima La Plata fu la pallavolo femminile. La squadra di pallavolo femminile del club riveste una grande importanza nella pallavolo argentina, essendo l'unica delle nove squadre fondatrici della \" \"Federaci\u00f3n de Voleibol y Pelota al Cesto\"\" ad essere ancora in attivit\u00e0 e in Prima Divisione.\nPallacanestro.\nLa Pallacanestro (o basket) ha iniziato ad essere praticata nel Club Gimnasia y Esgrima La Plata nel 1920. Nel 1924 fu costruito uno stadio di pallacanestro. Da allora, la pallacanestro sarebbe diventato uno dei principali sport praticati dal club.\nLa squadra di pallacanestro della Gimnasia y Esgrima La Plata ha raggiunto l'apice dei suoi successi nel corso del 1978 e 1979, quando ha vinto per due volte consecutive il campionato argentino di pallacanestro (titolo Metropolitano), prevalendo in entrambi i casi sulla favorita Obras Sanitarias. La formazione due volte campione comprendeva giocatori del calibro di \"Gallego\" Gonz\u00e1lez, \"Finito\" Gehrmann, Peinado, e gli statunitensi Michael Jackson, Lawrence Jackson Jr, e il leader e la star, la guardia tiratrice Clarence Edgar Metcalfe, scelto come MVP nel 1979. L'allenatore della squadra due volte campione era Rolando Sfeir.\nIl Gimnasia giunse secondo nel 2003/04 nella Liga Nacional de B\u00e1squetbol, venendo sconfitto in finale dal Boca Juniors per 4-2. Nella stagione successiva, la squadra retrocesse in TNA (Seconda Divisione), in seguito alla decisione del presidente Juan Jos\u00e9 Mu\u00f1oz di diminuire notevolmente il budget per la sezione pallacanestro, provocando la perdita dei suoi principali giocatori. Oggi, la prima squadra di basket del Gimnasia disputa il campionato di TNA (Seconda Divisione)."}
{"id": "1240019", "revid": "1745361", "url": "https://it.wikipedia.org/wiki?curid=1240019", "title": "Beoto", "text": "Beoto o Beozio () \u00e8 un personaggio della mitologia greca, fratello di Eolo e re eponimo della Beozia.\nIl mito.\nLa versione di Igino.\nSecondo Igino, una donna mortale di nome Melanippe (o Arne) ebbe dal dio Poseidone due gemelli, chiamati Eolo e Beoto. Tuttavia il padre della donna, chiamato anch'egli Eolo, non credendo al racconto della relazione col dio, per punizione fece accecare e imprigionare Melanippe, e fece esporre i figli su una montagna perch\u00e9 morissero di stenti. Arriv\u00f2 per\u00f2 una mucca ad allattarli, finch\u00e9 un gruppo di pastori, avendo visto l'evento miracoloso, decisero di raccogliere e allevare i due bambini. Fu soprattutto il mandriano Ippote a curarsi di loro.\nNel frattempo Metaponto, un re d'Italia, aveva minacciato di ripudiare sua moglie Teano per la sua sterilit\u00e0. Teano allora si rivolse ai pastori chiedendo loro dei bambini che avrebbe cercato di far passare per suoi. I pastori le diedero Eolo e Beoto, e Teano riusc\u00ec a far credere a Metaponto che fossero nati da lui. In seguito per\u00f2 Teano, superando la sterilit\u00e0, ebbe a sua volta due gemelli, che erano per\u00f2 decisamente meno amati da Metaponto rispetto a Eolo e Beoto. Allora Teano, gelosa, ordin\u00f2 ai due figli di uccidere Eolo e Beoto durante una battuta di caccia. I quattro si scontrarono sulle montagne, ma Eolo e Beoto risultarono vincitori, uccidendo i figli di Teano.\nIn seguito a questo scontro, Eolo e Beoto furono costretti a fuggire, cercando asilo presso i pastori che un tempo li avevano raccolti. Qui si trovarono al cospetto di Poseidone, che rivel\u00f2 loro di essere il loro padre e che la loro vera madre, Melanippe, era ancora prigioniera. Essi andarono subito a liberarla e Poseidone le restitu\u00ec la vista. Poi Eolo e Beoto andarono con Melanippe da Metaponto e lo informarono dei crimini commessi da Teano. Il re allora ripudi\u00f2 Teano e spos\u00f2 Melanippe. Eolo e Beoto partirono e furono fondatori di citt\u00e0, il primo in Eolide, il secondo in Beozia, che da loro presero il nome.\nLa versione di Diodoro Siculo.\nSecondo Diodoro Siculo, quando Melanippe rivel\u00f2 al padre di aver avuto i due gemelli Eolo e Beoto, egli non accec\u00f2 la donna, ma la affid\u00f2 a uno straniero che viveva nella citt\u00e0 di Metaponto perch\u00e9 la portasse via con s\u00e9, insieme ai suoi bambini. Nonostante avesse gi\u00e0 una moglie (chiamata Autolita o Siri), consigliato da un oracolo l'uomo decise di adottare i due piccoli, portando con s\u00e9 anche la loro madre. In questo modo, Melanippe e i bambini andarono a vivere a Metaponto.\nDiventati adulti, grazie ad una sommossa popolare Eolo e Beoto riuscirono a ottenere il trono di Metaponto, tuttavia in seguito si macchiarono di un terribile delitto: uccisero Autolita, moglie del loro padre adottivo, rea solo di aver avuto un diverbio con la loro madre Melanippe. Eolo e Beoto dovettero quindi fuggire: il primo si imbarc\u00f2 e arriv\u00f2 nell'isola di Lipari, mentre il secondo si rifugi\u00f2 in Eolide.\nDiscendenza.\nBeoto \u00e8 secondo Omero e Diodoro Siculo il padre di un figlio di nome Itono. Altre fonti (come Pausania) considerano invece Beoto come figlio di Itono e della ninfa Melanippe. \u00c8 per\u00f2 possibile che si tratti di personaggi distinti. Secondo alcune fonti, il Beoto figlio di Poseidone ebbe anche un figlio chiamato Ogigo."}
{"id": "1240022", "revid": "1124164", "url": "https://it.wikipedia.org/wiki?curid=1240022", "title": "Stiloforo", "text": "Lo stiloforo \u00e8 un termine architettonico derivante dal greco e che significa \"portatore di stilo\", cio\u00e8 portatore di colonna.\n\u00c8 usato per indicare quelle sculture di animali o mostri fantastici poste a base delle colonnine di sostegno dei protiri o anche dei pulpiti solitamente nelle chiese romaniche.\nA differenza della cariatide, una scultura che sostituisce l'intera colonna facendo da supporto per la trabeazione, lo stiloforo costituisce il solo basamento della colonna.\nDescrizione.\nIl leone \u00e8 un indiscusso simbolo di \"Fortezza\" perci\u00f2, posto all'ingresso delle chiese, simboleggia la forza che sta a guardia dello spazio sacro.\nIl leone in base ai bestiari medievali \u00e8 anche simbolo di Cristo per svariati motivi: Cristo \u00e8 chiamato \"il Leone che \u00e8 della trib\u00f9 di Giuda\" (Apocalisse di Giovanni 5, 5-6); Cristo \u00e8 resuscitato dopo tre giorni, come i leoni che si credeva nascessero morti e tornassero alla vita dopo che il padre avesse soffiato su di loro dopo tre giorni. Il leone \u00e8 maestoso davanti, ma col pelo liscio nella parte dietro (come Cristo che \u00e8 figlio di Dio, ma allo stesso tempo \u00e8 uomo).\nIl leone ha una valenza simbolica polivalente, sia come guardia che con un compito apotropaico, egli infatti \u00e8 un animale che uccide, divora le sue prede, e che trasmette loro una parte della sua potenza. Le prede passano quindi dalla morte a una nuova vita, una metamorfosi facendo oltrepassare quel confine che c'\u00e8 tra la vita e la morte; \u00e8 quindi posto come monito, avvertimento di quel passaggio e rottura tra due domini eterogenei quello sacro e quello profano.\nIl leone \u00e8 accanto al trono evocante la presenza di Cristo nel libro dell'Apocalisse di Giovanni (5, 5) e, nell'iconografia medievale, \u00e8 anche simbolo della giustizia di Dio. Il leone \u00e8 simbolo di giustizia anche perch\u00e9 il Priore amministrava la giustizia \"inter leones et coram populo\" (tra i leoni e davanti al popolo). "}
{"id": "1240043", "revid": "155613", "url": "https://it.wikipedia.org/wiki?curid=1240043", "title": "Facciata a salienti", "text": "La facciata a salienti, o pi\u00f9 in generale copertura a salienti, \u00e8 un termine architettonico usato per definire la forma della facciata di un edificio, solitamente una chiesa, quando, come suggerisce il termine stesso, la copertura presenta una successione di spioventi, di solito quattro, posti a differenti altezze. \nSolitamente, in una chiesa, la presenza di ogni singolo saliente a lato del vertice di copertura, corrisponde ad una navata laterale. La facciata a salienti ha origini illustri: era presente infatti nell'antica San Giovanni Laterano, anche se non si pu\u00f2 parlare ancora di una vera e propria \"facciata\" in quanto il suo aspetto non era rilevante per i costruttori e seguiva semplicemente il profilo delle cinque navate interne.\nEsempi maturi di facciata a salienti si trovano nella romanica chiesa di San Michele in Foro a Lucca, nel Duomo di Cosenza o nella pi\u00f9 tarda basilica di San Giorgio Maggiore a Venezia. Invece, nella basilica di Santa Maria Novella a Firenze i salienti delle navate laterali sono celati in facciata da due volute che mutano il classico schema della facciata a salienti.\nLa struttura a salienti pu\u00f2 essere schermata anche da frontoni, terrazzamenti e balaustre, campanili e facciate a capanna.\nTuttavia, il numero dei salienti della copertura pu\u00f2 non corrispondere alla suddivisione interna delle navate, che possono essere ricoperte da un'unica falda inclinata: \u00e8 il caso ad esempio del Duomo di Pisa e dell'antica basilica di San Pietro in Vaticano."}
{"id": "1240048", "revid": "1501558", "url": "https://it.wikipedia.org/wiki?curid=1240048", "title": "Coppa delle nazioni africane 2000", "text": "La Coppa delle nazioni africane 2000 fu la 22\u00aa edizione della Coppa delle nazioni africane, il campionato di calcio dell'Africa (CAF).\nL'edizione ha visto il successo del Camerun, alla sua terza affermazione, dopo la vittoria ai rigori contro la favorita Nigeria.\nClassifica marcatori.\n5 goal\n4 goal\n3 goal\n2 goal\n1 goal"}
{"id": "1240051", "revid": "124988682", "url": "https://it.wikipedia.org/wiki?curid=1240051", "title": "Club Atl\u00e9tico Col\u00f3n", "text": "Il Club Atl\u00e9tico Col\u00f3n, chiamato comunemente Col\u00f3n de Santa Fe o solo Col\u00f3n, \u00e8 una societ\u00e0 polisportiva con sede a Santa Fe, in Argentina, e principalmente nota per la sua sezione calcistica, che milita nella Primera Divisi\u00f3n, la massima serie del campionato argentino di calcio.\nDisputa le sue partite interne presso lo Stadio Brigadier General Estanislao L\u00f3pez.\nStoria.\nIl Col\u00f3n Foot-ball Club fu fondato il 5 maggio 1905 da un gruppo di amici appassionati di calcio di et\u00e0 compresa tra gli 8 e i 14 anni, che diedero alla squadra il nome di Crist\u00f3bal Col\u00f3n (Cristoforo Colombo), la cui biografia era in quel periodo oggetto di studio di uno dei ragazzi. I giovani, provenienti da famiglie borghesi e famiglie pi\u00f9 umili, ma uniti dalla passione per il calcio, erano Ernesto Celli, \"el alem\u00e1n\" Adolfo Celli, \"el Gringo\" Atilio Badalini, Ricardo e Guillermo Cullen Funes, Gead\u00e1 Montenegro, Pituco Arfiel, Mariano C. Rodr\u00edguez, Helvecio Fontana, Juan Ad\u00e1n Leyes, Juan y Antonio Rebecchi e suo cugino An\u00edbal \"Gallo\" Rebecchi, Humberto Sosa, i fratelli Alfredo e Roberto Casablanca e Sim\u00f3n Bru. Fu Ricardo Cullen Funes a incaricarsi dell'acquisto delle magliette e delle scarpe da calcio.\nNel 1965 il Col\u00f3n vinse il primo titolo di Primera B, la seconda divisione del campionato argentino di calcio, ottenendo per la prima volta la promozione in Primera Divisi\u00f3n.\nL'esordio in massima serie risale al 6 maggio 1966, contro il ; la squadra ottenne il sedicesimo posto nella stagione d'esordio. In seguito alla ristrutturazione del campionato argentino, con l'istituzione di due campionati di massima serie, il Metropolitano e il Nacional, con ingresso al Nacional riservato solo alle squadre meglio piazzate nel Metropolitano, il Col\u00f3n non ebbe successo, non riuscendo a qualificarsi al Nacional fino al 1968, anche se la squadra ottenne un sesto posto.\nNel Nacional del 1972 si piazz\u00f2 secondo nel proprio girone. Nel 1975 disput\u00f2 un buon Metropolitano, chiudendo al sesto posto. Due anni dopo raggiunse il quinto posto nel Metropolitano, anche se poi fatic\u00f2 nel Nacional. Nel 1978 il Col\u00f3n raggiunse la fase a eliminazione diretta del Nacional, dove fu eliminato ai quarti di finale dall'.\nNel 1981 il Col\u00f3n fatic\u00f2 nel Metropolitano, conseguendo solo sei vittorie in stagione e retrocedendo in seconda serie. Il ritorno in Primera Divisi\u00f3n si fece attendere, dato che fu centrato solo alla fine della stagione 1994-1995. In questo quattordicennio la squadra aveva sfiorato pi\u00f9 volte la promozione, perdendo nel 1988-1989 i play-off contro gli arcirivali dell' (3-0 tra andata e ritorno) e nel 1992-1993 i play-off primari contro il , per poi fallire anche nei play-off secondari.\nDopo alcuni piazzamenti a centro classifica nella seconda met\u00e0 degli anni '90, il Col\u00f3n centr\u00f2 il secondo posto in campionato nel torneo di Clausura 1997 a cinque punti dalla vetta, impresa che resta il miglior piazzamento in massima serie della squadra. Avendo il vinto quell'anno sia il titolo di Apertura che quello di Clausura, per stabilire la seconda squadra qualificata alla Coppa Libertadores 1998 per l'annata seguente si disput\u00f2 uno spareggio tra le due compagini giunte seconde nei tornei di Apertura e Clausura. La partita, giocata nel dicembre 1997, vide la vittoria del Col\u00f3n sull'Independiente per 1-0.\nIl Col\u00f3n esord\u00ec nelle coppe internazionali contro l' nella Coppa CONMEBOL 1997, competizione in cui raggiunse le semifinali, eliminata dai connazionali del . L'esordio in Coppa Libertadores risale all'edizione del 1998, nella fase a gironi, contro il River Plate (sconfitta interna per 1-2). In quell'edizione della Libertadores il Col\u00f3n riusc\u00ec a raggiungere la fase a eliminazione diretta, dove elimin\u00f2 i paraguaiani dell' ai tiri di rigore agli ottavi e usc\u00ec ai quarti, contro il River Plate, vittorioso per 5-2 tra andata e ritorno.\nNel 2003 il Col\u00f3n si qualific\u00f2 per la Coppa Sudamericana, dove elimin\u00f2 il e poi si arrese al .\nil 4 giugno 2021 ha conquistato il primo titolo ufficiale della propria storia sconfiggendo il Racing Avellaneda per 3-0 nella finale della Copa de la Liga Profesional.\nCalciatori.\nTra i calciatori pi\u00f9 importanti che hanno vestito la maglia del Col\u00f3n si ricordano Pedro Pasculli, Hugo Ibarra, Jos\u00e9 Pastoriza, Agust\u00edn Balbuena, Enzo Trossero, Edgardo Di Meola, Marcos D\u00edaz, Lucas Alario, Facundo Bertoglio, Ger\u00f3nimo Poblete, Germ\u00e1n Conti, Gabriel Migli\u00f3nico.\nOrganico.\nRosa.\n\"Aggiornata al 17 luglio 2019\"."}
{"id": "1240052", "revid": "123428213", "url": "https://it.wikipedia.org/wiki?curid=1240052", "title": "Facciata a capanna", "text": "La facciata a capanna, chiamata anche \u201cfacciata a doppio spiovente\u201d, \u00e8 un termine architettonico usato per definire la forma della facciata di un edificio, solitamente una chiesa, quando, come suggerisce il termine stesso, la copertura presenta solo due spioventi.\nIn una chiesa, la presenza di una facciata a capanna non implica necessariamente che l'ambiente interno sia costituito da un'unica navata e la facciata pu\u00f2 pertanto celare un'articolazione pi\u00f9 complessa del corpo principale, come nel caso della basilica di San Michele Maggiore a Pavia, le cui tre navate sono precedute da una facciata a capanna.\nSpesso corrisponde a una struttura interna ad \"Hallenkirche\" o \"chiesa a sala\", in cui la navata centrale \u00e8 alta quanto le navate laterali, o di poco pi\u00f9 alta come nel Duomo di Pienza."}
{"id": "1240062", "revid": "31269", "url": "https://it.wikipedia.org/wiki?curid=1240062", "title": "Pacific Blue", "text": "Pacific Blue \u00e8 stata una serie televisiva statunitense trasmessa in patria dal 2 marzo 1996 al 9 aprile 2000 in cinque stagioni per complessivi 101 episodi e centrata su una squadra di agenti in bicicletta del Dipartimento di Polizia di Santa Monica (California), impegnata specialmente nel pattugliamento della zona balneare della citt\u00e0. La serie \u00e8 stata definita \"Baywatch in bicicletta\"; ha goduto di un grande successo specialmente tra il pubblico giovanile ed \u00e8 stata trasmessa in Francia, Germania, Italia, Svezia, Norvegia, Israele e in altri Paesi.\nTrama.\nAll'inizio la squadra \u00e8 composta da Tony Palermo, Cory McNamara, Victor del Toro, Chris Kelly e Wendle Terence \"T.C.\" Callaway. Alla fine della terza serie Victor e Tony lasciano la serie: Victor viene licenziato dopo l'uccisione della fidanzata e riappare in un episodio della quarta serie, morendo alla fine dello stesso, mentre Tony decide di andare in pensione dopo che un'amica della figlia Jesse (scambiata per quest'ultima) rischia di essere uccisa da alcuni criminali con cui Palermo ha avuto a che fare in passato.\nAll'inizio della quarta serie entrano nel cast quattro nuovi protagonisti: Jamie Strickland, Russ Granger, Bobby Cruz e Monica Harper, mentre nella quinta stagione lascer\u00e0 la squadra Chris Kelly, che accetter\u00e0 un nuovo incarico, ponendo fine anche al suo matrimonio con T.C.\nProduzione.\nLa serie \u00e8 stata creata da Bill Nuss, con produttori esecutivi Gary Nardino e lo stesso Bill Nuss, divenuto poi unico produttore dopo la morte di Nardino nel 1998. I co-produttori includono Alan Mruvka, Marlyn Vance, Rick Filon, Richard C. Okie e John B. Moranville.\nLa serie \u00e8 stata girata a Santa Monica, Venice, Redondo Beach e Seal Beach in California, , tranne due episodi del 1998 girati alle Hawaii. \nLe mountain bike in dotazione al corpo di polizia sono Trek modello Y, in carbonio, con schema U.R.T. (unified rear triangle), con ruote a razze Spinergy Rew-X in carbonio, freni V-brake. Inoltre appaiono anche mountain bike Proflex modelli Beast e 757.\nDa segnalare l'apparizione in alcune puntate di Hans Rey, famoso funambolo delle due ruote, specializzato in trial.\nLa serie ha anche avuto un crossover con \"Baywatch\": in un episodio appare infatti il personaggio della guardaspiaggia Lani McKenzie, interpretata da Carmen Electra."}
{"id": "1240067", "revid": "118207702", "url": "https://it.wikipedia.org/wiki?curid=1240067", "title": "Club Atl\u00e9tico Gimnasia y Esgrima (San Salvador de Jujuy)", "text": "Il Club Atl\u00e9tico Gimnasia y Esgrima, chiamato comunemente Gimnasia y Esgrima de Jujuy o solo Gimnasia Jujuy, \u00e8 una societ\u00e0 polisportiva con sede a San Salvador de Jujuy, in Argentina. \u00c8 noto soprattutto per la sua sezione calcistica, la quale, al termine della stagione 2008-2009, \u00e8 retrocessa in Primera B Nacional per la peggior media punti.\nOrganico.\nRosa.\nAggiornata al 10 ottobre 2019."}
{"id": "1240068", "revid": "2036605", "url": "https://it.wikipedia.org/wiki?curid=1240068", "title": "Vangelo del Salvatore", "text": " \nIl Vangelo del Salvatore o Vangelo di Berlino \u00e8 un vangelo gnostico, scritto in lingua copta tra il II-III secolo da un proto-testo greco perduto. Contiene un dialogo tra il Salvatore (Ges\u00f9) e i suoi discepoli.\n\u00c8 parzialmente conservato nel frammentario papiro Berolinensis 22220 databile al VI secolo, pubblicato e studiato dal 1999. \nNon va confuso con altri testi apocrifi, come il \"Dialogo del Salvatore\" e il \"Libro del Salvatore\"."}
{"id": "1240069", "revid": "75435", "url": "https://it.wikipedia.org/wiki?curid=1240069", "title": "Vangelo di Berlino", "text": ""}
{"id": "1240071", "revid": "198277", "url": "https://it.wikipedia.org/wiki?curid=1240071", "title": "Providence (serie televisiva)", "text": "Providence \u00e8 una serie televisiva statunitense della NBC, in onda dal 1999 al 2002, ed interpretata da Melina Kanakaredes.\nTrama.\nLa dottoressa Sydney Hansen \u00e8 un affermato chirurgo plastico in carriera che vive ormai da molti anni a Los Angeles. Negli ultimi tempi per\u00f2 il suo lavoro non la soddisfa pi\u00f9 appieno (in quanto il suo sogno di aiutare la gente si \u00e8 in pratica trasformato nell'esaudire i capricci estetici di VIP e adolescenti viziati di Beverly Hills), e Sydney inizia a nutrire la convinzione di non essere pi\u00f9 utile come medico. Complice il fallimento della sua ultima relazione sentimentale e l'imminente matrimonio della sorella Joanie, Sydney decide di staccare la spina e trascorre un po' di tempo nella sua citt\u00e0 natale, Providence.\nQui, Sidney assiste impotente all'improvvisa morte della madre Lynda. Questo triste evento la costringe a fare un bilancio della sua vita, e la spinge a lasciare per sempre Los Angeles per ritornare a vivere proprio a Providence. Sydney prende cos\u00ec in mano le redini della famiglia (che dopo la morte di Lynda sembra sul punto di sfaldarsi definitivamente) e inizia a lavorare in una clinica per famiglie non abbienti, riscoprendo cos\u00ec la gioia di fare il medico per aiutare il prossimo."}
{"id": "1240073", "revid": "3831", "url": "https://it.wikipedia.org/wiki?curid=1240073", "title": "Stilofori", "text": ""}
{"id": "1240075", "revid": "4711", "url": "https://it.wikipedia.org/wiki?curid=1240075", "title": "Aris Salonicco (pallacanestro)", "text": ""}
{"id": "1240088", "revid": "366434", "url": "https://it.wikipedia.org/wiki?curid=1240088", "title": "Minihydro", "text": ""}
{"id": "1240090", "revid": "981778", "url": "https://it.wikipedia.org/wiki?curid=1240090", "title": "Antonello Perillo", "text": "Biografia.\nGiornalista professionista dal 1988, ha iniziato presso l'agenzia stampa Rotopress, il settimanale Napoli Oggi e il quotidiano \"Il Giornale di Napoli\".\nDirettore dei servizi giornalistici dell'emittente televisiva \u201cCanale Otto\u201d, collaboratore di testate tra le quali \"Il Tempo\" e \"Il Mattino\", nel 1992 ha vinto il primo premio \u201cGrimaldi Ausonia\u201d per il settore radiotelevisivo, grazie a una serie di reportage.\nEntrato in RAI nel 1992, \u00e8 conduttore del \"Tg Campania\" e ha condotto da studio le edizioni mattutine del TG1 e del TG2 prodotte dalla redazione di Napoli, nonch\u00e9, per sette edizioni, la trasmissione \"Neapolis\", rubrica pomeridiana di Rai 3 dedicata alle nuove tecnologie, alternandosi con gli altri redattori della rubrica.\nIl 28 marzo del 1999 \u00e8 stato il primo conduttore televisivo italiano a trasmettere in diretta nazionale da uno \"studio virtuale\", quello del \"Tg3 Neapolis\".\nDal 18 febbraio 2013 \u00e8 caporedattore centrale del TGR RAI della Campania. In precedenza era stato nominato caposervizio (aprile 2004), vice caporedattore (gennaio 2006), e caporedattore (1\u00ba maggio 2012).\nNel settembre 2006 ha presieduto il concorso letterario per ragazzi \"Amici della vita\" istituito dall'associazione culturale Tam Tam Brasile.\nGi\u00e0 consigliere regionale della Campania dell'Unione Stampa Sportiva Italiana, \u00e8 tra i soci fondatori dell'Associazione Giornalisti Politici della Campania, nella quale ricopre dall'aprile del 2007 l'incarico di Vice Presidente.\nDal maggio 2010 al maggio 2013 \u00e8 stato consigliere regionale dell'Ordine dei Giornalisti della Campania, ricoprendo il ruolo di responsabile della Comunicazione e dei New Media.\nIdeatore del Premio Giornalistico \"Roberto Ciuni\" organizzato dall'Ordine dei Giornalisti della Campania e dalla Fondazione Capri, \u00e8 componente delle giurie del premio letterario Michele Giordano e del concorso di scrittura creativa \"Inchiostro Digitale\", promosso dall'Universit\u00e0 Federico II di Napoli e dalla Rivista Ateneapoli.\nDal 18 febbraio 2013 \u00e8 alla guida della testata giornalistica regionale Rai della Campania come caporedattore centrale.\nDal gennaio 2017 \u00e8 il curatore della rubrica nazionale della Tgr \u201cMezzogiorno Italia\u201d, racconto del Sud, in onda il sabato su RaiTre alle 13:25.\nNel novembre 2018 \u00e8 stato presidente del tavolo di lavoro sulla Sicurezza Urbana nell\u2019ambito della Conferenza Nazionale sulla Sicurezza promossa dalla Direzione Nazionale Antimafia e Antiterrorismo e dall\u2019Eurispes.\nCompare frequentemente nei panni di se stesso nella soap opera napoletana Un posto al sole.\nCuratore dello Speciale Tgr \u201cIlluminare le Periferie\u201d realizzato in collaborazione con Rai per il Sociale, trasmesso a diffusione nazionale su RaiTre il 19 giugno 2021 e presentato al Festival del Sociale della Rai a Spoleto."}
{"id": "1240100", "revid": "1543377", "url": "https://it.wikipedia.org/wiki?curid=1240100", "title": "Betty Friedan", "text": "Biografia.\nNel 1963 scrisse il saggio \"La mistica della femminilit\u00e0\", nel quale fu la cronista del malessere delle donne americane degli anni cinquanta, anni nei quali dominava la mistica della femminilit\u00e0 (marito, figli, casa). L'immagine e i valori di quegli anni erano quelli di una donna che predilige la famiglia al lavoro fuori casa; ma questa immagine di donna ideale non funzionava. Il problema era il malessere diffuso tra moltissime donne, di classe media e media cultura, che avevano scelto la famiglia. Queste donne soffrivano di una profonda insoddisfazione, di problemi di identit\u00e0 e soprattutto un senso di vuoto. Come scrive Friedan: \"Non possiamo pi\u00f9 ignorare quella voce interiore che parla nelle donne e dice: \u00abVoglio qualcosa di pi\u00f9 del marito, dei figli e della casa\u00bb\".\nIl saggio influenz\u00f2 profondamente il femminismo internazionale degli anni successivi e gett\u00f2 le basi per la nascita del femminismo di seconda ondata del 1968.\nNell'ottobre 1966 Betty Friedan fond\u00f2 il NOW - National Organization for Women, organizzazione che raccolse un ampio numero di collettivi e gruppi femministi degli Stati Uniti.\nNegli anni settanta si impegn\u00f2 nella battaglia per l'approvazione delle leggi sull'aborto, sul lavoro femminile ed altri provvedimenti per i diritti delle donne."}
{"id": "1240101", "revid": "108682", "url": "https://it.wikipedia.org/wiki?curid=1240101", "title": "Unikore", "text": ""}
{"id": "1240105", "revid": "162719", "url": "https://it.wikipedia.org/wiki?curid=1240105", "title": "Torpedoboot Ausland", "text": ""}
{"id": "1240106", "revid": "1543377", "url": "https://it.wikipedia.org/wiki?curid=1240106", "title": "Bioetanolo", "text": "Il bioetanolo \u00e8 l'etanolo prodotto mediante un processo di fermentazione delle biomasse, ovvero di prodotti agricoli ricchi di zucchero (glucidi) quali i cereali, le colture zuccherine, gli amidacei e le vinacce. La seconda generazione di processi di produzione usano anche paglia e altre materiali ricchi di cellulosa e alghe come risorse.\nIn campo energetico il bioetanolo pu\u00f2 essere utilizzato come componente per benzine o per la preparazione dell'ETBE (etere etilbutilico), un derivato ad alto numero di ottano. Pu\u00f2 essere utilizzato nelle benzine in percentuali fino al 40% (85% di E85) senza modificare il motore, o anche puro nel Motore Flex.\nInoltre \u00e8 possibile utilizzare il bioetanolo come combustibile all'interno di biocamini, sfruttandone il potere calorifico per scaldare gli ambienti.\nIl processo di produzione del bioetanolo genera, a seconda della materia prima agricola utilizzata, diversi sottoprodotti con valenza economica, destinabili a seconda dei casi alla mangimistica, alla cogenerazione, ecc.\nLa moderna tecnologia a bioetanolo aumenta il rendimento durante l'idrolisi e la fermentazione.\nProduzione.\nBioetanolo da canna da zucchero.\nIn Brasile, nel 2006, la resa di etanolo da canna da zucchero era di quasi 5000-6000 l/ha coltivato, a fronte di 2000 litri nel 1975. La produzione di etanolo in Brasile copre circa il 20% dei consumi di carburante dei trasporti interni.\nTipicamente l'EROEI del bioetanolo da cereali \u00e8 intorno al valore 1, l'EROEI ottenuto in Brasile con la canna da zucchero \u00e8 probabilmente superiore e fonti brasiliane dichiarano un valore pari a 7-8 pur senza portare dimostrazioni rigorose. \nQuesto vuol dire che il Brasile per produrre 6000 litri di bioetanolo ne consuma 750-860 litri per il ciclo produttivo secondo le ottimistiche fonti brasiliane (non vengono conteggiate le spese amministrative).\nBioetanolo da canna di lago (comune).\n\u00c8 recente la scoperta della maniera di ricavare il bioetanolo anche dalla canna comune. Poich\u00e9 la resa in zucchero sul peso iniziale si aggira intorno al 12%-14% (componente di base da cui si ricava l'alcool etilico e metilico) e se per ogni ettaro coltivato a canna da zucchero si ottengono circa 50-60 t/ha di canne, attualmente la resa \u00e8 in media di 4-4.8 t/ha di bioetanolo (considerando una densit\u00e0 media di 0.79-0.80 kg/dm3 per l'alcool etilico/metilico), con la canna comune si pu\u00f2 arrivare anche a circa 10 t/ha. \nLa canna comune, inoltre, offre alcuni vantaggi naturali, a partire dal fatto che non necessita di irrigazione. Uno studio italiano ha scoperto come accelerare il ciclo riproduttivo della canna comune, portandolo da cinque giorni a un giorno e mezzo, tramite l'utilizzo delle capacit\u00e0 digestive di un batterio, lo Zymomonas mobilis: tale scoperta \u00e8 stata applicata in Piemonte, dove ad aprile 2012 \u00e8 sorto un polo per la produzione di bioetanolo a partire dalla canna comune.\nBioetanolo dal tronco della pianta.\nUn altro metodo che permette di produrre bioetanolo \u00e8 quello di ottenere in primis il glucosio per poi produrre etanolo tramite via fermentativa. Il tronco della pianta, generalmente abete rosso, deve essere opportunamente pretrattato al fine di ottenere del legno tagliuzzato, il quale poi viene sottoposto a cottura e quindi avviene l'estrazione del glucosio. Una volta estratto l'esoso si sottopone il substrato ad una fermentazione ad opera di saccharomyces cerevisiae oppure di Candida (funghi) microrganismi i quali operano in condizioni di anaerobiosi e che danno come ultimo prodotto della loro via glicolitica il piruvato il quale viene inizialmente decarbossilato ad acetaldeide ed in seguito idrogenato ottenendo cos\u00ec, appunto, Etanolo. L'etanolo prodotto, per\u00f2, ha una concentrazione massima del 25-30% in quanto i lieviti hanno una bassa capacit\u00e0 di sopportare alte concentrazioni di alcool. \nPer questi motivi viene sottoposto ad una distillazione azeotropica al fine di ottenere un etanolo al max. del 95.5%, cio\u00e8 non anidro ma con un contenuto finale d'acqua del 4.5% in peso (valore dell'azeotropo per la miscela alcool etilico-acqua). \nBioetanolo da cellulosa.\nVengono idrolizzate grandi quantit\u00e0 di cellulosa che tramite l'uso di funghi o batteri trasformano la cellulosa in glucosio e altri zuccheri, poi avviene la fermentazione mediante lieviti o altri microbi. Ricerche innovative mirano a modificare geneticamente sia i batteri che i lieviti come \"Saccharomyces cerevisiae\" modificato in modo da produrre il doppio di etanolo. Altro filone di ricerca \u00e8 quello di combinare le caratteristiche di scindere la cellulosa in glucosio con quella di trasformare gli zuccheri in etanolo mediante un unico organismo.\nIl bioetanolo da cellulosa \u00e8 molto pi\u00f9 costoso di quello ottenuto dalla canna da zucchero e solo importanti progressi scientifici possono renderlo conveniente. Si noti che il costo non \u00e8 dovuto alla materia prima (cellulosa) ma alla sua trasformazione in bioetanolo. I processi industriali attuali fanno costare il bioetanolo da cellulosa tre volte quello ottenuto da canna da zucchero.\nEfficienza del bioetanolo.\nPer gli aspetti generali della produzione di biocarburanti, efficienza energetica, consumo dei suoli e delle risorse agricole ecc., si veda la voce principale.\nIl bioetanolo ha un potere calorifico inferiore a quello della benzina ed \u00e8 un vettore energetico che ha un rendimento termodinamico del 31% inferiore rispetto al normale combustibile.\nIl numero di ottano dell'etanolo puro \u00e8 di 113, infatti viene usato per alzare il numero di ottano delle benzine di distillazione. Questo compensa in parte il ridotto potere calorico.\nLa media del bioetanolo da cereali non tiene conto del processo di immagazzinamento dell'energia solare in seguito a fotosintesi e trasformazione in energia utilizzabile, mediante il processo di fermentazione e trasformazione degli zuccheri in etanolo, e non tiene conto delle biomasse ottenute da applicare al processo di produzione stesso, un EROEI pari a circa 1 cio\u00e8 per produrlo verrebbe bruciata una quantit\u00e0 (energetica) di combustibile fossile che \u00e8 pari alla quantit\u00e0 (energetica) di etanolo prodotta. Perci\u00f2 una vettura alimentata a bioetanolo produrrebbe inquinamento e CO2 al pari di una vettura alimentata ad altro combustibile fossile. Altri studi hanno trovato un EROEI decisamente maggiore. Da aggiungere inoltre le potenzialit\u00e0 economiche ottenibili con l'utilizzo del bioetanolo per la produzione di materie plastiche.\nIl bioetanolo da cellulosa ha attualmente costi tripli rispetto a quello da canna da zucchero. Quest'ultimo \u00e8 prodotto solo in una zona limitata del pianeta (Brasile) e in piccola quantit\u00e0 rispetto alle esigenze mondiali.\nCi\u00f2 nonostante, gli impianti di seconda generazione (ormai in piena diffusione) permetteranno di utilizzare scarti di lavorazione dei prodotti agricoli con maggior resa. Questo significa che in futuro non sar\u00e0 necessario coltivare ettari di cereali per la sola produzione di bioetanolo ma sar\u00e0 sufficiente utilizzare ci\u00f2 che resta della pianta come fonte di glucosio. Questo comporta ovviamente l'eliminazione delle spese di smaltimento dei prodotti di scarto (molto importante in termini economici ed ecologici).\nRecenti studi (2007) rilevano che sebbene l'utilizzo di etanolo riduca la concentrazione di sostanza cancerogene come il benzene e il butadiene nel contempo innalzano i livelli di formaldeide e acetaldeide. Secondo questi studi il rischio complessivo \u00e8 simile anche se un uso esteso potrebbe innalzare anche i livelli di ozono in alcune zone del pianeta.\nIncentivi alla produzione.\nNegli Stati Uniti l'Energy Policy Act del 2005 prevede forti sovvenzioni federali agli agricoltori per aumentare la produzione di bioetanolo dai 4 miliardi di galloni del 2006 ai 7,5 miliardi nel 2012.\nIl Brasile prevede di raddoppiare la produzione di bioetanolo entro la fine 2010 diventando cos\u00ec uno dei maggiori esportatori raggiungendo la cifra di 5 miliardi di litri sufficienti ad alimentare circa 5 milioni di veicoli (in Italia il parco veicoli \u00e8 di 34 milioni).\nLa Svezia, grazie ad un programma che prevede anche un uso massiccio di bioetanolo per i trasporti, intende diventare il primo paese al mondo indipendente dal petrolio entro il 2020.\nProgetto BEST.\nIl progetto \"Bioethanol for Sustainable Transport\" (BEST) ha l'obiettivo di dimostrare la fattibilit\u00e0 della sostituzione di benzina e diesel con il bioetanolo. BEST \u00e8 supportato dalla commissione europea e coinvolge 6 paesi europei con la partecipazione di Brasile e Cina.\nNel complesso gli obiettivi del progetto sono l'introduzione di 10.500 auto flex e 160 autobus a bioetanolo. Inoltre il progetto prevede la costruzione di 148 stazioni di rifornimento, 135 delle quali per l'E85 e 13 per l'E95.\nLe localit\u00e0 in cui il progetto \u00e8 operativo sono: Stoccolma (Svezia), Rotterdam (Paesi Bassi), Somerset (Regno Unito), Dublino (Irlanda), Madrid (Spagna) e La Spezia per l'Italia.\nPer la citt\u00e0 di La Spezia il progetto prevede la costruzione di 3 stazioni di rifornimento (due per E85, una per E95, le prime in Italia) e l'introduzione di 100 auto flex (10 a carico del comune e 90 di piccole e medie imprese)."}
{"id": "1240109", "revid": "1005847", "url": "https://it.wikipedia.org/wiki?curid=1240109", "title": "Ministero del lavoro", "text": ""}
{"id": "1240118", "revid": "767487", "url": "https://it.wikipedia.org/wiki?curid=1240118", "title": "Holboca", "text": "Holboca \u00e8 un comune della Romania di 12.538 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 7 villaggi: Criste\u0219ti, Dancu, Holboca, Orzeni, Rusenii Noi, Rusenii Vechi, Valea Lung\u0103.\nHolboca fa parte della Zona Metropolitana di Ia\u0219i, da cui dista soli 7 km ed alla quale \u00e8 collegata da diversi mezzi pubblici, sia tram che autobus, e dalla linea ferroviaria Ia\u0219i - Ungheni che ha una stazione nella localit\u00e0 di Criste\u0219ti."}
{"id": "1240122", "revid": "125367217", "url": "https://it.wikipedia.org/wiki?curid=1240122", "title": "Cavaliere Nero (Marvel Comics)", "text": "Cavaliere Nero (Black Knight) \u00e8 un personaggio dei fumetti, pubblicato prima dall'Atlas Comics e poi dalla Marvel Comics.\nLa sua identit\u00e0 \u00e8 stata assunta da 5 differenti personaggi:\nBiografia dei personaggi.\nCavaliere Nero I (Sir Percy di Scandia, VI secolo).\n\u00c8 un personaggio dei fumetti, pubblicato dall'Atlas Comics (ora Marvel Comics), creato da Stan Lee (storia) e Joe Maneely (disegni). \u00c8 apparso la prima volta sull'albo \"Black Knight\" n. 1 (maggio 1955) (Edizione italiana su \"Il Mitico Thor\" n. 81, Editoriale Corno, 21 maggio 1974).\nParentele conosciute.\n\"Lady Rosamund\" (moglie, deceduta), \"Edward\" e \"Geoffrey\" (figli, deceduti), \"Sir Raston\" (nipote), \"Re Art\u00f9 Pendragon\" (cugino distante), \"Nathan Garrett\" (Cavaliere Nero IV, discendente deceduto), \"Dane Whitman\" (Cavaliere Nero V, discendente)\nSir Percy di Scandia, nato in Inghilterra nei primi anni del regno di Art\u00f9 (VI secolo), decise di mettersi al servizio del suo sovrano indossando i panni del Cavaliere Nero e brandendo la spada incantata donatagli da Merlino, la \"Lama d'Ebano\", che era stata forgiata da un meteorite. Nemico mortale di Percy era il nipote del re, Mordred, che per anni tram\u00f2 in segreto contro Art\u00f9 e che, dopo la caduta di Camelot, riusc\u00ec ad uccidere il Cavaliere Nero usando anch'egli una spada fatta dallo stesso meteorite della Lama d'Ebano. Merlino pronunci\u00f2 allora un incantesimo per consentire allo spirito di Percy di ritornare sulla terra qualora lo spirito di Mordred avesse costituito ancora una minaccia per il mondo. Infatti lo spirito di Percy ritorn\u00f2 pi\u00f9 volte, per passare la Lama d'Ebano ad un nuovo Cavaliere Nero o per intervenire in aiuto di uno dei suoi successori. Ad esempio, fu grazie a Percy che Dane Whitman riusc\u00ec a sfuggire alla maledizione che gravava sulla Lama d'Ebano e che lo stava facendo impazzire.\nCavaliere Nero II (Sir Raston di Scandia, VI secolo).\n\u00c8 un personaggio dei fumetti, pubblicato dalla Marvel Comics, creato da Mark Gruenwald (storia) e Herb Trimpe (disegni). \u00c8 apparso la prima volta sull'albo \"Fantastic Four Annual\" n. 25 ma \u00e8 durato solo 5 storie: \"Fantastic Four Annual\" n. 25, \"Avengers Annual\" n. 21, 22/2, \"Avengers Forever\" n. 3, \"New Excalibur\" n. 10.\nParentele conosciute.\n\"Sir Percy of Scandia\" (\"Cavaliere Nero I\", zio, deceduto), \"Lady Rosamund\" (zia, deceduta), \"Edward di Scandia\" e \"Geoffrey di Scandia\" (cugini, deceduti), \"Re Art\u00f9 Pendragon\" (lontano cugino, deceduto);\nNato nel medioevo, tra il VI e il VII secolo, Sir Raston recuper\u00f2 la \"Lama d'Ebano\" grazie alla guida dello spirito dello zio, Percy di Scandia, e divenne il secondo Cavaliere Nero, pur non sentendosi sempre all'altezza del suo nuovo ruolo. In seguito, sconfitto in battaglia da Kang il Conquistatore, decise di mettersi al suo servizio e si un\u00ec agli \"Anachronauts\".\nUn ritratto di \"Sir Raston\" \u00e8 stato appeso nel museo a \"Garret\" Castello.\nCavaliere Nero III (Sir Eobar di Garrington, XII secolo).\n\u00c8 un personaggio dei fumetti, pubblicato dalla Marvel Comics, creato da Steve Englehart (storia) e Sal Buscema (disegni), \u00e8 apparso la prima volta sull'albo \"The Defenders\" (vol. 1) n. 11 (dicembre 1973) (Edizione italiana su \"Gli Albi dei Super-Eroi\", n. 38, Editoriale Corno, 2 ottobre 1974).\nParentele conosciute.\n\"Sir Percy di Scandia\" (Black Knight I, antenato, deceduto), \"Lady Rosamund\" (antenata, deceduta), \"Edward\" e \"Geoffrey di Scandia\" (figli di Sir Percy e Lady Rosamund, antenati, deceduti), \"Re Art\u00f9 Pendragon\" (antenato, deceduto), \"Sir Raston di Scandia\" (Black Knight II, antenato, deceduto).\nIl cavaliere Eobar Garrington serv\u00ec la cristianit\u00e0 come Crociato in Terra Santa (Seconda Crociata) contro i musulmani.\nDopo la presa di Gerusalemme a opera delle truppe crociate, lo spirito di \"Mordred\" (antico rivale del primo Cavaliere Nero) si materializz\u00f2 fra le file cristiane e, alleatosi con il Principe Giovanni detto \u201cSenza Terra\u201d, si adoper\u00f2 per far cadere Re Riccardo d'Inghilterra nelle mani dei Mori.\nPer contrastare i piani di Mordred, Merlino richiam\u00f2 nel XII secolo lo spirito del quinto Cavaliere Nero, Dane Whitman, che era stato trasformato in pietra da un bacio della Incantatrice. Lo spirito di Whitman si impossess\u00f2 del corpo di Garrington e combatt\u00e9 con i Crociati nelle diverse battaglie.\nLa situazione dei Cristiani si andava per\u00f2 aggravando a causa della scarsit\u00e0 di cibo. Garrington fu inviato da Re Riccardo al campo del Saladino per proporre uno scambio che avrebbe posto fine alle ostilit\u00e0: i Crociati si sarebbero arresi in cambio dei frammenti della Croce che erano in possesso del capo musulmano. Prima che Garrington potesse portare a termine l'incarico, cadde in un agguato tesogli dal Signore degli Assassini, \"Hassan ibn Sabbah\" (noto anche come Vecchio della Montagna) che voleva sottrargli la \"Lama d'Avorio\" e convincerlo a passare al suo servizio. Ritornato al campo crociato, il Cavaliere Nero scopr\u00ec che Re Riccardo, per limitare il consumo di cibo, aveva fatto uccidere i prigionieri musulmani. Preso dalla furia per quanto accaduto, inizialmente Garrington si precipit\u00f2 nella tenda di Riccardo per ucciderlo, ma poi si ferm\u00f2 essendo ben consapevole che un simile gesto avrebbe interferito con il \u201cnormale\u201d corso della storia. Dopo essersi parzialmente riabilitato salvando la vita del Re da un complotto di Sabbah, il Cavaliere Nero fu comunque bandito dall'Inghilterra per avere cercato di assassinare Riccardo.\nGarrington si rec\u00f2 poi ad Avalon per soccorrere l'ultimo degli Alchimisti, Amergin, contro l'invasione dei \"Fomor\". Amergin, attraverso il suo discendente Dottor Druido, richiam\u00f2 nel XII secolo anche i Vendicatori (Capitan America, Occhio di Falco, She-Hulk, Thor, Wasp). Mentre questi combattevano contro i Fomor e il loro mostruoso Balor, Amergin cerc\u00f2 di utilizzare l'Occhio del male per assorbire la forza di Balor ma fu ferito gravemente prima di poter portare a termine l'impresa. Il Cavaliere Nero riusc\u00ec ad uccidere il mostro e, pur sapendo che l'energia sprigionata dall'Occhio del Male avrebbe annientato chiunque lo stesse utilizzando, decise di sacrificarsi: rimand\u00f2 i Vendicatori nella loro era e grazie all'Occhio del Male distrusse (apparentemente) i Fomor. Anche Garrington perse la vita, ma lo spirito di Whitman fu re-inviato nell'era moderna dalla magia di Amergin. Whitman rientr\u00f2 quindi nel suo corpo che torn\u00f2 ad essere di carne e ossa.\nCavaliere Nero IV (Nathan Garrett, XX secolo).\n\u00c8 un personaggio dei fumetti, pubblicata dalla Marvel Comics, creata da Stan Lee (storia) e Dick Ayers (disegni), \u00e8 apparso la prima volta sull'albo \"Tales to Astonish\" n. 52 (febbraio 1964) (Edizione italiana su \"L'Uomo Ragno\", prima serie, n. 36, Editoriale Corno).\nParentele conosciute.\nSir Percy of Scandia (Cavaliere I) e Lady Rosamund (antenati, deceduti), Dane Whitman (Cavaliere V, nipote).\nNathan Garrett, discendente del primo Cavaliere Nero, eredit\u00f2 Garrett Castle, dove riposava lo spirito del suo antenato. Sir Percy di Scandia gli apparve sfidandolo a diventare un moderno paladino del bene, come nuovo Cavaliere Nero, ma Nathan si dimostr\u00f2 indegno e non riusc\u00ec ad estrarre la Lama d'Avorio, la spada incantata del suo antenato.\nIn seguito, trasferitosi in America, divenne una spia comunista al servizio della Cina, alla quale vendeva segreti del settore scientifico. Catturato da Henry Pym, Giant-Man, riusc\u00ec a fuggire e a trovare rifugio sui Balcani, dove decise di assumere l'identit\u00e0 del Cavaliere Nero ma per fini criminali. Indossando il costume e le armi del Cavaliere Nero ritorn\u00f2 in America e cerc\u00f2 di portare a termine una rapina, ma ancora fu fermato da Giant-Man. Riusc\u00ec comunque a mettersi in salvo.\nNathan fu poi contattato dal Barone Zemo per formare i Signori del male, che dovevano contrapporsi ai Vendicatori. Il loro piano comunque fall\u00ec e il Cavaliere Nero fu sconfitto prima da Thor e in seguito da Iron Man. Dopo essere fuggito dal carcere grazie all'aiuto della Incantatrice e dell'Esecutore, fu nuovamente battuto dai Vendicatori.\nIl Cavaliere Nero cerc\u00f2 ancora di sconfiggere Iron Man rapendo l'amico di Tony Stark, Happy Hogan. Sebbene in un primo momento Nathan fosse riuscito ad interrompere il circuito dell'armatura di Iron Man, l'eroe alla fine si riprese ed ebbe la meglio. Tutti credettero che il Cavaliere Nero fosse morto nello scontro.\nPieno di rimorso, sul letto di morte, Nathan rivel\u00f2 al nipote, Dane Whitman, di essere il Cavaliere Nero e gli affid\u00f2 il costume e le armi perch\u00e9 se ne servisse per il bene. Quando Garrett mor\u00ec Dane decise di mantenere la sua promessa rivestendo i panni del Cavaliere Nero, accompagnato dal cavallo alato Aragorn.\nAnni dopo, Nathan Garrett fu resuscitato da Immortus come membro della Legione dei non-vivi. Immortus voleva contrapporre la Legione ai Vendicatori per rendere sua schiava la Strega Scarlet e controllare quindi il tempo stesso. Dopo l'ennesima sconfitta, Nathan fu resuscitato una seconda volta dal Sinistro Mietitore (\"The Grim Reaper\") nel corpo di una vittima di un incidente aereo. La Legione, formata da zombies senza intelligenza, si scontrarono con i Vendicatori per portare a termine la vendetta del Mietitore, che credeva di essere stato ucciso dagli eroi. Quando scopr\u00ec di essere in realt\u00e0 morto per mano propria, il Mietitore perse il controllo sulle anime della Legione, che ritornarono nell'aldil\u00e0. Alla fine egli cedette al demone Lliogoroth, che gli stava dando la forza.\nCavaliere Nero V (Dane Whitman, XX secolo).\n\"Dane Whitman\", nipote del diabolico Cavaliere Nero \"Nathan Garrett\", fu convocato dallo zio, in punto di morte a causa delle ferite riportate durante una battaglia con Iron Man. Nathan gli confess\u00f2 i suoi crimini e gli chiese di ridare onore al nome del Cavaliere Nero. In un primo momento, Dane prov\u00f2 ad utilizzare solo le sue conoscenze scientifiche al servizio del bene. I suoi esperimenti con il magnetismo per cercare la vita sugli altri pianeti riportarono inavvertitamente sulla Terra i due mutanti Magneto e Toad, che erano dispersi nello spazio. Immediatamente Magneto inizi\u00f2 a riformare la sua Confraternita, cominciando con il rapimento di Quicksilver e la Strega Scarlet. Dane, allora, indoss\u00f2 il costume e le armi del Cavaliere Nero per localizzare Magneto ma dovette confrontarsi con i Vendicatori, che lo credevano Nathan. Il Cavaliere Nero aiut\u00f2 i Vendicatori a mettersi sulle tracce di Magneto ma alla fine si separ\u00f2 da loro, infastidito per la loro mancanza di fiducia in lui.\nProctor (Dane Whitman).\n\u00c8 la versione di un mondo alternativo (Terra-374) di Dane Whitman.\nAltri media.\nTelevisione.\nAlcuni dei Cavalieri Neri sono apparsi in diverse serie animate \"The Marvel Super Heroes\", \"L'Uomo Ragno e i suoi fantastici amici\", \"Black Panther\", \"\" e \"Avengers - I pi\u00f9 potenti eroi della Terra\".\nCinema.\nIl 24 agosto 2019, durante la conferenza del D23 Expo \u00e8 stato annunciato che il quinto Cavaliere Nero Dane Whitman comparir\u00e0 nel film del Marvel Cinematic Universe \"Eternals\" (2021), interpretato da Kit Harington."}
{"id": "1240124", "revid": "1543377", "url": "https://it.wikipedia.org/wiki?curid=1240124", "title": "Emilio Canzi", "text": "Anarchico e combattente antifascista nella Guerra di Spagna, fu comandante unico della XIII Zona operativa, zona relativa all'Appennino Tosco-Emiliano\nBiografia.\nLa sua vita di combattente antifascista inizia con la militanza, in qualit\u00e0 di istruttore militare (grazie al suo passato di sergente maggiore dei bersaglieri),\ndella \"sezione\" piacentina degli Arditi del Popolo, inquadrata nel \"Battaglione Cantarana\" forte di 200 miliziani. La stima fra i miliziani antifascisti del \"Battaglione Cantarana\" verso Emilio Canzi era tale che, quando dichiar\u00f2 di essere anarchico, anche i compagni socialisti e comunisti lo salutarono con un \"Viva Canzi\".\nAccusato di aver ucciso un fascista nel 1922, ripar\u00f2 dapprima in Francia, dove si occup\u00f2 di organizzare le frange antifasciste; fu successivamente esiliato in Spagna e partecip\u00f2 alla Guerra di Spagna. Catturato, venne confinato e inviato al campo di concentramento di Anghiari, per finire la sua parabola di militante antifascista come comandante partigiano nel Piacentino, subendo anche un arresto da parte di militari statunitensi (arresto erroneamente attribuito a militanti filosovietici da parte di gruppi anarchici, ma da sempre smentito dai famigliari dello stesso Canzi e da tutti gli antifascisti piacentini, di qualunque orientamento politico, dal 1945 ad oggi). Venne di seguito reintegrato al comando della XIII zona operativa, con la qualifica di comandante unico.\nVerr\u00e0 liberato dal breve stato d'arresto grazie anche alla dura presa di posizione del comando delle Brigate Partigiane facenti capo a Giustizia e Libert\u00e0. Mor\u00ec in circostanze non chiare, in seguito a un incidente stradale, investito da una camionetta inglese che gli amput\u00f2 le gambe, come risulta dalla testimonianza di un comandante partigiano.\nIn Spagna combatt\u00e9 sul fronte di Huesca, dove vide cadere Antonio Cieri, un altro importante personaggio dell'anarchia, protagonista della difesa di Parma del 1922.\nNella zona agiva la Colonna Italiana, comandata da Giuseppe Bifolchi, ed era presente la 29\u00aa Divisione (prima denominata Colonna Lenin del POUM). Fra i combattenti italiani vi erano Etrusco Benci, Pietro Fancelli, Mario Traverso, Giuseppe Fusero, Pasquale Fioravanti, Camillo Lanzilotta (nome di battaglia Lancillotto o Nathan).\nI funerali.\nIl giorno dei funerali, il Provveditorato agli Studi di Piacenza chiuse le scuole per permettere la partecipazione alla cerimonia ed il tribunale rest\u00f2 chiuso per lutto cittadino. Fra i messaggi di cordoglio, quelli del Presidente del Consiglio Ferruccio Parri e del vicesegretario del PSI Sandro Pertini. \nPer gli anarchici, ai funerali era presente un altro nome storico dell'anarchia italiana, Alfonso Failla, col quale Canzi aveva preso parte a Carrara nel settembre 1945, due mesi prima della morte, alla conferenza costitutiva della FAI.\nRiconoscimenti.\nPiacenza gli ha dedicato una strada, \"via Emilio Canzi\"."}
{"id": "1240136", "revid": "44939", "url": "https://it.wikipedia.org/wiki?curid=1240136", "title": "Zinc-finger", "text": ""}
{"id": "1240155", "revid": "1305772", "url": "https://it.wikipedia.org/wiki?curid=1240155", "title": "SimTower", "text": "SimTower, anche sottotitolato The Vertical Empire, \u00e8 un videogioco di simulazione sviluppato dalla OPeNBooK Co., Ltd. e pubblicato dalla Maxis nel 1994 negli Stati Uniti per Windows e Macintosh.\nMetodo di gioco.\nL'obiettivo \u00e8 quello di costruire e mantenere un grattacielo e fare in modo che i suoi occupanti siano felici. Uffici, hotel e condomini danno agli occupanti la possibilit\u00e0 di vivere e lavorare, mentre negozi e ristoranti forniscono un bilancio commerciale. Inoltre, ospedali e centri di riciclaggio diventano necessari quando il grattacielo inizia a crescere di dimensioni. Il progresso del giocatore \u00e8 basato su un sistema di classificazione a stelle, simile alle categorie degli hotel, con nuove stelle che vengono guadagnate in varie situazioni. La popolazione \u00e8 misurata tramite il numero di individui attualmente nella torre; molte stanze d'albergo causano un aumento di essa durante la notte. Con l'aumentare del numero di stelle della torre, diventano disponibili nuove costruzioni, come i cinema. Come nella maggior parte dei titoli della serie \"Sim\", non esiste la fine del gioco, che si sviluppa senza un obiettivo ben preciso; inizialmente, \u00e8 importante raggiungere una popolazione di 15000 persone, per ottenere lo stato di \"Torre\". Un altro obiettivo \u00e8 quello di costruire una cattedrale in cima alla torre e far celebrare un matrimonio. Il gioco ha 5 livelli, che vengono completati raggiungendo un livello di popolazione ben preciso. I nuovi livelli, oltre a sbloccare nuovi edifici costruibili, creano anche nuovi pericoli, che devono essere ben gestiti: ad esempio, un incendio pu\u00f2 essere sconfitto grazie al sistema antincendio, che pur essendo gratuito non \u00e8 sempre sufficiente; oppure \u00e8 possibile chiamare i vigili del fuoco che sconfiggono l'incendio in cambio di una somma di denaro.\nUna delle attivit\u00e0 chiave del gioco \u00e8 quello di costruire e saper gestire un sistema di ascensori per consentire agli abitanti di spostarsi con efficienza da un piano all'altro. Ciascun ascensore, a seconda del flusso di traffico all'interno dell'edificio, pu\u00f2 muoversi su, gi\u00f9 o in modalit\u00e0 express. Il gioco originale era maggiormente incentrato su questo aspetto; a seconda del tempo che un occupante deve aspettare prima di poter usare l'ascensore, cambia il livello di stress, indicato da un colore nero, rosa o rosso. In caso il livello di stress raggiunga li massimo, l'abitante sar\u00e0 portato ad andarsene dalla torre. Gli ascensori possono trasportare fino ad un massimo di 30 persone. Inoltre, pu\u00f2 essere piazzato un atrio ogni 15 piani per favorire il trasporto. Un ascensore mentre funziona richiede una gran quantit\u00e0 di spazio nella torre.\nAlcuni aspetti da tenere ben presenti sono gli incendi, le bombe e le infestazioni di scarafaggi nelle stanze d'albergo non perfettamente pulite. In caso di bomba, il giocatore pu\u00f2 scegliere di pagare un riscatto oppure di sperare che gli ufficiali di sicurezza possano disinnescarla.\nSviluppo.\n\"SimTower\" \u00e8 stato sviluppato immediatamente dopo la pubblicazione di \"SimCity 2000\"; anche se \u00e8 stato pubblicato dalla Maxis, originariamente il gioco \u00e8 stato sviluppato in Giappone, e la Maxis ha acquistato la sua licenza. In Giappone \u00e8 stato distribuito nello stesso 1994 ed \u00e8 noto col nome di The Tower.\nPoco tempo dopo \u00e8 stata distribuita una patch di aggiornamento, per rendere maggiormente compatibile il gioco con l'ambiente Windows (prima esso si basava infatti sul sottosistema a 16 bit usato in Windows 3.1) tendendo a crashare frequentemente in Windows 95 e seguenti.\nTale aggiornamento, tra l'altro estremamente difficile da reperire, non ebbe molto successo perch\u00e9 riduceva parzialmente i frequenti crash ma, se un crash fosse avvenuto, il file con il salvataggio diveniva spesso inutilizzabile."}
{"id": "1240160", "revid": "75433", "url": "https://it.wikipedia.org/wiki?curid=1240160", "title": "Fiume Aci", "text": ""}
{"id": "1240162", "revid": "196390", "url": "https://it.wikipedia.org/wiki?curid=1240162", "title": "Sezione francese dell'internazionale operaia", "text": ""}
{"id": "1240163", "revid": "1782831", "url": "https://it.wikipedia.org/wiki?curid=1240163", "title": "Campionato mondiale di calcio Under-20 2009", "text": "Il Campionato mondiale di calcio Under-20 2009, diciassettesima edizione della competizione, si \u00e8 svolta in Egitto dal 24 settembre al 16 ottobre 2009. Le partite sono state disputate nelle citt\u00e0 del Cairo, Alessandria d'Egitto, Ismailia, Porto Said e Suez.\nTorneo.\nSorteggio.\nIl sorteggio si \u00e8 svolto il 5 aprile 2009 al Tempio di Luxor (Egitto).\nArbitri.\n Y\u016bichi Nishimura\n Subkhiddin Mohd Salleh\n Mohamed Benouza\n Koman Coulibaly\n Eddy Maillet\n Joel Aguilar\n Marco Rodr\u00edguez\n H\u00e9ctor Baldassi\n Oscar Julian Ruiz Acosta\n Jorge Larrionda\n Peter O'Leary\n Thomas Einwaller\n Frank De Bleeckere\n Ivan Bebek\n Roberto Rosetti\n Oleg\u00e1rio Benqueren\u00e7a\n Alberto Undiano Mallenco\nFase a gruppi.\nConfronto terze classificate.\nLe migliori quattro squadre giunte terze avanzavano anch'esse alla fase ad eliminazione diretta (dagli ottavi di finale). Di seguito si riporta la classifica\nPremi.\nI seguenti premi sono stati assegnati alla fine del torneo. "}
{"id": "1240165", "revid": "15756", "url": "https://it.wikipedia.org/wiki?curid=1240165", "title": "Storia della Calabria", "text": "Questo articolo riguarda la storia della Calabria. Il suo territorio \u00e8 stato abitato da una serie vastissima di popoli antichi, quali Aschenazi, Ausoni, Enotri (Itali, Morgeti, Siculi), Lucani, Bruzi, Greci e Romani; nel Medioevo da Bizantini e Normanni; poi, seguendo le sorti del Regno di Napoli, da Angioini e Aragonesi; infine ha trovato la sua collocazione odierna prima nel Regno d'Italia, poi nella Repubblica Italiana.\nPreistoria.\nAll'inizio del Mesozoico la Calabria faceva parte di un vasto continente chiamato \"Tirrenide\", che a met\u00e0 del Terziario sprofond\u00f2 nel mare, mentre l'Italia andava assumendo la sua attuale sistemazione geologica.\nLe alte cime riemerse costituivano importanti isole, quali l'Aspromonte, le Serre, la Sicilia, la Sardegna e tante altre. Durante il Pliocene i mari interni, in seguito a prolungate alluvioni, si colmarono di quei sedimenti che formano le attuali pianure.\nNel Quaternario, era delle grandi glaciazioni, circa un milione e mezzo di anni fa, all'opera di riempimento si aggiunse il fenomeno dei terrazzi, un lento processo di sollevamento delle coste marine.\nQuando il clima divenne pi\u00f9 mite, in quei luoghi ricchi di boschi e di acque apparve una fauna eccezionale (come l'Elephas Antiquus, l'Equus Caballus e vari tipi di rinoceronti), preziosa riserva di carne per l'uomo nelle sue forme primitive.\nIn Calabria, durante il Paleolitico inferiore, l'Homo erectus \u00e8 testimoniato dai rinvenimenti di artefatti litici del Lago Arvo della Sila, di Casella di Maida e di Rosaneto di Tortora, databili tra il 500 000 ed il 250 000 anni or sono. Detto uomo si nutriva di caccia, di bacche, di frutti e radici; gli utensili che usava erano di legno e di pietra, come dimostrano i ciottoli tagliati su una o su entrambe le facce della prima localit\u00e0 e le famose \"amigdale\" della seconda.\nMentre le fasi del Paleolitico inferiore e medio (\"era dei Neanderthal\") evidenziano un lento progresso tecnico e biologico, quelle del \"superiore\" rivelano una grande accelerazione.\nI primi insediamenti preistorici.\nLa prima testimonianza di presenza umana in Calabria \u00e8 il famoso \"bos primigenius\" della Grotta del Romito di Papasidero, rinvenuto nel 1961 e datato dagli esperti a oltre 9 000 anni prima di Cristo, di cui oggi si conserva una riproduzione al Museo Nazionale di Reggio Calabria. In varie localit\u00e0 calabresi sono stati rinvenuti segni di presenza umana in et\u00e0 paleolitica e mesolitica: a Casella di Maida (CZ), a Tortora, a Praia a Mare, a Scalea, a San Nicola Arcella, a Sant'Eufemia, a Briatico, sul Monte Poro, a Rosarno, Palmi (Taureana), ad Archi di Reggio Calabria. All'et\u00e0 neolitica risalgono invece gli insediamenti di Favella della Corte, Cassano all'Ionio, Amendolara, Curinga, Girifalco e Acri. Inoltre due importanti necropoli neolitiche sono state rinvenute a Torre Galli e Torre Mordillo. Interessanti reperti archeologici sono stati rinvenuti a Roccella Jonica, in localit\u00e0 Sant'Onofrio. Qui nel 1961 \u00e8 stata scoperta una necropoli risalente all'et\u00e0 del bronzo (tra il IX e l'VIII sec. a.C.) con 34 sepolture con corredi funerari (armi, rasoi, coltelli, anelli, armille, vasi di terracotta, ecc.) che adesso sono esposti al Museo Nazionale di Reggio Calabria.\nPopoli mitologici.\nGli Itali.\nSecondo i Greci, la regione sarebbe stata abitata, prima della colonizzazione, da pi\u00f9 comunit\u00e0, tra cui gli Ausoni-Enotri (coltivatori della vite), che furono gli Itali, Morgeti, Siculi, i Choni. E proprio dal mitico sovrano Italo, la Calabria fu detta \"Italia\".\nLa figura di Italo viene collocata nella prima met\u00e0 del XV secolo a.C.\nAntioco di Siracusa, considerato il primo storico dell'Occidente ce lo raffigura come \"Un Re buono e saggio, capace di sottomettere le popolazioni vicine facendo uso di volta in volta della persuasione e della forza\", Italo il Re degli Enotri che mutarono il loro nome in Itali, e dal suo successore, Morgete, furono detti Morgeti.\nPopoli dell'et\u00e0 del bronzo.\nAusoni ed Enotri.\nLe prime colonie greche, stanziatesi nel territorio italiano, incontrarono tre principali popolazioni: Ausoni, Enotri e Japigi. Gli Ausoni erano una popolazione osca, poche e frammentarie sono le testimonianze che ci sono giunte da alcuni storici greci e latini.\nDi origine indoeuropea, gli Ausoni esistevano gi\u00e0 intorno al 1600 a.C., cio\u00e8 all'inizio del Bronzo medio. L'Ausonia era il loro territorio, si estendeva dal basso Lazio fino alla Calabria, abitavano le terre della Campania fino al fiume Sele (in tal caso, il termine potrebbe essere utilizzato come sinonimo per le popolazioni osche); gli Enotri vivevano nel territorio a sud e gli Japigi nell'attuale Puglia (a essi si affiancava un'altra popolazione enotria, quella dei Choni). Fra queste, quelle degli Ausoni e degli Enotri rappresentano, secondo le fonti, le pi\u00f9 antiche popolazioni italiche dominanti e avevano nell'VIII secolo a.C. ormai raggiunto una loro stabilit\u00e0 territoriale.\nStrabone (VI 225 vg) ne d\u00e0 conferma e indica gli Ausoni come fondatari della citt\u00e0 di Temesa (citata anche da Omero nell'Odissea). Secondo Catone (origini III vg) li pone anche a Tauriana (l'attuale Palmi). E Diodoro Siculo dice che gli Ausoni erano stanziati nel territorio di Reggio Calabria.\nLa citt\u00e0 di Chone (tra Pallagorio e Umbriatico), si trova nel territorio dell'alto Ionico calabrese, ed era abitata dalla popolazione degli Enotri-Choni.\nLa citt\u00e0 di Crotone, era abitata da popolazione enotra.\nGli Enotri sono un'antica popolazione dell'Italia preromana stanziata, attorno al XV secolo a.C., in un territorio di notevoli dimensioni, che da questi prese il nome, Enotria (dal nome di Enotro figlio di Licaone), comprendente le attuali Campania meridionale, parte della Basilicata e la Calabria. Dionigi di Alicarnasso dice che gli Enotri sono i pi\u00f9 antichi colonizzatori provenienti dalla Grecia.\nSi era dunque formato nei secoli anteriori allo sbarco dei Greci un agglomerato pi\u00f9 ampio con il nome di \"Rhegion\" (\u03a1\u03b7\u03b3\u03af\u03c9\u03bd), e prima ancora noto come \"Erythr\u00e0\" (\u0395\u03c1\u03c5\u03b8\u03c1\u03ac), abitato in epoche diverse da popoli appartenenti alle stirpi degli Ausoni, degli Enotri e infine degli Itali-Morgeti.\nDionigi di Alicarnasso e Diodoro Siculo ci dicono che gli Ausoni erano stanziati nella zona di Reggio gi\u00e0 intorno al XVI secolo a.C. Mentre gli Itali, secondo molte fonti tra cui Tucidide, Virgilio, e lo stesso Dionigi di Alicarnasso, dicono che questi ultimi erano un ramo degli Enotri, e che i Morgeti non avevano seguito la maggioranza del loro popolo nel passaggio alla vicina Sicilia (dando poi il loro nome all'isola).\nIl piccolo nucleo rimasto al di qua dello stretto era stato governato da un re-patriarca che con saggezza e generosit\u00e0 aveva conquistato il cuore dei propri sudditi, entrando nella leggenda popolare e nel mito come \"Re Italo\"\n(suo figlio Morgete fu Re dei Morgeti). Alla sua morte i sudditi avevano deciso di assumere il nome di Itali. E con il tempo il territorio della punta dello stivale prospiciente lo Stretto aveva preso il nome di \"Italia\".\nSecondo altre fonti questo nome era legato a una delle fatiche di Eracle contro Gerione. Certo \u00e8 per\u00f2 che l'arrivo dei Greci non fece scomparire tale nome, anzi si espanse offrendo un'illuminante testimonianza della straordinaria mescolanza di culture, tradizioni e riti religiosi tra le popolazioni autoctone e i nuovi arrivati che si realizz\u00f2 con l'arrivo dei Greci. Da una felice combinazione di diverse culture quindi scatur\u00ec la civilt\u00e0 dei Greci d'Occidente, che pi\u00f9 tardi si sarebbe guadagnata la definizione di Magna Grecia.\nCon il passare del tempo il nome Italia si consolid\u00f2 nell'uso comune cominciando a definire gli abitanti delle citt\u00e0-stato del Mezzogiorno prima come Italioti, poi Italici con l'arrivo dei Romani e, solo molto tempo dopo avrebbe risalito la penisola per definirla \"Italia\" nella sua interezza con la conquista della Gallia Cisalpina da parte di Giulio Cesare.\nArrivo degli Enotri a Catanzaro.\nIntorno al X secolo a.C., giunsero nell'area catanzarese gli Enotri, che da un secolo circa si stavano stabilendo in Italia. L'integrazione con le popolazioni locali fu pacifica e consent\u00ec un ulteriore aumento della popolazione soprattutto sulla costa. Alcuni ritrovamenti di antiche necropoli con iscrizioni riconducibili a questo popolo, sono avvenuti nell'attuale quartiere Germaneto, in un'area adiacente all'antica Scolacium lungo il fiume Corace. In questo periodo l'intero istmo di Catanzaro fu dominato dagli Enotri, capeggiati dal re Enotrio Italo, che si stanzi\u00f2 definitivamente nella terra tra i due golfi, come affermano chiaramente Antioco da Siracusa e Aristotele:\nIl reale motivo per cui gli Enotri si stabilirono definitivamente in quest'area fu la sconfitta subita dai Lucani, in Puglia, Basilicata e Calabria settentrionale che spinsero questo popolo a scendere fino a occupare parte della Calabria centro-meridionale fino all'attuale zona della piana di Gioia dove presero il nome di Ausoni dal re Siculo Ausone, figlio di Italo, re degli Enotri.\nSecondo Strabone, Italo fu il fondatore di Pandosia Bruzia, la capitale del suo regno, probabilmente da identificare con la citt\u00e0 odierna di Acri.\nGli insediamenti dei Bruzi e dei Greci.\nNell'anno 744 a.C. un gruppo di coloni calcidesi fond\u00f2 la citt\u00e0 di \"Rhegion\" (oggi Reggio Calabria) all'estremit\u00e0 meridionale della penisola calabrese. Poco dopo, sempre i calcidesi fonderanno \"Zancle\" (oggi Messina) dall'altra parte dello stretto, assicurandosi il dominio su quel braccio di mare. Pi\u00f9 tardi i coloni calcidesi di Rhegion e Zancle fonderanno \"Metaurus\" (Gioia Tauro).\nNel 710 a.C. coloni ioni fondarono \"Sybaris\" nella fertile pianura omonima alla foce del Crati. Da questa colonia avr\u00e0 origine in seguito la fondazione di Paestum (in Lucania), di \"Laos\" (alla foce dell'omonimo fiume) e di \"Scidros\" (tra Cetraro e Belvedere Marittimo). Colonie ioniche furono \"Clampetia\" (nell'area tra Amantea e San Lucido), \"Temesa\" (tra Amantea e Nocera Terinese), \"Terina\" (nella piana di Sant'Eufemia), \"Krimisa\" (Cir\u00f2 Marina), \"Petelia\" (Strongoli), .\nNel 743 a.C. coloni achei fondarono invece \"Kroton\" (oggi Crotone), sulla punta oggi conosciuta come capo Colonna. Crotoniati e sibariti diventeranno col tempo strenui rivali. Ma intanto i crotoniati fondano le colonie di \"Kaulonia\" (presso l'odierna Monasterace Marina) e \"Scillezio\" (Squillace). Attorno al 700 a.C. coloni crotoniati fonderanno \"Bristacia\", oggi Umbriatico.\nAttorno al 680 a.C. coloni giunti dalla Locride greca fondarono \"Locri Epizhephiroi,\" presso l'attuale Locri. Colonie dei locresi furono \"Hipponion\" (Vibo Valentia) e \"Medma\" (Rosarno).\nIl popolo dei Bruzi, affine ai confinanti Lucani, si dichiar\u00f2 indipendente dai \"cugini\" d'oltre-Pollino attorno al IV secolo a.C., costituendosi in stato confederato. La capitale dei federati era Consentia, l'attuale Cosenza, mentre altre localit\u00e0 importanti erano \"Pandosia Bruzia\" (citt\u00e0 di cui si sono perse le tracce, alcuni riferimenti storici la ubicano fra i comuni di Castrolibero, Marano Principato e Marano Marchesato), altre recenti scoperte archeologiche ubicherebbero la citt\u00e0 di Pandosia Bruzia nei pressi dell'attuale citt\u00e0 di Acri, \"Aufugum\" (Montalto Uffugo), \"Argentanum\" (San Marco Argentano), \"Bergae\", \"Besidiae\" (Bisignano), \"Lymphaeum\" (Luzzi).\nLa Calabria greca e bruzia.\nTra il 560 e il 550 a.C. si combatt\u00e9 la decennale guerra tra Kroton e Locri Epizefiri che si risolse con la battaglia sul fiume Sagra, che vide uscire vincitrice l'alleanza tra reggini e locresi.\nNel 510 a.C. i bellicosi crotoniati assalteranno la vicina Sibari, e affronteranno i sibariti sul fiume Trionto, in uno scontro epico tra 100 000 crotoniati e 300 000 sibariti. La vittoria nonostante tutto arrise ai dori, che occuparono Sibari saccheggiandola per ben 70 giorni e deviando sui ruderi della citt\u00e0 le acque del fiume Crati.\nNel 444 a.C. coloni ateniesi e peloponnesiaci fonderanno, sul sito della distrutta Sibari, la colonia di Turii, per volere di Pericle nel piano di distensione correlato alla pace dei trent'anni nella Guerra del Peloponneso.\nNel 338 a.C. Locri chiede aiuto a Dionisio tiranno di Siracusa contro le mire espansionistiche di Reggio (non pi\u00f9 alleata dei locresi) e di Crotone. I siracusani interverranno nella penisola calabrese sconfiggendo i crotoniati sul punto pi\u00f9 stretto del fiume \"Sagra\" oggi \"Allaro\" e occupando per dieci anni Crotone, evento che mise fine al potere dei crotonesi; simile sorte tocc\u00f2 a Reggio che pur avendo resistito ai numerosi attacchi di Dionisio di Siracusa, nel 386 a.C. dopo undici mesi d'assedio fu presa dai siracusani, e per alcuni anni anch'essa indebolita nel suo potere politico.\nLa Calabria romana.\nLa conquista romana.\nTra il 280 e il 275 a.C. si combatt\u00e9 la guerra Tarentina, fra Roma e Taranto. Quest'ultima chiese aiuto a Pirro re dell'Epiro, che nel 280 assieme agli alleati Bruzi e Lucani sconfisse i Romani nella battaglia di Heraclea, grazie alla presenza degli elefanti.\nMa Pirro verr\u00e0 sconfitto successivamente dai Romani a \"Maluentum\" (oggi Benevento), nel 275, e si ritirer\u00e0 verso la Sicilia dove Siracusa necessitava di aiuto contro i Cartaginesi. Transitando per la Calabria, si dice che l'armata di Pirro saccheggiasse il santuario di Proserpina a Locri, incappando - si dice - nell'ira degli dei. Ci\u00f2, unito al fatto che Roma aveva stretto alleanza con alcune delle ultime poleis della Magna Grecia, tra cui Reggio, fecero s\u00ec che Pirro rientrasse in patria. Cos\u00ec tra citt\u00e0 confederate e colonie verso il 272 a.C. i Romani si erano assicurati il dominio su tutto il sud continentale della Penisola Italiana.\nNel 270 a.C. le terre di propriet\u00e0 dei Bruzi verranno sequestrate dal Senato e accorpate all\"'ager publicus\". La maggior parte dell'attuale Sila (dal latino \"silva\", cio\u00e8 \"bosco\" e che in origine comprendeva anche l'attuale Aspromonte) viene a far parte del patrimonio del popolo romano.\nTra il 264 e il 251 a.C. si combatte in Sicilia la Prima Guerra Punica, tra Roma e Cartagine, che si concluder\u00e0 con la creazione della provincia romana della Sicilia. In seguito alla provocazione cartaginese con l'assedio di Sagunto, in Spagna, scoppier\u00e0 nel 217 a.C. la seconda guerra punica.\nIl generale cartaginese Annibale dopo aver preso Sagunto e Marsiglia valicher\u00e0 le Alpi e sconfigger\u00e0 i Romani sul fiume Trebbia, sul Ticino, sul lago Trasimeno e nel 216 a.C. a Canne, in Puglia. Quindi far\u00e0 una breve incursione sull'Agro Romano prima di ritirarsi a Capua per i famosi ozi.\nTra 205 e 204 a.C., in seguito alle folgoranti vittorie romane in tutti gli scenari di guerra, Annibale si ritir\u00f2 in Calabria, pun\u00ec le citt\u00e0 di \"Turii\" e \"Petelia\", fedeli a Roma, e premi\u00f2 i suoi alleati Bruzi. Inoltre fece scrivere una storia delle Guerre Puniche di parte cartaginese, e ordin\u00f2 fosse conservata nel tempio di Hera Lacinia a Crotone cos\u00ec che i Romani non potessero falsare la storia della guerra. Plutarco, scrivendo la sua opera, attinse anche da quella fonte.\nMa i Romani sono alle porte: nell'estate 204 a.C. arrivano in Calabria e rendono i Bruzi schiavi per punirli della loro ribellione. Vasti latifondi sono requisiti e assegnati a esponenti dell'aristocrazia romana.\nDal 186 a.C. scatta in tutta la Magna Grecia la repressione dei Baccanali, e del culto di origine greca di Bacco, nell'ambito di un piano di de-grecizzazione del Mezzogiorno d'Italia.\nL'et\u00e0 repubblicana.\nTra il 136 e il 132 a.C. in Sicilia si combatt\u00e9 la prima guerra servile. Lo schiavo siriano Euno raccolse circa 200 000 servi proclamandosene re e per ben quattro anni tenne testa alle legioni romane dalle piazzeforti di Enna e \"Tauromenio\". Alla fine Roma schiacci\u00f2 la repressione e fece crocifiggere 20 000 schiavi in tutta l'isola. La guerra servile fu l'espressione del malcontento della classe degli schiavi, privi di diritti e sui quali poggiava l'intera economia romana.\nAncora nel 132 a.C. il console Popilio Lenate ordin\u00f2 la costruzione della Via Capua-Rhegium, nota anche come Via Popilia che, ricalcando il tracciato oggi occupato dall'Autostrada A2 e dalla Strada Statale 18 Tirrena giungeva fino a Reggio. In questo periodo le principali localit\u00e0 della Calabria sono Cosenza, Crotone, \"Temesa\", \"Turii\", Vibo Valentia e Reggio.\nTra il 91 e l'89 a.C. venne combattuta la guerra sociale, al termine della quale il Senato romano attribu\u00ec agli italici la cittadinanza romana.\nTra il 73 e il 71 a.C. si combatt\u00e9 la seconda guerra servile, durante la quale il gladiatore trace Spartaco radun\u00f2 attorno a s\u00e9 decine di migliaia di schiavi disperati, anche molti Bruzi, e part\u00ec da Capua tentando una disperata marcia verso settentrione sconfiggendo molte legioni romane. Ma l'intervento di Lucio Licinio Crasso stroncher\u00e0 in una battaglia sul fiume Sele, in Campania, ogni pretesa di Spartaco e dei suoi. 6 000 schiavi verranno crocifissi lungo la Via Appia.\nLa Magna Grecia \u00e8 commiserata da Marco Tullio Cicerone in una lettera del 44 a.C. scritta dalla Calabria, durante il viaggio verso la Grecia che l'oratore intraprese nella confusa situazione determinatasi dopo l'assassinio di Cesare alle Idi di marzo.\nL'et\u00e0 imperiale.\nNel riassetto della geografia politica italiana, Ottaviano Augusto accorper\u00e0 Calabria e Basilicata nella Regio III Lucania et Bruttii, con capoluogo e sede del corrector a Reggio, maggiore citt\u00e0 della Regione.\nSempre Augusto esilier\u00e0 la figlia Giulia, colpevole di un'eccessiva vivacit\u00e0 sentimentale, a Reggio.\nNel 61 Paolo apostolo transit\u00f2 un giorno per Reggio, diretto a Roma. Il Cristianesimo si propagher\u00e0 in Calabria nei centri portuali e lungo la Via Popilia, aree vitali della regione romana.\nL'imperatore Traiano far\u00e0 aprire durante il suo governo la via Traianea, che \u00e8 ricalcata grossomodo dalla vecchia Strada Statale 18 Tirrena a mezza costa.\nNel 305 il patrizio calabrese di origine bruzia Bulla si ribella all'Impero Romano con 600 cavalieri e 5 000 fanti. Verr\u00e0 sconfitto dalle milizie imperiali, ma Roma non potr\u00e0 mai controllare del tutto le foreste della Sila.\nIl 1\u00ba ottobre 313 Costantino I promulga l'editto di Milano a favore del Cristianesimo, che incomincia sempre pi\u00f9 a diffondersi tanto che nel 391 l'imperatore Teodosio I la proclamer\u00e0 religione di Stato.\n\u00c8 priva di fondamento la notizia che nel 363 Basilio Magno sia sbarcato in Calabria. Si trovava allora a Cesarea. Furono i suoi discepoli che a partire dal secolo IX fondarono vari monasteri e cenobi, mettendo le basi della grande tradizione monastica calabro-greca.\nNel 365 un devastante terremoto accompagnato da un maremoto sconvolge il Mediterraneo meridionale, prostrando le localit\u00e0 costiere calabresi.\nL'Impero romano si divide in due tronconi. Il ramo d'Occidente, retto da Onorio con capitale a Ravenna, subisce nel 410 l'invasione dei Visigoti di Alarico che saccheggiano Roma e marciano poi verso il Sud. La leggenda vuole che Alarico muoia a Cosenza, venendo seppellito alla confluenza tra Crati e Busento sotto i due fiumi.\nMedioevo.\nLa dominazione bizantina.\nLa Calabria fu scarsamente toccata dall'invasione gotica e perci\u00f2 i calabresi accolsero bene il generale bizantino Belisario che era sbarcato a Reggio nel 536 d.C. e avanz\u00f2 fino a Napoli lungo la costa tirrenica.\nI Bizantini diedero un nuovo impulso alla vita della Calabria: fondarono citt\u00e0 (\"Nepezia\", oggi Amantea) e vescovadi di rito greco (Tropea, Gerace, Rossano, Nicastro). Sotto la dominazione dell'Impero Bizantino nella \"Thema di Calabria\" fior\u00ec particolarmente l'eremitismo: cenobi eremitici sono la famosissima Cattolica di Stilo, e molti altri meno noti sparsi nella Locride e nella valle del fiume Stilaro, a Rossano e sull'Aspromonte reggino.\nLa discesa dei Longobardi venne arrestata dai Bizantini solo con grandi difficolt\u00e0: ma Costantinopoli non pot\u00e9 evitare del tutto gli attacchi dei Saraceni.\nNell'812 d.C. si registr\u00f2 la prima incursione saracena sulle coste calabresi, che colp\u00ec Reggio, capitale del Thema; l'ultima ci sar\u00e0 solo nel 1793, a danno di Pizzo e Tropea. Certo la presenza araba fu sempre limitata negli spazi e nel tempo, perlopi\u00f9 consistendo, appunto, in incursioni e saccheggi.\nVennero catturate in modo effimero dagli Arabi Tropea, Santa Severina e Amantea dall'839 all'885.\nLa conquista della Calabria da parte dei guerrieri normanni vassalli del papa emargin\u00f2 il pericolo arabo.\nSotto il dominio bizantino, tra la fine del IX e l'inizio del X secolo, la Calabria fu una delle prime regioni d'Italia a introdurre la produzione di seta in Europa.\nSecondo Andr\u00e9 Guillou, i gelsi per la produzione di seta grezza furono introdotti nell'Italia meridionale dai bizantini alla fine del IX secolo. Intorno al 1050, il tema della Calabria contava 24.000 gelsi coltivati per le loro foglie e il loro numero tendeva ad espandersi.\nLa dinastia normanno-sveva.\nRoberto il Guiscardo nel 1050 scese in Calabria, insediandosi a Sant'Antonio di Stribula, presso Castrovillari, e poi fortificando San Marco Argentano diretto verso sud: qui assedi\u00f2 Cosenza, Amantea e Aiello Calabro. Nel 1057 arriv\u00f2 in Calabria anche Ruggero I d'Altavilla, che aiut\u00f2 il fratello Roberto a conquistare Squillace. Nel 1061, con un lungo assedio e la presa di Reggio era terminata la conquista della Calabria, di cui Roberto si proclam\u00f2 Duca, costituendo il Ducato di Calabria, con capitale a Reggio.\nCon l'avvento dei Normanni inizi\u00f2 lo smantellamento della rete delle diocesi e dei cenobi di rito greco, voluto dai sovrani e avallata dai papi: vennero fondate nuove diocesi di rito latino (Mileto, Bagnara Calabra, San Marco Argentano) mentre le vecchie vennero latinizzate (Reggio nel 1082) e sorsero nuovi conventi di monaci latini (Serra San Bruno, Abbazia di Santa Maria della Sambucina). Molte vecchie diocesi greche vennero accorpate a diocesi gi\u00e0 latinizzate (Amantea-Temesa fu nel 1094 unita a Tropea). L'ultima diocesi greca, Gerace, verr\u00e0 affidata a un vescovo latino nel 1482. Il passaggio definitivo avvenne nel 1573, quando fu Bova ad abbandonare il rito greco.\nNel 1147, durante la Seconda Crociata, Ruggero II attacc\u00f2 Corinto e Tebe, due importanti centri di produzione della seta bizantina, catturando i tessitori e la loro attrezzatura e fondando i propri setifici in Calabria. Mentre la coltivazione del gelso muoveva i primi passi nel resto d'Italia, la seta prodotta in Calabria raggiunse il picco del 50% dell'intera produzione italo-europea. Poich\u00e9 la coltivazione del gelso era difficile nell'Europa settentrionale e continentale, i commercianti acquistavano in Calabria materie prime per finire i prodotti e rivenderli a un prezzo migliore. Gli artigiani della seta genovese usavano la seta calabrese per la produzione di velluti.\nQuando divenne Re di Sicilia Federico II di Svevia, incominci\u00f2 per la Calabria un periodo di prosperit\u00e0: il re svevo si install\u00f2 a Melfi, nella vicina Basilicata, e cur\u00f2 la fondazione del Castello e del Duomo di Cosenza, oltre che della fortezza di Rocca Imperiale sullo Ionio. Per questo motivo i calabresi rimasero sempre fedeli agli Svevi, anche dopo la morte dell'ultimo erede del monarca, suo nipote Corradino di Svevia, sconfitto nel 1268 nella battaglia di Tagliacozzo da Carlo I D'Angi\u00f2, principe francese che aveva conquistato il regno due anni prima, sconfiggendo ed uccidendo re Manfredi di Svevia a Benevento. Nonostante la giovane et\u00e0 (18 anni), re Carlo ne ordin\u00f2 l'esecuzione nel 1269 in Piazza Mercato a Napoli, per consolidare definitivamente il suo potere; tuttavia, vi sarebbero state varie rivolte in Calabria contro il dominio angioino, come quando, nel 1270, il re ordiner\u00e0 al conte di Catanzaro, Pietro II Ruffo, di reprimere la rivolta di Amantea, ultima roccaforte sveva nella regione, che resistette valorosamente. Ma alla fine anche Amantea dovette cedere: i traditori vennero rinchiusi nel castello di Aiello, dove furono torturati a morte, mentre nel territorio amanteote fu eretto il castello di Belmonte, per prevenire ulteriori rivolte della vicina citt\u00e0.\nL'emigrazione valdese in Calabria.\nL'insediamento in terra di Calabria di popolazioni di religione valdese, provenienti dalle valli a ridosso delle Alpi occidentali - prevalentemente le valli Germanasca, Chisone e Pellice\n - avvenne forse gi\u00e0 in epoca sveva, nel XIII secolo,\npare sia iniziato gi\u00e0 nel XIII secolo, sebbene si sia esteso soprattutto dalla prima met\u00e0 del XIV secolo.\nInfatti, lo storico Pierre Gilles, autore nel 1644 di una storia delle chiese riformate, narra come nel 1315 alcuni proprietari terrieri calabresi offrirono ai Valdesi dei fondi da coltivare, in cambio di un canone annuo, con la facolt\u00e0 di costituirvi comunit\u00e0 esenti dagli obblighi feudali.\n Ci\u00f2 avrebbe favorito la fondazione, o il ripopolamento, di numerosi centri urbani, come San Sisto e La Guardia (oggi chiamata Guardia Piemontese proprio per le sue origini valdesi), abitati prevalentemente da Valdesi, dando cos\u00ec origine ad un'isola linguistica nel cuore della Calabria, dove la parlata pi\u00f9 diffusa \u00e8 l'occitano, dialetto tipico della Val d'Aosta e del Piemonte settentrionale. Qui la comunit\u00e0 valdese avrebbe vissuto indisturbata fino alla seconda met\u00e0 del XVI secolo, quando, durante le guerre di religione tra cattolici e protestanti, i valdesi aderirono alla fede luterana, subendo durissime persecuzioni da parte delle autorit\u00e0 vicereali spagnole.\nLa dominazione angioina e aragonese.\nNel XV secolo, l'industria serica di Catanzaro riforniva quasi tutta l'Europa ed era venduta in grandi fiere a mercanti spagnoli, veneziani, genovesi, fiorentini e olandesi. Catanzaro divenne la capitale europea della seta con un grande allevamento di bachi da seta che produceva tutti i pizzi e merletti utilizzati in Vaticano. La citt\u00e0 era famosa per la sua raffinata fabbricazione di sete, velluti, damaschi e broccati.\nNel 1519, l'Imperatore Carlo V riconobbe formalmente la crescita dell'industria della seta catanzarese, consentendo alla citt\u00e0 di istituire un consolato dell'artigianato della seta, incaricato di regolamentare e controllare le varie fasi di una produzione che fior\u00ec per tutto il Cinquecento.\nDopo aver soppresso le ultime sacche di resistenza sveva, la dinastia angioina instaur\u00f2 in Calabria un governo oppressivo e vessatorio, basato sull'estensione del latifondo di tipo feudale e tartassando la popolazione con un'esosa politica fiscale. Nel 1442, quando Alfonso V d'Aragona conquist\u00f2 i territori angioini continentali, avvi\u00f2 un riassetto organizzativo anche della Calabria, togliendo il rango di capoluogo a Reggio Calabria, che aveva sostenuto il suo rivale al trono, Renato d'Angi\u00f2, e assegnandolo invece a Catanzaro. Tuttavia, circa venti anni dopo, nel 1465, il suo successore Ferrante I di Napoli ridiede alla citt\u00e0 sullo stretto il rango di capoluogo.\nDurante la dominazione aragonese si accrebbe il potere dei baroni locali, causando un forte risentimento popolare che sfoci\u00f2 in diverse rivolte, come quella organizzata da Antonio Centelles nel 1459 contro re Ferrante, domata nel sangue dall'esercito regio.\nIn questo periodo si inquadra anche la migrazione di intere comunit\u00e0 di albanesi in molti paesi della Calabria settentrionale, chiamati dallo stesso re di Napoli in riconoscimento dei servigi che il condottiero albanese Giorgio Castriota Scanderbeg aveva prestato alla corona contro gli Angioini. Dopo il 1478 il sovrano permise a questi profughi che scappavano dall'avanzata turca in Albania dopo la scomparsa di Scanderbeg di occupare interi paesi desolati o abbandonati allo scopo di ripopolarli, concedendo loro anche numerosi privilegi e franchigie regie: da qui nasce la comunit\u00e0 Arb\u00ebresh\u00eb.\nIl periodo vicereale.\nIl viceregno spagnolo.\nNel XVI secolo, la Calabria fu caratterizzata da un forte sviluppo demografico ed economico, dovuto principalmente alla crescente domanda di prodotti serici e alla contemporanea crescita dei prezzi, e divenne uno dei pi\u00f9 importanti mercati mediterranei per la seta.\nDopo la relativa pacificazione, la Calabria segu\u00ec le vicende storiche e politiche del Regno di Napoli, divenendo anch'essa teatro delle lotte tra le grandi potenze dell'epoca, Francia e Spagna, per il controllo territoriale della penisola italiana. Ad esempio, il 28 giugno 1495 si svolse la Battaglia di Seminara, poco a nord di Reggio Calabria, dove le truppe francesi che avevano occupato il Regno di Napoli batterono l'esercito ispano-napoletano al comando di Gonzalo Fern\u00e1ndez de C\u00f3rdoba e Ferrandino d'Aragona, che per\u00f2 l'anno seguente riusc\u00ec a prendersi la rivincita e a scacciare i francesi. Pochi anni dopo, nel 1502, lo stesso C\u00f3rdoba conquist\u00f2 Reggio, assoggettandola al dominio del monarca spagnolo Ferdinando il Cattolico.\nDa allora la Calabria fu posta sotto la dominazione spagnola per due secoli e venne divisa amministrativamente in due parti: la Calabria Ulteriore e la Calabria Citeriore, inizialmente governate da un unico governatore, poi, dal 1582, da due funzionari distinti. Il capoluogo amministrativo della Calabria Citeriore fu Cosenza, che nel corso del XVI secolo attravers\u00f2 un'impressionante fioritura artistica e umanistica, tanto da essere definita l'\"Atene della Calabria\". Infatti la citt\u00e0, oltre a essere, fino al 1557 una delle pi\u00f9 importanti citt\u00e0 del reame nel capo del diritto, divenne, dopo Napoli, la seconda citt\u00e0 ad avere una scuola di cartografia, mentre nel 1511 nacque l'Accademia Cosentina, fondata da Aulo Giano Parrasio e portata ai massimi livelli dal filosofo Bernardino Telesio, definito da Francesco Bacone il primo degli uomini nuovi. Invece, la Calabria Ulteriore ebbe due diverse sedi amministrative: la prima fu Reggio Calabria, che detenne il ruolo di capoluogo per 12 anni, dal 1582 al 1594, perdendolo a causa delle incursioni turche che la saccheggiarono pi\u00f9 volte (devastante fu quella del 1594 condotta dal Scipione Cicala, un rinnegato cristiano convertito all'Islam); per tale motivo, dal 1594 la sede degli uffici amministrativi del governatorato venne trasferita a Catanzaro, che mantenne questo ruolo per oltre 220 anni.\nDel resto, che la Calabria fosse importante per i monarchi spagnoli lo si capisce gi\u00e0 dal regno dell'imperatore Carlo V d'Asburgo, il quale deteneva anche il titolo di re di Napoli, come quando il sovrano concesse numerosi privilegi reali alla citt\u00e0 di Catanzaro, che aveva valorosamente resistito il 28 agosto 1528 all'assedio da parte di un esercito francese supportato da alcuni nobili calabresi e pugliesi di tendenze francofile. Per riconoscenza, Carlo V concesse alla citt\u00e0 di poter usare come proprio simbolo l'aquila imperiale, la esent\u00f2 dai tributi regi e le diede la facolt\u00e0 di battere moneta dal valore di un carlino. Inoltre, l'imperatore visit\u00f2 personalmente la regione nel 1535, al ritorno dalla vittoriosa presa di Tunisi, dove, al comando di una flotta di ben 500 navi, aveva sconfitto l'esercito ottomano e liberato 20 000 schiavi cristiani. Dopo la conquista africana, Carlo V sbarc\u00f2 in Sicilia e poi in Calabria, dove, oltrepassato l'Aspromonte, visit\u00f2 Nicastro, Martirano, Carpanzano, Rogliano, Tessano e Cosenza. Da qui il monarca pass\u00f2 per Bisignano, Castrovillari e Laino, per poi proseguire per Napoli.\nMalgrado l'oppressiva fiscalit\u00e0 e il crescere del potere baronale, la popolazione non manc\u00f2 mai di mostrare fedelt\u00e0 al sovrano, visto come supremo difensore della povera gente contro i soprusi dei potenti. In questa ottica bisogna inquadrare il comportamento tenuto dai catanzaresi nel 1647-1648, quando, esasperati dall'eccessivo carico tributario, assaltarono gli uffici degli esattori delle gabelle (detti arrendatori), incendiandone successivamente le abitazioni. Intervenne allora il governatore, che fece impiccare i capi della rivolta, provocando la fuga del resto dei ribelli.\nIl viceregno austriaco e la conquista borbonica.\nIn seguito alla Guerra di successione spagnola, il Regno di Napoli pass\u00f2 nel 1707 all'Austria, il cui imperatore Carlo VI d'Asburgo divenne anche re di Napoli: gli Asburgo, pur governando per un breve periodo, cercarono di modernizzare le strutture politiche del regno. Nel 1733, dopo lo scoppio della Guerra di successione polacca, i Borbone spagnoli, alleati della Francia contro l'Austria decisero di attaccare Napoli e assicurare quel regno a Carlo III di Borbone, infante di Spagna e figlio di Filippo V di Spagna. Carlo, entrato a Napoli nel 1734, riusc\u00ec a sconfiggere le truppe austriache nella Battaglia di Bitonto, assicurandosi il controllo del Regno, nonostante alcune sacche di resistenza, una delle quali fu Reggio Calabria, caduta il 20 giugno 1734.\nPer dieci anni, tuttavia, la giovane monarchia borbonica dovette far fronte agli intrighi del partito austriaco presente a Napoli, particolarmente forte in Calabria, dove il duca di Verzino, che gi\u00e0 nel 1734 aveva armato un reggimento di fanteria contro l'Infante, prometteva agli austriaci di poter armare 12 000 ribelli per la loro causa di riconquista durante la Guerra di successione austriaca. Ma, dopo la battaglia di Velletri del 1744, nella quale re Carlo respinse un'invasione austriaca del reame, il partito austriaco scomparve, decimato anche dai processi e dalle inquisizioni delle autorit\u00e0 borboniche.\nIl periodo dei Borbone.\nDal regno di Carlo di Borbone alla Repubblica Partenopea.\nL'avvento sul trono napoletano di Carlo III di Borbone dest\u00f2 un notevole entusiasmo in tutto il Mezzogiorno continentale, in quanto la popolazione sperava che adesso le risorse del Regno di Napoli fossero utilizzate per lo sviluppo delle strutture statali e sociali. Anche la Sicilia venne unita politicamente al Sud Italia, seppur in dominio personale al sovrano borbonico; ci\u00f2 costitu\u00ec un vantaggio per la Calabria, che smise di essere una regione periferica del reame e torn\u00f2 a essere al centro della compagine statale. Lo si vide dal viaggio che re Carlo comp\u00ec nella regione nel 1735, mentre era diretto a Palermo per essere incoronato Re di Sicilia: giunto il 24 gennaio in Calabria Citeriore, accolto dal preside della provincia, il corteo regio prosegu\u00ec toccando Sibari, Corigliano, Rossano, Cir\u00f2 e Strongoli, accolto festosamente dai feudatari del posto e dall'arcivescovo di Rossano, Francesco Maria Muscettola. Quindi Carlo incontr\u00f2, ai confini della provincia di Calabria Ulteriore, il Preside di Catanzaro, per fare in seguito tappa a Crotone, festosamente accolto dal patriziato locale, e a Cutro, dove venne ospitato da Giovan Battista Filomarino, principe della Rocca. Proseguendo nel viaggio, il sovrano napoletano soggiorn\u00f2 quattro giorni a Catanzaro, ricevendo l'omaggio delle nobili famiglie dei De Riso e degli Schipani; si rec\u00f2 allora a Monteleone e infine giunse a Palmi, ospite del principe Giovan Francesco Grimaldi. Da qui, Carlo si imbarc\u00f2 a fine febbraio alla volta di Messina, accompagnato da una flottiglia di imbarcazioni predisposta dal principe di Scilla, Guglielmo Ruffo.\nSin dai primi anni l'azione riformatrice di re Carlo, coadiuvato dall'abile ministro toscano Bernardo Tanucci, fu tesa a rafforzare il potere centrale a discapito di quello baronale e clericale, oltre che ad alleviare le condizioni sociali ed economiche degli strati pi\u00f9 umili della popolazione, ma essa ebbe risultati modesti e alterni, per via delle forti pressioni e delle resistenze dei ceti dominanti locali, lesi nei propri privilegi e nei vari interessi particolaristici. Un campo particolarmente riformato fu quello economico e fiscale: nel 1739 venne creato il Supremo Magistrato del Commercio, formato da magistrati, tecnici, commercianti e banchieri, con competenza assoluta sul commercio interno ed estero; nel 1741 fu stipulato un Concordato con la Santa Sede, grazie al quale da quel momento le propriet\u00e0 ecclesiastiche nel Regno di Napoli vennero tassate, mentre nello stesso periodo si commission\u00f2 il cosiddetto Catasto onciario, chiamato cos\u00ec perch\u00e9 valutato in once (moneta nominale pari a 6 ducati o 60 carlini), che avrebbe dovuto riordinare il carico fiscale abbassando le imposte ai pi\u00f9 poveri. Tuttavia le ampie esenzioni di cui godevano nobili ed ecclesiastici rappresentarono la concreta resistenza dei ceti privilegiati a questo tentativo di riforma fiscale.\nNel 1759 tuttavia, re Carlo, in seguito ad accordi diplomatici e a complicate vicende famigliari, dovette abdicare al trono di Napoli per cingere la corona di Spagna, dopo la morte del fratellastro Ferdinando VI di Spagna. Il Regno di Napoli pass\u00f2 quindi al figlio di Carlo, Ferdinando IV di Borbone, di appena otto anni, posto sotto la tutela di un Consiglio di reggenza nel quale Tanucci aveva un peso determinante. Ci\u00f2 permise di continuare la politica riformatrice portata avanti dal ministro, in particolare in campo ecclesiastico, culminata con la cacciata dei Gesuiti dal Regno nel 1769 e l'incameramento dei loro beni. Anche dopo la maggiore et\u00e0 di Ferdinando, Tanucci rimase in carica, ma nel 1774 fu esonerato dietro istigazione della nuova regina Maria Carolina d'Asburgo-Lorena, che voleva far passare Napoli nella sfera d'influenza austriaca. Tuttavia, il re continu\u00f2 per un periodo la stagione delle riforme, assecondando la corrente illuministica napoletana, composta da intellettuali del calibro di Ferdinando Galiani, Antonio Genovesi e Gaetano Filangeri.\nin questo periodo la Calabria visse un periodo di forti calamit\u00e0 naturali, che si accompagnarono a profonde mutazioni sociali ed economiche: \u00e8 il caso dell'epidemia di peste del 1743, che da Messina colp\u00ec Reggio Calabria e il suo circondario, ritardando di qualche tempo la compilazione del catasto onciario da parte delle universit\u00e0 locali. Anche il terribile terremoto del 1783, che invest\u00ec la Calabria meridionale provocando la morte di circa 50 000 persone e la distruzione totale di Reggio, la quale dovette essere completamente ricostruita secondo criteri architettonici pi\u00f9 razionali e lineari, mentre, per far fronte alle immense spese di ricostruzione, re Ferdinando IV, che aveva gi\u00e0 inviato il principe di Strongoli, Francesco Pignatelli, per fronteggiare le emergenze nelle zone terremotate, istitu\u00ec il 4 giugno 1784 la Cassa Sacra, un organo governativo che doveva gestire i fondi derivati dagli espropri dei beni ecclesiastici e dei monasteri aboliti per poi devolverli nella opere di ricostruzione; in realt\u00e0 furono i ricchi possidenti, esponenti della nascente borghesia agraria in cerca di scalata sociale, ad accaparrarsi al miglior prezzo le terre migliori, a scapito del baronaggio e del clero locale.\nL'azione riformatrice dei re Ferdinando di Borbone si esaur\u00ec dopo le vicende immediatamente susseguitesi alla Rivoluzione francese, le cui idee si stavano diffondendo nell'Europa continentale grazie all'invasione degli eserciti rivoluzionari francesi, destando allarme nelle corti dell'Antico Regime. Proprio per questo motivo, Ferdinando IV nel novembre del 1798 ader\u00ec alla coalizione antifrancese e marci\u00f2 con l'esercito verso Roma, dove il papa Pio VI era stato deposto e vi era stata proclamata la Repubblica romana. Ma l'esercito borbonico, dopo i primi successi, mostr\u00f2 le sue carenze organiche e dovette ritirarsi, inseguito dalle truppe francesi di supporto ai rivoluzionari giacobini italiani, che lo costrinsero a lasciare Napoli per la Sicilia, mentre il 21 gennaio 1799 fu proclamata la Repubblica Partenopea, il cui atto di nascita venne redatto dal giacobino calabrese Giuseppe Logoteta.\nIl nuovo regime repubblicano, per\u00f2, non si consolid\u00f2 bene tra gli strati popolari del Mezzogiorno, specialmente in Calabria, dove solo Cosenza, Catanzaro e Crotone aderirono alla causa repubblicana, mentre rimasero fedele ai Borbone i grossi centri ionici e l'area dirimpettaia la costa siciliana, come Reggio Calabria, Scilla, Bagnara e Palmi. Ci\u00f2 faceva ben sperare ai reali borbonici, in esilio a Palermo, di poter riconquistare in breve tempo il Regno: quindi Ferdinando accolse ben volentieri la proposta del cardinale Fabrizio Ruffo, che si proponeva di mobilitare le masse contadine calabresi sotto il nome del re e della religione, formare un'armata e riconquistare Napoli. Ricevuto, il 7 febbraio 1799 il titolo di \"Vicario di Re\", il cardinale Ruffo sbarc\u00f2 l'indomani in Calabria, reclutando le prime schiere nei feudi di famiglia di Scilla e di Bagnara. Ben presto l'armata di Ruffo, denominata Esercito della Santa Fede perch\u00e9 marciava sotto i vessilli della Chiesa e del trono, giunse a contare 25 000 uomini, ai quali si aggiunsero bande di briganti, sbandati, disertori e anche contingenti militari stranieri, come inglesi, russi e perfino turchi. Con questi uomini il cardinale riusc\u00ec a conquistare Paola e Crotone, che si opposero strenuamente e vennero crudelmente saccheggiate, nonostante i tentativi di Ruffo di impedire i saccheggi e le violenze, per poi riuscire, in soli quattro mesi, a riconquistare tutto il Regno di Napoli, concedendo, nel giugno del 1799 una resa onorevole agli ultimi giacobini napoletani asserragliati a Forte Sant'Elmo. Essa per\u00f2 non venne rispettata n\u00e9 dai sovrani borbonici n\u00e9 dall'ammiraglio Horatio Nelson, il quale, rinnegando i termini di resa, fece impiccare 124 rivoluzionari napoletani, esautorando Ruffo dal comando.\nL'intermezzo francese e la restaurazione borbonica.\nDopo aver riottenuto il trono, re Ferdinando non seppe per\u00f2 consolidare il potere appena riconquistato, tanto che nel 1806, di fronte a una nuova invasione francese operata dalle truppe di Napoleone Bonaparte, dovette di nuovo rifugiarsi a Palermo, sotto la protezione della marina militare inglese, mentre il Regno di Napoli venne affidato da Napoleone al fratello maggiore Giuseppe Bonaparte. Non marcarono tuttavia nel Mezzogiorno continentale numerosi focolai di rivolte legittimiste, come in Calabria, dove scoppi\u00f2 una vera e propria insurrezione popolare, nota come Insurrezione calabrese, portata avanti da briganti, contadini e sbandati dell'esercito borbonico, appoggiati anche da reparti militari inglesi sbarcati nella regione. Per domare la rivolta, durata tre anni, bisogn\u00f2 impegnare forze consistenti e due dei migliori generali francesi: Andrea Massena e Jean Maximilien Lamarque, che impiegarono anche mezzi crudeli e spietati, come il diritto di rappresaglia contro interi paesi che fiancheggiavano i briganti e inneggiavano ai Borbone, come nel caso del massacro di Lauria, perpetrato dai soldati di Massena.\nMalgrado ci\u00f2, il periodo di dominazione napoleonica provoc\u00f2 grandi innovazioni e sconvolgimenti sul piano sociale ed economico: infatti, il 2 agosto 1806 Giuseppe Bonaparte decret\u00f2 l'eversione della feudalit\u00e0, abolendo in tal modo le giurisdizioni baronali, le prestazioni personali di tipo feudale e i diritti proibitivi, ossia i monopoli su alcune attivit\u00e0 produttive. Le terre e i beni messi in liquidazione e aperte allo sfruttamento commerciale dal governo francese furono acquistate dagli esponenti della nuova borghesia agraria che cominciava ad acquistare sempre maggiore peso politico. A ci\u00f2 si aggiunse una ripartizione amministrativa del Regno, che con decreto dell'8 dicembre 1806 fu suddiviso in distretti e circondari: la Calabria mantenne la suddivisione delle due province di \"Citeriore\", il cui capoluogo rimase a Cosenza, e di \"Ulteriore\"\", che invece ebbe assegnato come sede amministrativa Monteleone in luogo di Catanzaro, sia per la relativa facilit\u00e0 di comunicazione, sia per necessit\u00e0 militari. Entrambe le province calabresi, presiedute da un intendente, erano ripartite in quattro distretti, posti sotto la giurisdizione dei rispettivi sottintendenti, a loro volta divisi in circondari, ognuno dei quali raggruppava un certo numero di comuni. Nel 1810 ci fu un cambio dinastico sul trono di Napoli: al posto di Giuseppe Bonaparte, messo dall'imperatore suo fratello a governare la Spagna appena conquistata, divenne re di Napoli Gioacchino Murat, cognato di Napoleone in quanto marito di sua sorella Carolina Bonaparte. Il nuovo re riprese con pi\u00f9 vigore il processo di modernizzazione sociale ed economica del suo nuovo regno: riform\u00f2 profondamente il sistema fiscale, sostituendo alle contribuzioni fiscali borboniche come il testatico, il focatico e la tassa d'industria, un'unica imposta fondiaria diretta che gravava sulla propriet\u00e0 terriera; dal 1811 avvi\u00f2 inchieste governative per conoscere le condizioni di vita delle popolazioni rurali, mentre in ambito economico si dimostr\u00f2 interessato allo sfruttamento delle risorse minerarie, come nel caso delle miniere collegate alle ferrerie della Mongiana, nelle Serre.\nIl periodo di dominazione napoleonica termin\u00f2 nel 1815, dopo la caduta di Napoleone in seguito alla disfatta di Waterloo, che vide il ritorno sul trono del deposto sovrano borbonico, malgrado il tentativo di Murat, avvenuto nell'ottobre dello stesso anno, di riconquistare il trono con una piccola spedizione militare, che nelle sue intenzioni avrebbe dovuto sollevare tutto il Mezzogiorno continentale. Ma l'ex re di Napoli, sbarcato a Pizzo Calabro, venne tradito e catturato dalle truppe borboniche: venne quindi condannato a morte da un tribunale militare presieduto dal generale Vito Nunziante e fucilato, il 13 ottobre 1815, nel castello della cittadina calabrese. Cos\u00ec, ritornato sul trono e consolidato il suo potere, il re borbonico avvi\u00f2 l'unificazione amministrativa dei due Regni che governava: con la legge del 16 dicembre 1816 infatti nacque il Regno delle Due Sicilie, di cui Ferdinando fu il primo monarca con il nome di Ferdinando I delle Due Sicilie.\nDai moti carbonari alla Spedizione dei Mille.\nIl ritorno dei Borbone al trono port\u00f2 un periodo restaurazione monarchica di stampo assoluto, ma non intacc\u00f2 le riforme amministrative introdotte dai dominatori francesi, in quanto esse potevano essere funzionali a un pi\u00f9 stretto controllo del governo centrale sui territori periferici. Vennero anzi incrementate e potenziate, come nel caso della Calabria, che con regio decreto del 1\u00ba maggio 1816 ebbe due nuovi ripartizioni amministrative: la provincia della Calabria Ulteriore Prima, con capoluogo a Reggio, e quella della Calabria Ulteriore Seconda, con sede principale a Catanzaro.\nTuttavia l'assolutismo monarchico del sovrano gener\u00f2 una netta opposizione liberale, formata da quei quadri dirigenti borghesi che avevano prosperato durante la dominazione francese e che adesso si vedevano surclassati nuovamente da esponenti nobiliari e clericali per motivi di ceto sociale. Essi erano soprattutto ufficiali dell'esercito, ma anche borghesi, intellettuali e impiegati civili, molti dei quali aderenti alla setta della Carboneria, nata con il preciso scopo di creare un'Italia indipendente dalla dominazione straniera e di costringere i vari sovrani italiani a concedere una Costituzione liberale. Cos\u00ec, il 1\u00ba luglio 1820, dopo la notizia della concessione in Spagna della Costituzione di Cadice, molti ufficiali carbonari, tra i quali i sottotenenti di cavalleria Giuseppe Silvati e Michele Morelli (quest'ultimo calabrese), marciarono con i loro reggimenti da Nola per costringere Ferdinando I a concedere la Costituzione, raccogliendo numerosi sostenitori lungo la strada per Napoli. Il sovrano dovette cedere alla pressione popolare e concedere la carta costituzionale, ma l'esperimento liberale dur\u00f2 poco, in quanto le truppe austriache, segretamente chiamate in soccorso da Ferdinando stesso, stroncarono i moti carbonari napoletani. I principali capi del sommovimento rivoluzionario, ossia Morelli e Silvati, furono condannati a morte e impiccati nel settembre del 1822.\nDopo la morte di Ferdinando I nel 1825 e il breve regno del figlio Francesco I, nel 1830 sul trono sal\u00ec il ventenne Ferdinando II, figlio di Francesco I; dopo aver concesso alcune parziali riforme economiche e amministrative (taglio della lista civile, abolizione di alcune spese di corte superflue, riduzione dello stipendio dei ministri, richiamo degli ex ufficiali murattiani nell'esercito, riorganizzazione dell'esercito), il nuovo sovrano non concesse per\u00f2 quelle riforme politiche e istituzionali tanto attese dai liberali, puntellando anzi il regime poliziesco instaurato dai predecessori e stroncando ogni minimo sentore di rivolta politica. Per\u00f2, a differenza del padre e del nonno, Ferdinando II si rendeva conto delle condizioni delle province periferiche del suo regno e pertanto decise di compiere numerosi viaggi ufficiali per visitarle: il primo di questi incominci\u00f2 il 7 aprile 1833 quando il re, partito da Napoli, giunse in Calabria, dopo aver attraversato Sala Consilina e Lagonegro. L'11 aprile fu a Castrovillari, pass\u00f2 rapidamente per Cosenza e Monteleone, visit\u00f2 Tropea, Nicotera, Bagnara e Reggio Calabria, da dove si imbarc\u00f2 per Messina. Dopo alcuni giorni re Ferdinando II torn\u00f2 a Bagnara e quindi si rec\u00f2 a visitare le ferrerie della Mongiana; il 23 aprile sost\u00f2 a Catanzaro, percorse quindi la costa ionica e si rec\u00f2 verso Taranto e Lecce, viaggi\u00f2 attravers\u00f2 la Capitanata, la provincia di Avellino e infine torn\u00f2 nella capitale il 6 maggio. Durante la sua visita il sovrano borbonico fece molte cose utili: concesse indulti, decret\u00f2 ponti e strade, corresse alcune azioni arbitrarie dei pubblici amministratori ed elarg\u00ec cospicui soccorsi ai terremotati che avevano perso tutto nel terremoto dell'8 marzo 1832 avvenuto nel bacino del Crati e del Coraci.\nNegli anni seguenti, prima del grande scoppio della Primavera dei popoli, la Calabria fu teatro di numerosi moti insurrezionali di stampo liberale e mazziniano, tutti repressi nel sangue dal regime borbonico. I protagonisti furono sia patrioti di altre parti d'Italia, come i veneziani Fratelli Bandiera, giunti nel 1844 per dar manforte all'abortita rivolta di Cosenza, per essere traditi da un loro compagno e catturati dalla gendarmeria borbonica, che li fucil\u00f2 nell'agosto dello stesso anno nel Vallone di Rovito dopo un processo sommario, sia calabresi, come i Cinque Martiri di Gerace (Michele Bello, Pietro Mazzoni, Gaetano Ruffo, Domenico Salvadori e Rocco Verduci), i quali nel 1847 cercarono di far insorgere il Circondario di Gerace, nell'ambito della rivolta mazziniana di Reggio Calabria e di Messina del 2 settembre 1847, per poi pagare con la fucilazione il proprio amor patrio dopo la repressione della rivolta liberale.\nQuando nel gennaio del 1848 re Ferdinando II fu costretto a concedere una costituzione liberale dopo le numerose manifestazioni popolari in tal senso, molti liberali meridionali videro con sincero interesse al cambiamento di governo, tanto che molti di essi vennero eletti nelle elezioni politiche di aprile per il Parlamento. Ma il sovrano non aveva in mente di rispettare la carta costituzionale: il 5 maggio 1848, con un colpo di Stato, sciolse il Parlamento e fece anche bombardare Napoli che si era ribellata, provocando oltre 1 000 morti tra i popolani. A questa notizia sorsero in Calabria dei comitati insurrezionali per resistere alla repressione borbonica, i pi\u00f9 organizzati dei quali erano di Cosenza e Catanzaro, che chiamarono a raccolta armi, fondi e volontari per resistere all'esercito borbonico. Malgrado gli sforzi, a causa delle divisioni sulla modalit\u00e0 di condurre le operazioni militari, gli insorti calabresi in giugno furono dispersi dall'arrivo dei 5 000 soldati borbonici al comando dei generali Nunziante e Busacca. Dopo la sconfitta, seguirono le repressioni politiche, manifestatisi in condanne a morte (alcune in contumacia) dei maggiori responsabili dei moti, all'ergastolo, ai ferri.\nCi\u00f2 provoc\u00f2 la definitiva spaccatura tra la monarchia borbonica e la borghesia liberale, colpita e decimata da arresti e persecuzioni, che aderir\u00e0 ben presto alla causa unitaria italiana. E fu contando proprio su questo legame che Giuseppe Garibaldi sarebbe riuscito a sbarcare sulle coste calabresi, a Melito Porto Salvo, il 19 agosto 1860, dopo aver conquistato la Sicilia. A spalleggiare i volontari garibaldini ci sarebbero stati gli insorti calabresi guidati dal reggino Agostino Plutino, grazie ai quali, il 21 agosto, con la Battaglia di Piazza Duomo, riusc\u00ec a conquistare la citt\u00e0 di Reggio Calabria. Quindi, dopo essere riuscito a disarmare ben 12 000 uomini del colonnello Vial a Soveria Mannelli, l'esercito garibaldino marci\u00f2 su Napoli, dove Garibaldi entr\u00f2 il 6 settembre, accolto trionfalmente dalla popolazione. Infine, dopo la vittoriosa Battaglia del Volturno (26 settembre - 2 ottobre 1860), con la quale venne scongiurata la riconquista borbonica di Napoli, il 26 ottobre 1860 avvenne l'incontro di Teano tra Garibaldi e re Vittorio Emanuele II di Savoia, il quale, dopo aver emanato un proclama ai suoi nuovi sudditi meridionali, ebbe annessa alla sua corona anche il Mezzogiorno d'Italia.\nIl Regno d'Italia.\nDall'unificazione ai primi anni del Novecento.\nCon il plebiscito del 21 ottobre 1860 la Calabria, insieme alle altre province meridionali, entr\u00f2 a far parte del Regno di Sardegna: di conseguenza si indissero nuove elezioni politiche per permettere ai nuovi territori annessi di avere una rappresentanza in Parlamento. La tornata elettorale si tenne il 27 gennaio 1861, mentre il nuovo Parlamento fu inaugurato a Torino il 18 febbraio dello stesso anno: primo e pi\u00f9 importante provvedimento della nuova assemblea fu la fondazione del nuovo Regno d'Italia, proclamato il 17 marzo 1861 con Vittorio Emanuele II come re costituzionale. Tuttavia, il modo di votare tra il plebiscito e le elezioni parlamentari fu molto diverso: se nel 1860 infatti avevano potuto votare tutti i cittadini maschi di almeno 21 anni e in possesso dei diritti civili, alla tornata elettorale successiva fu applicata la legge elettorale piemontese, di tipo censitario, che prevedeva il voto solo per i cittadini maschi che avevano almeno 25 anni, in grado di leggere e scrivere e che pagavano almeno 40 lire d'imposta. Ci\u00f2 permise, grazie a un elettorato molto ristretto, di eleggere alla carica di deputato molti esponenti del ceto nobiliare e alto-borghese, al quale appartenevano anche molti patrioti calabresi, come Francesco Stocco e i fratelli Antonino Plutino e Agostino Plutino, che militavano nei grandi raggruppamenti politici dell'epoca: la Destra storica, di tendenza liberale e conservatrice, e la Sinistra storica, di idee progressiste e democratiche.\nLo scontro politico tra Destra e Sinistra era focalizzato in particolare sul modo di completare l'Unit\u00e0 d'Italia, alla quale mancavano ancora Venezia e Roma: i moderati volevano il completamento nazionale attraverso accordi diplomatici e la mediazione della Francia, storica alleata del Paese, mentre i democratici erano pi\u00f9 propensi a degli interventi armati da parte dell'esercito italiano per liberare quei territori con il consenso delle popolazioni locali. Questa diversit\u00e0 di vedute pu\u00f2 trovare una tangibile raffigurazione nel 1862, quando avvenne la Giornata d'Aspromonte, ossia il tentativo di Giuseppe Garibaldi di ripetere la Spedizione dei Mille, partendo dalla Sicilia e muovendo verso Roma per toglierla al papa e consegnarla al Regno d'Italia. Era in quel momento al governo Urbano Rattazzi, capo della Sinistra storica, divenuto dopo la morte di Cavour l'uomo politico pi\u00f9 influente del Regno, in quanto godeva della fiducia del sovrano. Quando nell'estate del 1862 Garibaldi si rec\u00f2 in Sicilia, entusiasticamente accolto dalla popolazione, il governo sostanzialmente lasci\u00f2 correre, forse sapendo delle sue reali intenzioni di liberare Roma; quando per\u00f2 Napoleone III, grande protettore di papa Pio IX, minacci\u00f2 l'invi\u00f2 di un corpo di spedizione francese per difendere il potere temporale della Chiesa, allora sia il re Vittorio Emanuele II sia Rattazzi corsero ai ripari: il monarca eman\u00f2 un proclama con il quale sconfessava l'azione dei garibaldini, mentre il governo mobilit\u00f2 l'esercito per fermare il generale. Infatti, gi\u00e0 dopo essere sbarcato il 25 agosto 1862 a Melito Porto Salvo alla testa di 3 000 uomini, Garibaldi fu accolto a fucilate da un reparto militare uscito da Reggio: per questo i garibaldini ripiegarono sul massiccio montuoso dell'Aspromonte, dove marciarono per tre giorni, accampandosi nei pressi di Gambarie, nel territorio di Sant'Eufemia d'Aspromonte. Qui, il 29 agosto, i volontari garibaldini vennero assaliti da una colonna militare comandata dal colonnello Emilio Pallavicini: dopo un breve scontro a fuoco nel quale ci furono perdite da ambo le parti (7 morti e 20 feriti per i garibaldini, 5 morti e 23 feriti per i soldati regolari), Garibaldi, che voleva evitare lo scontro, ordin\u00f2 il cessate il fuoco. Ferito anch'egli al malleolo sinistro, si arrese a Pallavicini, che lo fece trasportare a Scilla e poi a Paola, dove fu imbarcato su una nave militare, la pirofregata Duca di Genova, e trasportato a La Spezia, dove venne imprigionato nella fortezza del Varignano. Seppur in seguito sia stato amnistiato, la vicenda provoc\u00f2 un terremoto politico in Italia, conclusosi con le dimissioni di Rattazzi da capo del governo e le accuse rivolte al Re di aver illuso Garibaldi sulla fattibilit\u00e0 di realizzare l'impresa, salvo poi abbandonarlo quando le cose si erano complicate.\nNei primi anni di vita del nuovo Regno, anche la Calabria fu teatro dell'imperversare del brigantaggio postunitario, il quale, da sempre endemico nel Mezzogiorno, si era connotato, nella fase di transizione tra il Regno borbonico e quello italiano, anche di aspirazioni legittimiste: infatti i legittimisti borbonici locali e il governo di Francesco II delle Due Sicilie in esilio a Roma, tentarono di guidare e coordinare l'azione delle varie bande di briganti che imperversavano nel Sud e che si accanivano soprattutto contro gli esponenti del neonato regime liberale (i \"galantuomini\"), spesso esponenti di quella borghesia agraria in cerca di prestigio sociale che era sempre stata invisa alla dinastia borbonica. In questa ottica si deve quindi inquadrare la Spedizione di Borjes, un tentativo legittimista borbonico di riconquista del Regno di Napoli operato da Jos\u00e9 Borjes, un generale catalano distintosi nelle guerre carliste in Spagna che pensava di riuscire nell'impresa imitando la spedizione sanfedista del cardinale Fabrizio Ruffo sessanta anni prima. Dopo aver ricevuto rassicurazione sull'appoggio che la popolazione locale avrebbe dato alla sua causa, Borjes part\u00ec da Malta e sbarc\u00f2 a Brancaleone il 14 settembre 1861 con soli 21 uomini, quasi tutti spagnoli: il suo obiettivo era quello di entrare in contatto con le bande di briganti e di unirle in un unico grande esercito per riconquistare tutto il territorio napoletano. Per questo si un\u00ec alla banda di Ferdinando Mittiga, capo brigante operante nella zona al comando di 120 uomini, ma subito nacquero i dissidi, perch\u00e9 il brigante voleva assaltare il paese natio di Plat\u00ec e vendicarsi dei liberali del posto, contro l'opinione di Borjes, che alla fine dovette cedere. L'assalto avvenne il 17 settembre e fu un insuccesso, in quanto i briganti e i legittimisti vennero respinti dalle Guardie Nazionali e da un reparto regolare dell'esercito. Questo fallimento ben presto port\u00f2 alla rottura della collaborazione tra i due comandanti: il 20 ottobre Borjes lasci\u00f2 la Calabria per recarsi in Basilicata e unire le sue forze a quelle di Carmine Crocco, grazie al quale ottenne anche alcuni parziali successi, ma non raggiunse l'obiettivo finale, in quanto il capo-brigante si rifiutava di trasformare i suoi uomini in un esercito regolare. Quindi, constatato il fallimento del piano, il generale catalano tent\u00f2 di attraversare il confine con lo Stato Pontificio e recarsi a Roma per riferire al sovrano borbonico, ma venne catturato a Tagliacozzo e immediatamente fucilato l'8 dicembre 1861. Il fallimento della spedizione di Borjes non pose tuttavia fine al fenomeno del brigantaggio, che anzi continu\u00f2 a imperversare nel Mezzogiorno con maggior virulenza: per questo il Governo Minghetti I il 15 agosto 1863 promulgava la legge Pica, una norma che, nell'ottica di combattere il brigantaggio, di fatto sospendeva le garanzie costituzionali per le province meridionali, imponendo lo stato d'assedio e affidando i briganti catturati al giudizio dei tribunali militari, senza possibilit\u00e0 di appello o di difesa. Per quanto riguarda la Calabria, la legge fu applicata nelle province di Calabria Citeriore e Calabria Ulteriore Seconda, mentre la zona del Reggino ne fu esentata, cos\u00ec come la zona intorno a Napoli e parte della Puglia, in quanto la situazione in questi territori era sotto controllo. La legge Pica rimase in vigore fino al 31 dicembre 1865 e contribu\u00ec di molto a debellare il fenomeno del brigantaggio, seppur con metodi repressivi e senza dare una sostanziale risposta ai molti problemi sociali ed economici dei territori meridionali.\nUn problema atavico era la questione del latifondo, che era in mano a pochi possidenti terrieri che rappresentavano l'\u00e9lite economica e politica del luogo, formando la spina dorsale della classe politica meridionale, la quale, di idee conservatrici, era intesa solo al mantenimento dei propri privilegi senza lasciare la bench\u00e9 minima possibilit\u00e0 di ascesa sociale alle masse rurali e contadine, che formavano la maggioranza della popolazione. In questa ottica si spiega anche il diffusissimo analfabetismo, che toccava l'apice nel Mezzogiorno, dove il 90% della popolazione non sapeva n\u00e9 leggere n\u00e9 scrivere. Anche l'estensione a tutto il Regno della legge Casati, che introduceva per la prima volta l'obbligatoriet\u00e0 scolastica per un massimo di due anni, non produsse gli effetti sperati: infatti una pecca della legge era che fossero i comuni a dover provvedere alla costruzione e al mantenimento degli edifici scolastici, nonch\u00e9 al reclutamento e al pagamento dei maestri elementari, cosa impossibile per molti comuni meridionali, che non costruivano le scuole perch\u00e9 spesso erano con bilanci in rosso o anche perch\u00e9 mancava la volont\u00e0 politica di avviare un sistema di educazione scolastico efficace, poich\u00e9 i dirigenti locali ne temevano le potenzialit\u00e0 e le rivendicazioni sociali. Stesso discorso valeva per la successiva riforma scolastica, la legge Coppino del 1877, che innalzava l'obbligo scolastico fino ai 9 anni d'et\u00e0 e concedeva mutui a tasso agevolato ai comuni che costruivano gli edifici scolastici: i comuni meridionali tuttavia spesso non fecero partire i lavori, in quanto temevano che il nuovo provvedimento scolastico avrebbe reso le masse contadine pi\u00f9 consapevoli dei propri diritti, e quindi i notabili locali avrebbero perduto le proprie clientele elettorali.\nNella politica nazionale, furono numerosi i politici calabresi, spesso con un passato risorgimentale alle spalle, che ricoprirono ruoli importanti nei vari governi italiani di quel periodo: Giovanni Nicotera, eroe della Spedizione di Sapri e compagno di Carlo Pisacane, ministro dell'interno nei governi di Agostino Depretis e di Antonio Di Rudin\u00ec, che fu a capo di una formazione politica di Sinistra chiamata Pentarchia perch\u00e9 comprendente i maggiori \"leader\" della Sinistra storica (lui, Francesco Crispi, Giuseppe Zanardelli, Alfredo Baccarini e Benedetto Cairoli), ostile alle politiche trasformiste di Depretis; Luigi Miceli, mazziniano e garibaldino, ministro dell'Agricoltura, Industria e Commercio nel Governo Cairoli III; Bernardino Grimaldi, ministro delle Finanze nel Governo Crispi I e nel Governo Giolitti I, implicato nello Scandalo della Banca Romana del 1893.\nProprio durante gli anni ottanta del XIX secolo si aggravarono le condizioni economiche del Mezzogiorno, la cui economia agricola fu fortemente danneggiata dalla guerra doganale iniziatasi tra Italia e Francia nel 1889: infatti, per proteggere il suo fragile tessuto industriale, il governo italiano elev\u00f2 i dazi d'importazione sulle merci estere, a cui la Francia rispose chiudendo le importazioni di merci agricole italiane, mandando in rovina molte aziende agricole del Sud. Questo, unito alla grave repressione economica di quegli anni, incentiv\u00f2 il fenomeno dell'emigrazione, in particolar modo verso l'America, fatto che, se da una parte diminu\u00ec la richiesta di manodopera, dall'altro lasci\u00f2 intere regioni e paesi spopolati e priv\u00f2 questi territori delle migliori energie. Un esempio \u00e8 dato da Castrovillari e dal suo circondario, che nel 1901 fecero registrare un calo di 7 190 persone, dovuto all'emigrazione transoceanica.\nCon l'avvento del Novecento e della moderna societ\u00e0 industriale, la situazione non cambi\u00f2 di molto per la Calabria, ancora legata a modelli di societ\u00e0 e produzione economica arcaica e semi-feudale: nonostante le leggi speciali per il Mezzogiorno, varate tra il 1904 e il 1906 dal nuovo primo ministro Giovanni Giolitti, concedessero numerosi finanziamenti per lavori pubblici e infrastrutture, si trattava sempre di provvedimenti calati dall'alto e senza una reale visione del quadro generale, visti solo come interventi straordinari per singoli casi specifici. Inoltre, in aggiunta agli atavici problemi economici e sociali, anche numerose calamit\u00e0 naturali contribuirono a rendere ancora pi\u00f9 misere le condizioni della popolazione calabrese, flagellata da inondazioni, siccit\u00e0 e due terribili terremoti, uno avvenuto l'8 settembre 1905, l'altro, pi\u00f9 famoso, segu\u00ec appena tre anni dopo e fu molto pi\u00f9 devastante. Infatti, il terremoto del 1908 distrusse le citt\u00e0 di Messina e di Reggio Calabria, oltre a numerosi paesi della fascia costiera adiacente allo stretto e che provoc\u00f2 tra le 90 000 e le 120 000 vittime tra la popolazione. Il governo italiano invi\u00f2 dei soccorsi tramite la Regia Marina e adott\u00f2 delle misure di emergenza per le zone terremotate, subendo per\u00f2 critiche per i ritardi che la marina impieg\u00f2 nell'aiutare i civili e per l'opera di ricostruzione delle citt\u00e0 devastate. Maggior successo riscosse invece la visita di re Vittorio Emanuele III e della moglie Elena del Montenegro, la cui prodigalit\u00e0 nel voler salvare i feriti e nell'aiutare i terremotati le valse una grande popolarit\u00e0.\nTutte queste cause di arretratezza e di sottosviluppo, unite ai recenti eventi calamitosi verificatisi, spinsero il governo a varare, nel 1910, una commissione d'inchiesta presieduta dal deputato Francesco Saverio Nitti per indagare le cause della miseria sociale ed economica della Calabria. Il risultato finale fu desolante: braccianti agricoli che lavoravano immensi latifondi con paghe da fame, analfabetismo ancora molto diffuso, servizi e infrastrutture pubbliche quasi inesistenti oppure inadeguate, inefficienza e lentezza burocratica, potere politico e sociale in mano ai notabili locali, spesso appoggiati da molti esponenti del clero, desiderosi di mantenere privilegi economici e sociali.\nUnica nota positiva in questo panorama a tinte fosche fu l'inizio della comparsa sulla scena politica regionale dei primi partiti e movimenti politici organizzati, spesso di matrice socialista o cattolica, grazie anche alla riforma elettorale del 1882 che aveva allargato il suffragio elettorale a una pi\u00f9 larga parte di popolazione, che sapesse leggere e scrivere, pagasse almeno 19,80 lire e avesse svolto il servizio militare. Specialmente in Calabria l'elettorato pass\u00f2 da 23 000 iscritti a circa 70 000. Si diffusero inoltre numerose leghe contadine, socialiste o cattoliche, il cui scopo era quello di ottenere migliori condizioni contrattuali di lavoro e un pi\u00f9 decente tenore di vita. Segno tangibile di questo lento cambiamento fu la candidatura nel 1909 alla Camera dei deputati dell'avvocato socialista Alfredo Attilio Schettini e l'elezione di Luigi Saraceni nel 1913: repubblicano e anti-giolittiano, si era gi\u00e0 messo in luce dal 1901, quando aveva sollecitato la costruzione della ferrovia Lagonegro-Castrovillari.\nLa prima guerra mondiale e l'avvento del fascismo.\nLo scoppio del primo conflitto mondiale vide la Calabria partecipare allo sforzo bellico dell'Italia con la costituzione di cinque brigate, la pi\u00f9 famosa delle quali fu la Brigata Catanzaro, formata da due reggimenti (il 141\u00b0 e il 142\u00b0) e composta quasi esclusivamente da soldati calabresi, una delle unit\u00e0 militari pi\u00f9 impegnata e sfruttata dal Regio Esercito nella guerra contro l'Austria-Ungheria. Infatti, inquadrata nella Terza Armata al comando del Duca d'Aosta, cugino del re, partecip\u00f2 alla terza battaglia dell'Isonzo, dove, sul Monte San Michele, tra il 17 e il 26 ottobre 1915 perse quasi la met\u00e0 dei suoi effettivi (circa 6 000 uomini). Inoltre, durante la Strafexpedition del giugno del 1916, il 141\u00ba Reggimento della Brigata perse il 38% dei componenti, con 333 caduti.\nOltre a essere una delle unit\u00e0 militari italiane pi\u00f9 impegnate e decorate al valore nel corso del conflitto, la Brigata Catanzaro fu anche la prima a innescare l'unico episodio di aperta ribellione sul fronte italiano, avvenuto nel giugno del 1917: la causa fu l'ordine di rientrare subito in trincea nonostante i soldati calabresi fossero appena stati mandati nelle retrovie per un periodo di riposo. Adirati e indignati, molti soldati di alcune compagnie del 142\u00ba Reggimento incominciarono una rivolta contro gli ufficiali, uccidendone tre insieme a quattro carabinieri. Sedata la ribellione con l'aiuto di reparti di cavalleria, di artiglieria mobile e di carabinieri, lo Stato Maggiore decise la decimazione della Brigata, come monito per eventuali sommovimenti: vennero cos\u00ec fucilati 28 soldati, dei quali 12 sorteggiati tra i pi\u00f9 facinorosi, mentre i superstiti furono rimandati in prima linea sotto scorta armata. Lo stesso Duca d'Aosta, comandate generale della Brigata, ricerc\u00f2 le cause della ribellione nel periodo di servizio prolungato sul Carso e la disparit\u00e0 di trattamento con altre brigate, che godevano di turni di riposo pi\u00f9 agevoli; di diverso parere il rapporto del generale Tettoni, comandante del VII Corpo d'Armata, che imputava l'origine delle sollevazione nella propaganda socialista tra le truppe e nelle notizie dei giornali che riportavano la recente disfatta della Russia.\nDopo la vittoriosa conclusione del conflitto con l'armistizio di Villa Giusti del 3 novembre 1918, ebbe inizio la smobilitazione degli ex combattenti, in maggioranza di estrazione contadina, ai quali, nel corso della guerra, era stata promessa l'assegnazione di terre derivate dal frazionamento dei grandi latifondi. La mancanza di volont\u00e0 politica nell'attuazione di questa promessa, insieme alle tensioni nazionalistiche striscianti nel Paese dovute alla questione di Fiume e della Dalmazia, generarono in Italia un clima di risentimento e di agitazioni sociali, tramutatisi in scioperi, manifestazioni nazionalistiche anti-governative e occupazioni di terre incolte da parte dei contadini in rivolta, spesso organizzati in leghe o federazioni di diversa coloritura politica. Per tali motivi, il 2 settembre 1919 il governo italiano, presieduto da Francesco Saverio Nitti, eman\u00f2 il cosiddetto Decreto Visocchi (dal nome del ministro dell'Agricoltura, Achille Visocchi), che attribuiva ai prefetti la facolt\u00e0 di assegnare temporaneamente, per un periodo di quattro anni, le terre incolte a contadini costituiti in leghe o enti agrari legalmente costituiti. Per ottenere l'assegnazione del terreno occorreva un permesso rilasciato da una commissione composta in ugual misura da rappresentanti dei contadini e dei proprietari, sotto controllo prefettizio, che stabiliva anche la durata dell'occupazione e il prezzo di locazione che i contadini dovevano versare al proprietario. Tuttavia, dopo sette mesi dal varo del decreto, la redistribuzione terriera ebbe effetti molto limitati: si calcola che ne venissero assegnate appena 27 000 ettari: molti studiosi hanno sostenuto che il provvedimento governativo non avesse il fine di rilanciare la produzione agricola, bens\u00ec fornire un condono per le numerose occupazioni di terre incolte da parte dei contadini. Il Decreto Visocchi fu ampiamente criticato sia dai conservatori sia dai socialisti: Arrigo Serpieri, pi\u00f9 tardi ministro dell'Agricoltura del periodo fascista, giudic\u00f2 il provvedimento \"uno dei pi\u00f9 malfamati del dopoguerra\", mentre il socialista Filippo Turati lo giudic\u00f2 troppo \"timido\".\nLe elezioni politiche del 1920 videro la netta affermazione dei candidati nazionalisti, eletti grazie al decisivo appoggio degli ex combattenti (lo stesso Saraceni sarebbe stato battuto nel suo collegio di Castrovillari a favore del candidato appoggiato dai reduci dal fronte), mentre il Partito Socialista Italiano, pur diventando la prima forza politica del Paese con ben 156 deputati in Parlamento, si trov\u00f2 frazionato al suo interno tra la corrente massimalista, fautrice alla rivoluzione anti-borghese, e quella riformista, favorevole al dialogo con il governo per portare avanti le riforme sociali. Questa insanabile contrapposizione porter\u00e0 prima all'espulsione dei riformisti, come Turati e Bissolati (che avrebbero fondato il Partito Socialista Unitario), poi alla scissione avvenuta nel Congresso di Livorno del 1921, fatto che porter\u00e0 alla nascita del Partito Comunista d'Italia (poi evolutosi nel Partito Comunista Italiano). Nello stesso anno venne fondato ufficialmente il Partito Nazionale Fascista da parte di Benito Mussolini, ex socialista espulso dal partito per le sue posizioni interventiste alla vigilia della Prima Guerra Mondiale, da un'evoluzione dei precedenti Fasci di Combattimento, fondati a Milano nel 1919 sulla base di un programma inizialmente rivoluzionario e nazionalista. L'avversione al socialismo si concretizz\u00f2 nell'assalto della squadracce fasciste, braccio armato del movimento, ai giornali, alle cooperative e alle sedi del partito, i cui esponenti venivano manganellati e costretti a bere un potente purgante, l'olio di ricino. Lo squadrismo venne subito finanziato dai grandi gruppi industriali e dagli agrari, timorosi di una possibile rivoluzione bolscevica in Italia, sull'onda del cosiddetto biennio rosso, e spesso non venne contrastato dalle forze dell'ordine, che anzi in pi\u00f9 di un'occasione si schierarono con i fascisti.\nAnche in Calabria l'azione delle squadracce fasciste lasci\u00f2 il segno: il 21 settembre 1922, a Casignana, piccolo centro dell'Aspromonte, carabinieri e fascisti aprirono il fuoco contro i braccianti della cooperativa agricola \"Garibaldi\", che avevano organizzato un'occupazione di terre di propriet\u00e0 del principe di Roccella, uccidendo l'assessore socialista Pasquale Micchia e due contadini, Rosario Conturno e Girolamo Panetta, mentre il sindaco Francesco Ceravolo rimase gravemente ferito; questo eccidio concluse tragicamente l'occupazione. Successivamente, il 4 ottobre 1922, all'inaugurazione del Fascio di Casignana, cui partecipava anche Giuseppe Bottai, vennero sparati dei colpi di arma da fuoco, mentre una fucilata fer\u00ec al braccio un fascista che faceva parte del suo seguito. Per ritorsione, gli squadristi devastarono la casa del presidente della cooperativa \"Garibaldi\", mentre i carabinieri arrestarono una decina di antifascisti. A questi eventi si ispir\u00f2 liberamente lo scrittore Mario La Cava per il suo romanzo, \"I fatti di Casignana\".\nIl regime fascista e la seconda guerra mondiale.\nLa penetrazione del fascismo nella societ\u00e0 calabrese fu simile a quella che avvenne nel resto nel Paese: nelle aree cittadine i promotori dei fasci furono i commercianti e gli industriali, che procuravano alle squadracce l'appoggio delle forze dell'ordine; nello zone rurali, invece, l'ossatura del fascismo era rappresentata dai grandi latifondisti e dai notabili di paese, che decisero di aderire al nuovo partito per indebolire le organizzazioni \"rosse\" e per mantenere la propria posizione socio-economica.\nDopo l'ascesa al potere del fascismo, avvenuta con la Marcia su Roma del 28 ottobre 1922, ebbe inizio anche nella regione meridionale l'instaurazione di un regime dittatoriale centralizzato, rafforzatosi dopo l'assassinio del deputato socialista Giacomo Matteotti nel 1924 e concretizzatosi con le \"Leggi fascistissime\" del 1925-1926, che mettevano fuorilegge i partiti politici, eccetto quello fascista, censuravano la stampa, vietavano le organizzazioni sindacali e gli scioperi. Inoltre, dal punto di vista amministrativo, veniva soppressa l'elettivit\u00e0 dei sindaci comunali, sostituiti dai podest\u00e0, nominati direttamente dal prefetto, con poteri assoluti nella gestione politica ed economica del comune.\nIn questo periodo, la personalit\u00e0 politica calabrese pi\u00f9 rappresentativa fu Michele Bianchi, originario di Belmonte Calabro, che fu intimo collaboratore di Mussolini e quadrumviro della Marcia su Roma del 1922, oltre a ricoprire le cariche di deputato, sottosegretario al Ministero dell'interno e, infine, ministro dei Lavori Pubblici. In questa veste, che mantenne fino alla sua morte nel 1930, fece realizzare alcune infrastrutture in Calabria, come l'impianto sciistico di Camigliatello Silano (detto inizialmente Camigliatello Bianchi), oltre a promuovere opere pubbliche a Cosenza durante il periodo in cui era podest\u00e0 Tommaso Arnoni (1925-1934).\nMalgrado ci\u00f2, le condizioni della Calabria sotto il regime fascista non erano certo migliorate, come testimoniano le inchieste condotte dai meridionalisti (e antifascisti) Umberto Zanotti Bianco e Manlio Rossi Doria nel 1928 e riportate nell'opera \"Tra la perduta gente\", dove si analizzano le condizione sociali ed economiche di Africo, un piccolo paesino dell'Aspromonte: esso, annidato su case dirute per il precedente terremoto del 1908 e isolato geograficamente, era afflitto da malattie, elevata mortalit\u00e0 infantile e tasse indiscriminate, privo di un medico e di scuola (le lezioni si svolgevano nella stanza da letto della maestra), mentre gli abitanti si cibavano di un immangiabile pane fatto con lenticchie e cicerchie.\nNonostante il volere del governo di mantenere il carattere \"rurale\" del paese, con l'introduzione di restrizioni e disincentivi ai contadini e ai braccianti a trasferirsi in citt\u00e0, anche le aree urbane conobbero un notevole sviluppo, come dimostrato dal progetto della Grande Reggio, ossia l'idea di ampliamento e accorpamento urbano fortemente voluto dal primo podest\u00e0 reggino, Giuseppe Genoese Zerbi, che riusc\u00ec a ottenere la fusione alla citt\u00e0 sullo Stretto di ben quattordici comuni e sobborghi limitrofi, come Catona, Gallico, Ort\u00ec, Pod\u00e0rgoni, Mosorrofa, Gallina, Pellaro, Cannitello, Villa San Giovanni, Campo Calabro e Fiumara; gli ultimi quattro, con decreto governativo del 26 gennaio 1933, si staccarono per costituire il comune di Villa San Giovanni (Campo Calabro e Fiumara tornarono autonomi nel dopoguerra). La popolazione urbana super\u00f2 in questo modo i 100 000 abitanti. I motivi di questa conurbazione furono molteplici: si voleva accelerare la ricostruzione post-sisma che la guerra aveva bloccato, rendere pi\u00f9 agevoli i commerci e le comunicazioni via mare a causa dell'espansione cittadina lungo la costa, e invogliare l'emigrazione dai piccoli centri montani in un unico centro urbano di grandi dimensioni. Inoltre, tra gli anni venti e trenta Reggio Calabria venne rimodernata con la costruzione di nuovi quartieri: infatti sorsero i rioni di edilizia popolare e si costruirono diverse strutture pubbliche quali la nuova Stazione Ferroviaria Centrale, il Museo Nazionale della Magna Grecia e il Teatro Comunale Francesco Cilea. Anche altre citt\u00e0 beneficiarono della politica edilizia del regime fascista: infatti, per opera del ministro dei Lavori Pubblici Luigi Razza, il comune di Monteleone di Calabria (ribattezzato con regio decreto Vibo Valentia, nome che mantiene ancora oggi), suo luogo d'origine, ebbe un nuovo palazzo municipale, inaugurato nel 1935; dopo la sua morte, avvenuta nello stesso anno a causa di un incidente aereo, la sua citt\u00e0 gli rese omaggio con una statua bronzea, opera dello scultore Francesco Longo, inaugurata dallo stesso Duce nel 1939. A Luigi Razza Vibo Valentia ha inoltre intitolato il proprio aeroporto militare, lo stadio, una piazza e una via del centro storico.\nCome per il resto d'Italia, il periodo di massimo consenso al fascismo da parte della Calabria avvenne con la guerra d'Etiopia del 1935-1936, alla quale parteciparono numerosi calabresi, dando cos\u00ec un momentaneo sollievo alla miseria imperante nella regione con le rimesse dei volontari alle famiglie. Anche molti esponenti dell'alto clero calabrese appoggiarono la guerra coloniale in Africa, segnando l'apice della collaborazione tra Chiesa e Stato all'indomani dei Patti Lateranensi del 1929: ad esempio l'arcivescovo di Reggio Calabria, Carmelo Pujia, gi\u00e0 interventista alla vigilia della Grande Guerra, fece comporre una preghiera inneggiante alla gloria della patria e della bandiera italiana.\nIl 10 giugno 1940, con la dichiarazione di guerra dell'Italia alla Francia e al Regno Unito, anche la Calabria si trov\u00f2 coinvolta nelle vicende della seconda guerra mondiale: la popolazione civile pat\u00ec fin dal primo periodo di guerra la fame e la sottoalimentazione, a causa della mancanza di manodopera, dei bassi salari e dell'aumento dei generi di prima necessit\u00e0, gi\u00e0 scarseggianti e razionati, mentre altri generi alimentari, come la carne e lo zucchero, potevano essere trovati solo al mercato nero, a prezzo triplicato. Di ci\u00f2 approfittarono anche i grandi latifondisti, che, approfittando del periodo di guerra, imboscavano parte dei raccolti, destinati all'ammasso, rivendendoli successivamente al mercato nero. Anche i bombardamenti aerei alleati fiaccarono il morale dei civili, facendo qualche volta anche delle vittime eccellenti: il 31 gennaio 1943, infatti, l'arcivescovo di Reggio Calabria, Enrico Montalbetti, per\u00ec durante un mitragliamento aereo operato da un cacciabombardiere inglese mentre si trovava in visita pastorale a Melito di Porto Salvo.\nSul territorio calabrese, inoltre, venne costruito, subito dopo l'entrata in guerra, il campo di internamento di Ferramonti di Tarsia, in provincia di Cosenza, dove furono rinchiusi soprattutto ebrei, ma anche apolidi, nemici stranieri e slavi, arrivando a ospitare poco pi\u00f9 di 2 000 internati. Le condizioni del campo erano difficili, ma non disastrose rispetto ai lager tedeschi (i prigionieri erano trattati con una certa permissivit\u00e0 e furono liberi anche di uscire dal campo per poter lavorare); oltre a questo, \u00e8 rimasto famoso il rapporto di cordialit\u00e0 e di supporto materiale e morale intercorso tra gli internati e la popolazione locale di Tarsia.\nLa Calabria fu direttamente coinvolta nelle vicende belliche del conflitto dal 1943, quando l'esercito alleato decise di gettare una testa di ponte nella regione per cercare di tagliare la ritirata alle forze italo-tedesche dalla Sicilia. Cos\u00ec, il 3 settembre 1943, avvenne la cosiddetta Operazione Baytown: truppe dell'Eighth Army britannica sbarcarono a Reggio Calabria, senza incontrare troppe difficolt\u00e0, a parte l'incontro con un puma fuggito dallo zoo cittadino, e la tattica della \"terra bruciata\" operata dai nazisti in ritirata. I soldati delle divisioni costiere, male armati e demoralizzati dai pesanti bombardamenti aeronavali dei giorni precedenti, si arresero senza opporre resistenza allo sbarco, mentre pi\u00f9 nell'interno, sull'Aspromonte, i soldati inglesi e canadesi incontrarono invece un duro ostacolo da parte dei paracadutisti della 184\u00aa Divisione paracadutisti \"Nembo\", che furono tuttavia sopraffatti dopo duri combattimenti. Quindi, gli scontri avvenuti sull'acrocoro calabrese furono gli ultimi combattuti tra l'esercito alleato e quello italiano prima dell'armistizio di Cassibile, firmato l'8 settembre successivo.\nDal secondo dopoguerra a oggi.\nFase di transizione: tra rivolte contadine e tentativi rivoluzionari.\nLa caduta del fascismo e lo sbarco dell'esercito anglo-americano in Calabria, permise anche nella regione la rinascita di un'opinione pubblica critica e consapevole, grazie anche all'uscita dalla clandestinit\u00e0 dei partiti antifascisti, come il Partito Socialista Italiano, il Partito Comunista Italiano e la Democrazia Cristiana, organizzazione politica di ispirazione cattolica fondata nel 1942 in semi-clandestinit\u00e0 ed erede del Partito Popolare di don Luigi Sturzo, ognuno con i propri giornali e le proprie sedi politiche.\nTutto ci\u00f2 ebbe un riflesso sulle condizioni socio-economiche delle zone d'Italia liberate dalle truppe alleate: le masse contadine, che costituivano circa il 60% della popolazione italiana, cominciarono, mentre ancora nel Centro-Nord della penisola si continuava a combattere contro i nazifascisti, a mettere in atto una serie di violente sollevazioni di protesta contro le loro miserevoli condizioni di vita e per reclamare la suddivisione delle grandi propriet\u00e0 fondiarie, dando spesso il via a grandi occupazioni di terre incolte, come era accaduto gi\u00e0 nel primo dopoguerra. Al ceto contadino che reclamava i propri diritti, si contrappose l'\u00e9lite degli agrari e dei grandi proprietari terrieri, i quali, dapprima convinti sostenitori del fascismo, con l'avanzata alleata cercavano di riallinearsi secondo i dettami politici del momento, al fine di mantenere i propri privilegi economici e sociali.\nPer far fronte a questa violenta ed esplosiva situazione sociale, nel luglio del 1944, un mese dopo la liberazione di Roma e il passaggio di consegne tra Vittorio Emanuele III di Savoia e suo figlio Umberto II di Savoia, che ottenne la Luogotenenza del Regno, il comunista calabrese Fausto Gullo, gi\u00e0 ministro dell'Agricoltura nel Governo Badoglio II e titolare del medesimo dicastero anche nei successivi esecutivi (Governo Bonomi II, Governo Bonomi III e Governo Parri), propose una serie di decreti (che da lui presero il nome) per migliorare la condizione della classe contadina. Tra i decreti degni di nota vi sono: la riforma della mezzadria, passata da annuale a biennale, la concessione di terreni incolti a singoli contadini che si fossero uniti in cooperative agricole, l'indennizzo agli agricoltori che portavano i loro prodotti all'ammasso, prima dirottati alla borsa nera, la proibizione della figura del caporale, ossia il reclutatore di braccianti a giornata da parte del latifondista. Con questi decreti, definiti dallo storico Paul Ginsborg \"il solo tentativo attuato dagli esponenti governativi della sinistra di avanzare sulla via delle riforme\", Gullo, divenuto il \"Ministro dei contadini\" colse due importanti risultati: la consapevolezza dei contadini meridionali della non estraneit\u00e0 dello Stato ai loro problemi e la presa di coscienza da parte dei braccianti della propria forza, se agivano riuniti in cooperative, in cui tutti operavano per l'obiettivo comune. Grazie anche alla cooperazione con i sindacati, specialmente con la Cgil di Giuseppe Di Vittorio, l'azione riformatrice di Gullo fu rilanciata con altri due decreti, riguardanti l'imponibile di manodopera e le liste di collocamento: con il primo si dava facolt\u00e0 al sindacato di imporre il numero di braccianti che dovevano lavorare un fondo agricolo di un proprietario terriero, mentre con il secondo i sindacalisti poterono gestire la collocazione degli uomini necessari al bracciantato in base al grado di anzianit\u00e0. Con questi provvedimenti riuscirono perlomeno a evitare la guerra tra poveri e a far sentire il sindacato dalla parte dei contadini.\nOvviamente le disposizioni previste dai decreti Gullo vennero contrastati dagli agrari, sia utilizzando la malavita organizzata, sia ricorrendo all'appoggio delle correnti pi\u00f9 conservatrici della Democrazia Cristiana, spaventata dalle ripercussioni rivoluzionarie dei provvedimenti governativi. I democristiani locali, spesso notabili coinvolti con il passato regime, riuscirono infatti a far emendare i decreti con delle disposizioni che di fatto li rendevano inapplicabili: infatti, le cooperative agricole ricevevano i fondi incolti da un'apposita commissione provinciale, composta dal presidente della Corte d'appello, un rappresentante degli agrari e uno dei contadini, la quale spesso e volentieri emetteva risoluzioni molto favorevoli ai proprietari terrieri; altre volte, alcuni decreti vennero dichiarati illegali, come quello sull'indennizzo ai contadini, grazie anche alla remissivit\u00e0 della dirigenza comunista nazionale, la quale non voleva radicalizzare lo scontro sociale per non inficiale l'alleanza di governo con i democristiani.\nMen che meno, i comunisti pensarono ad appoggiare tentativi rivoluzionari che avevano proprio origine da queste rivendicazioni sociali ed economiche, seguendo invece la strategia del segretario Palmiro Togliatti, che alla rivoluzione preferiva una lenta transazione verso la democrazia insieme al \"leader\" democristiano Alcide De Gasperi. \u00c8 il caso della Repubblica rossa di Caulonia, proclamata il 6 marzo 1945 da Pasquale Cavallaro, sindaco di Caulonia, paese dove sempre pi\u00f9 aspro si faceva lo scontro tra agrari e braccianti, dal gennaio 1944, quando era stato nominato alla carica dal prefetto di Reggio Calabria, nonostante la sua fede comunista, in luogo di Pasquale Saverio Asciutti, fortemente colluso con il fascismo. Per mantenere l'ordine pubblico, il sindaco Cavallaro aveva dato facolt\u00e0 ai membri della locale sezione partigiana, comandata dal figlio Ercole Cavallaro, di girare armati con compiti di polizia e di perquisizioni. Non di rado queste perquisizioni finivano in violenze contro gli esponenti pi\u00f9 in vista del fascismo e del ceto agrario. Durante una di queste operazioni a danno di due latifondisti, Ercole, con due compagni, fu arrestato dai carabinieri con l'accusa di furto. Il sindaco si prodig\u00f2 immediatamente per ottenere la liberazione del figlio, causando lo scoppio della rivolta: il 5 marzo 1945 i fedelissimi di Cavallaro liberarono Ercole, chiusero le vie d'accesso a Caulonia, occuparono l'ufficio postale, la sede del telegrafo e la caserma dei carabinieri, mentre il giorno seguente, issarono sul campanile la bandiera rossa con falce e martello, proclamando la Repubblica. Il partito comunista venne immediatamente messo al corrente dell'accaduto con un telegramma. Ognuno ebbe compiti differenziati: la sezione partigiana si occup\u00f2 della difesa armata del territorio, le donne assistettero gli uomini con le provvigioni, gli iscritti comunisti dovettero tenere i contatti con la federazione del partito. I rivoluzionari, inoltre, istituirono un \"Tribunale del popolo\", che aveva sede nella piazza comunale e che aveva il potere di giudicare i \"nemici del popolo\", mentre fu anche creato un campo di internamento dove furono rinchiusi molti agrari e notabili locali. L'esperienza rivoluzionaria preoccup\u00f2 sia i conservatori sia gli stessi dirigenti comunisti, i quali premettero su Cavallaro per far placare gli animi e far terminare la rivoluzione divampata: il sindaco, allora, si fece portavoce dei ribelli e convinse quasi tutti a tornare a casa e a deporre le armi, sebbene i pi\u00f9 irriducibili rifiutassero di arrendersi e si dessero alla macchia. Infine, il 9 marzo 1945, dopo solo tre giorni, tutto ebbe termine: il prefetto di Reggio Calabria invi\u00f2 a Caulonia reparti di carabinieri e di polizia, che arrestarono 365 uomini, deferiti al tribunale di Locri per costituzione di banda armata, omicidio, violenza a privati e usurpazione di pubblico impiego, mentre il 15 aprile 1945 Cavallaro si dimise da sindaco.\nNonostante l'allora ampia risonanza internazionale che l'episodio ebbe (lo stesso Stalin, da \"Radio Praga\", afferm\u00f2 che: \u00abci voleva un Cavallaro per ogni citt\u00e0\u00bb), la Repubblica rossa di Caulonia venne trascurata dalla storiografia ufficiale, sebbene recentemente siano ripresi gli studi critici, anche antropologici, in quanto si evidenzi\u00f2 lo sfogo del ceto contadino a secoli di ingiustizie e di sopraffazioni da parte dei potenti locali, nell'indifferenza o addirittura nello scontro con le istituzioni statali.\nLe elezioni amministrative e il referendum istituzionale del 1946.\nFrattanto, anche sul piano politico la situazione stava cambiando: dopo la Liberazione del Nord Italia, avvenuta il 25 aprile 1945, il Governo Bonomi III si dimise in giugno, per permettere la nascita di un governo democratico. Umberto II, in qualit\u00e0 di Luogotenente del Regno, affid\u00f2 allora la Presidenza del Consiglio a Ferruccio Parri, partigiano piemontese e membro del Comitato di Liberazione Nazionale. Il Governo Parri, tuttavia, si spacc\u00f2 al suo interno sul nodo dell'indizione delle elezioni politiche: socialisti e comunisti infatti premevano per un'immediata convocazione, al fine di sfruttare gli effetti politici della Resistenza, mentre i democristiani e i liberali volevano prima le elezioni amministrative, banco di prova per quelle politiche, per ottenere un buon risultato. Lo stesso Partito d'Azione si divise sulla linea da tenere, con un lungo braccio di ferro tra Parri e Ugo La Malfa che vide passare la tesi del Presidente del Consiglio, seppur di un solo voto. A questo punto, per\u00f2, James F. Byrnes, Segretario di Stato del presidente americano Harry Truman, dichiar\u00f2 che gli Stati Uniti avrebbero visto con favore la precedenza alle elezioni amministrative. Parri, dunque, furibondo per l'ingerenza americana nella politica interna italiana, si dimise il 10 dicembre 1945, anche per i contrasti interni al governo.\nAl posto di Parri subentr\u00f2 Alcide De Gasperi, segretario della Democrazia Cristiana, il quale indisse dapprima le elezioni amministrative per la primavera del 1946, poi fiss\u00f2 nell'estate del medesimo anno un referendum istituzionale che avrebbe dovuto far scegliere, tra monarchia o repubblica, la forma di Stato da dare all'Italia.\nLe elezioni amministrative italiane del 1946 videro il rinnovo di 5 722 comuni, pari al 71,6% della popolazione, e si svolsero in cinque tornate: 10 marzo (436 comuni), 17 marzo (1.033 comuni), 24 marzo (1.469 comuni), 31 marzo (1.560 comuni) e 7 aprile. Altri 1 383 comuni furono rinnovati in autunno con altre otto tornate elettorali il 6 ottobre (272 comuni), 13 ottobre, 20 ottobre (286 comuni), 27 ottobre (188 comuni), 3 novembre, 10 novembre, 17 novembre e 24 novembre. Ci\u00f2 fu a causa dello stato di devastazione in cui si trovava il territorio nazionale, per cui la data di svolgimento fu demandata alla determinazione dei singoli prefetti, e vari\u00f2 da marzo finanche all'autunno. La legge elettorale approvata col decreto legislativo luogotenenziale n\u00ba 1 del 1946 stabil\u00ec il sistema elettorale proporzionale con metodo D'Hondt per i comuni sopra i 30 000 abitanti, e il sistema elettorale maggioritario plurinominale con voto limitato ai quattro quinti dei seggi per gli altri. Queste elezioni videro anche, per la prima volta nella storia d'Italia, la partecipazione delle donne, cui era stato concesso il diritto di voto con il decreto n\u00ba 23 del 31 gennaio 1945, durante il governo Bonomi.\nLe elezioni comunali in Calabria del 1946 videro l'affermazione elettorale della DC, sebbene anche il Fronte dell'Uomo Qualunque di Guglielmo Giannini ottenne un buon risultato, con qualche eccezione: se infatti Reggio Calabria, che vot\u00f2 il 7 aprile 1946, diede la maggioranza del consiglio comunale ai democristiani, dalle cui fila proveniva il sindaco Nicola Siles, Crotone diede il 73% dei consensi ai comunisti, che scelsero come sindaco Silvio Messinetti. Notevole fu l'affermazione dell'elettorato femminile in quelle elezioni, dove le donne costituirono il 53% dell'elettorato, anche in Calabria; infatti a Reggio fu eletta consigliera comunale la democristiana Maria Mariotti, prima donna a sedere in un consiglio comunale calabrese, mentre due donne vennero addirittura elette alla carica di sindaco: Caterina Tufarelli Palumbo Pisani, anch'essa proveniente dalla Democrazia Cristiana, divenne sindaco di San Sosti, in provincia di Cosenza, il 24 marzo, divenendo la prima donna sindaco eletta in Italia, mentre Lydia Toraldo Serra fu eletta sindaco di Tropea il 7 aprile, all'epoca in provincia di Catanzaro e attualmente in quella di Vibo Valentia, con una lista civica vicina ai democristiani.\nQueste tornate elettorali furono di poco precedenti alle votazioni referendarie per scegliere la forma di governo da dare al Paese: il 9 maggio 1946, in un estremo quanto tardivo tentativo di salvare la dinastia, Vittorio Emanuele III di Savoia abdic\u00f2 in favore del figlio Umberto II, partendo per l'esilio in Egitto, dove sarebbe morto dopo un anno. Compito principale del nuovo sovrano, passato alla storia come \"Re di maggio\" per aver governato appena un mese, fu quello di promuovere un'immagine nuova dell'istituto monarchico, compiendo diversi viaggi elettorali per tutto il Paese al fine di far conoscere la sua figura. Se al Nord l'accoglienza fu piuttosto fredda, se non ostile, al Sud Umberto ricevette numerose attestazioni di accoglienza e di affetto. Tuttavia, pi\u00f9 che sul carisma del sovrano, la tenuta della monarchia era data in Italia da una spaccatura interna della DC sulla questione istituzionale, in quanto dentro il partito di De Gasperi erano molto forti le correnti conservatrici e monarchiche, seppur minoritarie. Per questo motivo i democristiani non tennero un atteggiamento unitario nella competizione referendaria, svoltasi il 2 giugno 1946, al contrario degli altri partiti, che scesero in campo o per la Repubblica (comunisti e socialisti) o per la Monarchia (liberali e monarchici). L'esito del referendum mostr\u00f2 una chiara spaccatura geopolitica della penisola: se nelle regioni centro-settentrionali aveva prevalso nettamente la Repubblica, con 12.717.923 voti e il 54% delle preferenze, al Sud invece la maggioranza dell'elettorato opt\u00f2 per la Monarchia, la quale ottenne 10.719.284 suffragi e il 45% dei consensi.\nLa Calabria, come il resto del Mezzogiorno, non fece eccezione: la Repubblica aveva preso 338.959 voti, pari al 39% delle preferenze, mentre la Monarchia ebbe 514.344 voti, corrispondenti al 60% dei consensi. Non mancarono tuttavia delle eccezioni, anche clamorose: se nella provincia di Reggio Calabria, su 94 comuni, solo in 13 aveva vinto la Repubblica, nella Vallata del Torbido e in quella del Novito il dato \u00e8 in controtendenza, poich\u00e9 la Repubblica ottenne la maggioranza dei consensi a Gioiosa Jonica, Mammola, Grotteria, San Giovanni di Gerace, Siderno, Agnana Calabra e Canolo. A Siderno e a Gioiosa Jonica la Repubblica ebbe il 65% dei consensi, mentre fu plebiscitario il voto pro-Monarchia a Stilo (97%) e a Camini (92%). Anche nei comuni della provincia di Crotone ci fu un trionfo della Repubblica, che infatti prevalse sulla Monarchia su 21 dei 25 comuni, con Crotone in testa: solamente Crucoli, Roccabernarda, San Mauro Marchesato e Umbriatico votarono per la Monarchia. Questo dato fu in controtendenza con le altre province calabresi dove vinse la Monarchia.\nContemporaneamente al referendum, si svolsero le elezioni per l'Assemblea Costituente, che avrebbe dovuto redigere la nuova Costituzione repubblicana, in sostituzione dell'ottocentesco Statuto Albertino: stravinse la DC con il 48% dei consensi, seguita dai socialisti con il 21% e i comunisti con il 19%. Dopo la proclamazione dei risultati il 10 giugno 1946 dalla Corte di Cassazione, De Gasperi assunse provvisoriamente le funzioni di Capo dello Stato, mentre tre giorni dopo Umberto II lasci\u00f2 l'Italia e part\u00ec per un volontario esilio in Portogallo. Infine, il 18 giugno 1946, la Corte di Cassazione conferm\u00f2 i risultati definitivi, sancendo la vittoria della Repubblica.\nLa riforma agraria e la Cassa per il Mezzogiorno.\nDopo la nascita della Repubblica Italiana, divenne Capo provvisorio dello Stato il monarchico meridionale Enrico De Nicola, mentre De Gasperi riottenne l'incarico di formare il governo, divenendo, con l'entrata in carica il 12 luglio 1946 del Governo De Gasperi II, il primo Presidente del Consiglio dei ministri della Repubblica Italiana. Nella compagine governativa, che si reggeva ancora sull'accordo tra i maggiori partiti antifascisti, le sinistre vennero fortemente ridimensionate a favore della Democrazia Cristiana, nell'ottica della contrapposizione tra i due blocchi (occidentale e comunista) tipica della Guerra fredda. Infatti i comunisti e i socialisti passarono da 8 a 6 ministeri, i cui titolari vennero scelti tra i democristiani: di conseguenza Mario Scelba, democristiano siciliano, divenne Ministro dell'interno, il comunista Emilio Sereni fu Ministro dei Lavori Pubblici, mentre Gullo, che aveva presieduto il dicastero dell'Agricoltura fin dal 1943, venne nominato Ministro della Giustizia; al suo posto fu nominato il democristiano Antonio Segni, proprietario terriero sardo e futuro Presidente della Repubblica Italiana, esponente della fazione pi\u00f9 conservatrice della DC.\nLa nomina di Segni a Ministro dell'Agricoltura sembr\u00f2 fermare la spinta riformatrice agraria che Gullo aveva impresso, specialmente al Sud: il nuovo ministro, infatti, venendo incontro alle richieste del ceto agrario, tra il settembre del 1946 e il dicembre del 1947 eman\u00f2 due decreti che consentivano ai proprietari terrieri di reclamare quelle terre che non erano state migliorate o coltivate dai contadini. Ci\u00f2, se assicur\u00f2 da una parte l'appoggio delle \u00e9lite meridionali al partito democristiano, permettendogli la vittoria alle elezioni politiche del 18 aprile 1948, dall'altra non fece che aumentare la tensione tra le due parti e riavviare l'occupazione delle terre incolte da parte dei braccianti. In questo contesto si inserisce la Strage di Melissa, avvenuta in Calabria nell'autunno del 1949: il 24 ottobre di quell'anno circa 14 000 contadini calabresi, provenienti dalle province di Catanzaro e di Cosenza, scesero dai loro paesi, accompagnati anche da donne, bambini e animali da lavoro, per dirigersi verso i grandi latifondi, occuparli e incominciare i lavori di semina. Irritati e preoccupati da questa nuova ondata di occupazioni, un gruppo di parlamentari calabresi della DC, appartenenti al ceto agrario, si recarono a Roma, protestando e chiedendo al Ministro dell'interno Mario Scelba di usare la forza contro i dimostranti. Scelba quindi invi\u00f2 in Calabria i reparti della Celere, polizia antisommossa meccanizzata, che si fermarono a Melissa, in provincia di Crotone, dove vi era un gran numero di manifestanti, accampatisi nel fondo Fragal\u00e0, di propriet\u00e0 del possidente locale, il barone Luigi Berlingeri. Il fondo, in realt\u00e0, in base all'eversione della feudalit\u00e0 e alle leggi napoleoniche del 1811 doveva essere assegnato al comune, ma la famiglia Berlingeri lo aveva usurpato per intero nel corso degli anni: ora i contadini ne reclamavano almeno la met\u00e0 come demanio comunale, ma il barone, in segno di accomodamento, era disposto a cederne solo un terzo, ottenendo un netto rifiuto. Fu cos\u00ec che, il 29 ottobre 1949, la polizia, dopo aver intimato alla folla di contadini di sgomberare, spar\u00f2 ad altezza d'uomo, provocando 15 feriti e 3 morti: il quindicenne Giovanni Zito, Francesco Nigro, di 29 anni, e Angelina Mauro, 23 anni, morta pi\u00f9 tardi in ospedale.\nQuesto massacro, unito a quella di Portella della Ginestra, in Sicilia, avvenuto il 1\u00ba maggio 1947, provoc\u00f2 una serie di scioperi e di manifestazioni contadine in tutta Italia, represse a volte con durezza dalla polizia. Lo stato di agitazione continua indusse per\u00f2 De Gasperi a varare i primi provvedimenti di riforma agraria, che per\u00f2 non si tradussero in una riforma complessiva, ma in singole leggi valide per specifici territori: pertanto, il 12 maggio 1950 fu varata la cosiddetta Legge Sila, la quale inizialmente riguardava il territorio posto nella Sila orientale, e che prevedeva l'esproprio dei latifondi superiori a 300 ettari, privi di migliorie o di bonifiche. Queste due clausole fornirono una scappatoia legale agli agrari che non volevano perdere i propri possedimenti, dato che essi potevano suddividere i latifondi tra i parenti o impiantarvi migliorie temporanee. Oltre a questo, l'area geografica da espropriare era prevalentemente montuosa e boschiva, e perci\u00f2 inadatta alla coltivazione. Una vera legge agraria valevole per tutto il Paese (la cosiddetta Legge Stralcio), in parte finanziata dai fondi del Piano Marshall, venne approvata il 21 ottobre 1950, con l'astensione o il voto contrario di gran parte della corrente conservatrice della DC, supportati anche da esponenti conservatori dell'amministrazione di Harry Truman. La riforma, che secondo alcuni studiosi fu la pi\u00f9 importante dell'intero Secondo dopoguerra, proponeva, tramite l'esproprio coatto, la redistribuzione delle terre ai braccianti, rendendoli cos\u00ec di fatto piccoli imprenditori non pi\u00f9 soggetti al grande latifondista. Se da una parte ci\u00f2 fu un benefico risultato, dall'altra ridusse in maniera notevole la dimensione delle aziende agricole, togliendo cos\u00ec ogni possibilit\u00e0 di trasformarle in veicoli imprenditoriali avanzati. Questo elemento negativo venne per\u00f2 attenuato e in alcuni casi eliminato da forme di cooperazione: sorsero infatti le cooperative agricole le quali, programmando le produzioni e centralizzando la vendita dei prodotti, diedero all'agricoltura quel carattere imprenditoriale che era venuto meno con la divisione delle terre. Si ebbe cos\u00ec una migliore resa delle colture che da estensive diventarono intensive e quindi un migliore sfruttamento delle superfici utilizzate. Il lavoro agricolo, fino ad allora poco remunerativo anche se molto pesante, cominci\u00f2 a dare i suoi frutti. Tuttavia, in seguito allo sviluppo dell'industria, l'agricoltura fin\u00ec col divenire un settore marginale dell'economia, ma a seguito della messa a punto di moderne tecniche di coltivazione, essa vide moltiplicarsi il reddito prodotto per ettaro coltivato e quindi la redditivit\u00e0 del lavoro.\nOltre a ci\u00f2, il Governo De Gasperi VI aveva istituito, con legge n\u00ba 646 del 10 agosto 1950 la Cassa per il Mezzogiorno, un ente pubblico nato con lo scopo di finanziare lo sviluppo infrastrutturale e industriale dei Mezzogiorno d'Italia, al fine di colmare il divario economico con il resto del Paese, originariamente in un arco temporale di 10 anni (fino al 1960), sebbene la Cassa sia stata rifinanziata con fondi pubblici fino alla sua totale liquidazione con legge del 1992. Uno degli strumenti di pianificazione utilizzati per la finalizzazione degli interventi era il cosiddetto piano A.S.I., ovvero un piano per la creazione di Aree di Sviluppo Industriale: esso prevedeva l'istituzione di consorzi, realizzati ai sensi della legge n\u00ba 634 del 29 luglio 1957 (denominata \"Provvedimenti per il Mezzogiorno\"), nella tipologia di piano settoriale, promossi da enti come Comuni, Province e Camere di Commercio per l'avvio dello sviluppo industriale e la realizzazione di infrastrutture di base nelle aree coinvolte dall'azione della Cassa per il Mezzogiorno.\nIl risultato della Cassa non fu affatto discutibile per quanto riguarda l'utilizzo dei capitali pubblici, considerando l'arretratezza del Sud Italia nel 1950 rispetto al resto del paese in termini di risorse infrastrutturali e reddito pro capite: in Calabria, ad esempio, opere importanti furono il raddoppio di 212\u00a0km della linea ferroviaria Battipaglia-Reggio Calabria (completata nel 1965). Per\u00f2, successivamente la politicizzazione degli apparati dell'ente comport\u00f2 un degrado e una bassa qualit\u00e0 della spesa pubblica, compresi fenomeni diffusi di illegalit\u00e0 (come finanziamenti a imprenditori tramite appalti, allo scopo di sviluppare imprese nel Mezzogiorno, rivelatesi poi societ\u00e0 \"fantasma\"). Perci\u00f2, spesso enormi appalti e altre iniziative statali finivano per creare enormi infrastrutture che non avrebbero trovato un'applicazione pratica, o perch\u00e9 estranee alle realt\u00e0 economiche del Sud, o perch\u00e9 rimaste incompiute: pertanto, questa tipologia di infrastrutture fu definita con l'espressione cattedrale nel deserto.\nNon manc\u00f2, nel blocco social-comunista, la critica: nel 1950 lo scontro tra governo e opposizione era particolarmente aspro, in quanto, a detta delle sinistre, pi\u00f9 che perseguire risultati, la Cassa per il Mezzogiorno sarebbe stata una maniera per favorire politiche clientelari della Democrazia Cristiana.\nNonostante quasi 50 anni di finanziamenti a fondo perduto e investimenti significativi, oggi il divario di ricchezza permane in termini di PIL pro capite e in termini di produttivit\u00e0. Il reddito pro capite \u00e8 mediamente il doppio al Nord rispetto al Sud, e i tassi di disoccupazione, cos\u00ec come il lavoro nero sono pari al doppio al Sud rispetto al Nord.\nAnni cinquanta e sessanta: emigrazione e arretratezza economica e sociale.\nGli anni cinquanta e sessanta del XX secolo furono noti come il periodo del \"miracolo economico\": un breve ma intenso lasso di tempo caratterizzato da sviluppo industriale, crescita economica e un vertiginoso aumento dei consumi. Fu in quel periodo che l'industria italiana, grazie alla modernizzazione degli apparati industriali, conseguita attraverso l'acquisto e l'uso di competenze tecnologiche e apparecchiature americane finanziate dal Piano Marshall, raggiunse un notevole tasso di crescita della produzione, tanto che in un decennio aument\u00f2 fino al 10%, determinando la trasformazione economica e sociale dell'Italia, che da Paese prevalentemente agricolo stava trasformandosi in un Paese industriale. A beneficiare maggiormente furono i grandi complessi industriali dell'Italia settentrionale, che ottennero gran parte dei finanziamenti statunitensi, mentre anche le piccole e medie imprese, pur non potendo contare su interventi programmati, riuscirono a emergere, grazie alla loro flessibilit\u00e0 e alla loro capacit\u00e0 di adattamento al mercato. Inoltre, la realizzazione di strade e autostrade rese pi\u00f9 veloci gli spostamenti di persone e di merci, favor\u00ec la produzione e l'impiego di veicoli i vari settori occupazionali e incise profondamente nello stile di vita della popolazione.\nLa crescita e il benessere, per\u00f2, non si diffusero uniformemente sul territorio nazionale, e non riguard\u00f2 tutti gli strati sociali e tutti i settori produttivi dell'economia. Basti pensare alla crisi del settore agricolo, che determin\u00f2 il sostanziale fallimento della riforma agraria del 1950 in molte zone del Mezzogiorno, dovuta alla crescita esponenziale del ruolo dell'industria nell'economia italiana; infatti, tra il 1951 e il 1991, i lavoratori impiegati in agricoltura sono scesi da 8.261.000 a 1.629.000, e in particolare, gli addetti al settore sotto i 30 anni sono crollati da 3.299.000 nel 1951 a 341.000 nel 1991. Tuttavia, ci\u00f2 fu dovuto anche al processo di meccanizzazione dell'agricoltura, che tra il 1954 e il 1964 produsse una contrazione della manodopera agricola nelle aree rurali (da 8 a 5 milioni).\nTale era la situazione della Calabria, dove si era inoltre registrato un forte incremento demografico in una terra che non offriva sbocchi lavorativi o opportunit\u00e0 di sopravvivenza, fattore che favor\u00ec una forte emigrazione di forza lavoro dalla regione, dopo il blocco forzato durante gli anni del regime fascista. Le cause dell'incremento del flusso migratorio erano molteplici e derivavano da numerose carenze: l'instabilit\u00e0 idrogeologia del territorio, la mancanza di opere infrastrutturali, l'inclemenza del clima e, soprattutto, la grandissima disoccupazione e sottoccupazione imperante nel panorama lavorativo calabrese. La Commissione parlamentare per lo studio della miseria certific\u00f2 questo stato di fatto: dall'inchiesta infatti si evince che 179 500 calabresi (il 37,7% della popolazione totale della regione) viveva in stato di miseria. Era la percentuale pi\u00f9 alta di tutto il Paese, a fronte dell'1,5% del Nord, del 5,9% del Centro e dello stesso Mezzogiorno, dove la percentuale di miseria si aggirava intorno al 28,3%.\nNel decennio tra il 1951 e il 1961 furono ben 400 000 i calabresi che emigrarono per cercare fortuna altrove, in particolar modo in America (come Canada o Stati Uniti) o nelle citt\u00e0 industriali del Nord Italia, in particolar modo quelle concentrate nel triangolo industriale, che videro aumentare considerevolmente la propria popolazione, soprattutto Torino (+42,6%) e Milano (+24,1%). Oltre a questa tendenza verso l'esterno, l'emigrazione calabrese ne ha anche una interregionale, ossia di gente che si sposta dalle aree interne, spesso montane e collinari, per stabilirsi nei centri della costa, meglio collegati e pi\u00f9 vicini alle principali arterie di comunicazione, dove si potevano avere maggiori opportunit\u00e0 di lavoro nell'edilizia, nei servizi urbani e nelle attivit\u00e0 commerciali. Ci\u00f2 ha provocato il completo abbandono delle aree rurali interne, con effetti idrogeologici che si risentono ancora al giorno d'oggi, mentre gli antichi borghi montani e collinari hanno perso autonomia e identit\u00e0, cadendo in una crisi irreversibile. Un esempio \u00e8 dato dall'antico borgo medievale di Badolato Superiore, nei pressi di Soverato, divenuta, secondo l'antropologo Vito Teti, la \"metafora dell'abbandono, della rovina, della fuga, della speranza di tutta la Calabria, dell'intero Mezzogiorno\".\nL'istituzione della Regione e i Fatti di Reggio.\nL'istituzione delle Regioni come enti pubblici statali decentrati era previsto negli articoli 114 e 115 della Costituzione italiana del 1948; tuttavia l'avvio del processo istitutivo avvenne solo nei primi anni Sessanta, in quanto le forze politiche presenti in Parlamento erano restie alla loro piena attuazione, a causa di motivi politici. Infatti, la Democrazia Cristiana temeva, nelle regioni dell'Italia centrale dove il Partito Comunista Italiano aveva solide basi elettorali, di non poter scalzare il potere delle sinistre, mentre, al contempo, i comunisti, data la loro struttura centralistica del potere, erano stati contrari al decentramento amministrativo fin dall'Assemblea Costituente.\nPertanto, il panorama politico calabrese di quel periodo, fu contrassegnato dal dibattito sull'istituzione dell'ente regionale e sulla scelta del capoluogo, dovuta non solo a termini di prestigio, ma anche a concrete opportunit\u00e0 lavorative nel settore pubblico ed impiegatizio in una parte della penisola dove la carenza di lavoro e l'emigrazione costituivano una grave piaga sociale. I contrasti e le rivalit\u00e0 calabresi locali si rifletterono anche a livello nazionale, quando, nel 1963, nel Governo Moro I, vennero esclusi dall'esecutivo ministri e sottosegretari reggini e catanzaresi: gli unici calabresi con incarichi istituzionali furono il socialista Giacomo Mancini (divenuto Ministro della Salute) e il democristiano Riccardo Misasi (titolare del Ministero di Grazia e Giustizia), entrambi originari di Cosenza. Inoltre, anche dal punto di vista economico vi erano numerosi frizioni tra Cosenza, Catanzaro e Reggio Calabria, tra l'altro demograficamente diversificate. Il 21 marzo 1968 il Consiglio comunale di Reggio Calabria, che stava valutando la legge istitutiva della Regione, vot\u00f2 un ordine del giorno in cui si dichiarava che la citt\u00e0 sullo Stretto doveva essere capoluogo regionale. Quindi, per preservare gli interessi cittadini, nacque il \"Comitato di agitazione per la difesa degli interessi di Reggio\", con a capo l'avvocato democristiano Francesco Gangemi. Tuttavia, la legge istitutiva delle Regioni, entrata in vigore nel 1970, stabil\u00ec che il capoluogo regionale dovesse essere l\u00e0 dove si trovasse l'ufficio elettorale regionale: nel caso calabrese, quest'organo governativo aveva sede a Catanzaro, che divenne cos\u00ec il capoluogo della neonata Regione Calabria. I reggini si sentirono pertanto emarginati sia politicamente che economicamente, ed erano smarriti e arrabbiati per il loro isolamento territoriale. Il loro astio si rivers\u00f2 sulla cosiddetta \"triade\", composta dai deputati calabresi Mancini, Misasi e Doroteo Cucci, che avevano spartito la geografia politica calabrese assegnando le occasioni migliori alle province di Catanzaro e di Cosenza.\nQuesto smacco, che si riverber\u00f2 sulle elezioni amministrative e regionali, nelle quali i partiti laici minori di sinistra (socialdemocratici e repubblicani) elessero i loro primi rappresentanti, principalmente nelle province di Reggio e di Cosenza, indusse il sindaco della citt\u00e0, il democristiano Pietro Battaglia, a tenere, il 5 luglio 1970, un accalorato discorso in Piazza Duomo di fronte a 7000 persone, per rivendicare il giusto diritto della citt\u00e0 ad essere capoluogo regionale. Il 12 luglio inizi\u00f2 in citt\u00e0 il prodromo della rivolta, con la creazione dei primi blocchi stradali e numerose manifestazioni pubbliche, mentre, nello stesso giorno, a Villa San Giovanni, il Presidente del Senato Amintore Fanfani, recatosi in citt\u00e0 per ritirare un premio, fu duramente contestato dalla folla. Per ritorsione all'indifferenza di Fanfani, i deputati regionali reggini (5 democristiani e 1 socialista), disertarono la riunione del Consiglio regionale prevista per il 13 luglio, al contrario dei rappresentanti comunisti, che invece andarono.\nIl 14 luglio 1970, infine, scoppi\u00f2 la rivolta vera e propria, passata alla storia come Fatti di Reggio, appoggiata da tute le classi sociali cittadine (borghesia, clero, studenti, partiti politici, comitati civici), Quel giorno si verificarono scontri tra i manifestanti e le forze dell'ordine, che lasciarono sul terreno un morto, il ferroviere Bruno Labate: ci\u00f2 spinse in settembre l'arcivescovo di Reggio, Vincenzo Ferro, ad aderire alla prova di forza, considerata un atto di coraggio e di giustizia all'oppressione. La rivolta venne sostenuta anche dai giornali di tendenza liberal-conservatrice (come la Gazzetta del Sud e il Tempo), e da vari intellettuali, che fecero valere le rivendicazioni politiche e sociali della citt\u00e0. A poco a poco la guida delle contestazioni pass\u00f2 dal sindaco Battaglia, che non voleva spingersi troppo oltre, ai movimenti di estrema destra, in particolare il Movimento Sociale Italiano, visto come il meno compromesso con il regime repubblicano; ben presto i missini imposero la propria autorit\u00e0 sulla rivolta, anche attraverso vari slogan (celebre il boia chi molla di dannunziana memoria). Emerse come figura di spicco di questo periodo Ciccio Franco, sindacalista del CISNAL ed esponente missino reggino, divenuto il capopopolo indiscusso della situazione. A questo punto vennero erette barricate, fu occupata la stazione ferroviaria e si bloccarono tutti i convogli e i traghetti in partenza per la Sicilia. Nei primi mesi della rivolta, inoltre, vi furono 19 giorni di sciopero generale, 12 attacchi dinamitardi, 32 posti di blocco, 14 occupazioni della stazione, 2 della posta, 1 della stazione televisiva, 4 assalti alla prefettura, con un bilancio di 5 morti (oltre a Labate, perirono negli scontri anche Angelo Campanella, autista dell'azienda municipalizzata degli autobus della citt\u00e0, Vincenzo Curigliano, poliziotto colpito da infarto durante un assalto alla Questura, Antonio Bellotti, agente di 19 anni colpito da una sassata mentre abbandonava Reggio in treno con il suo reparto, e Carmelo Jaconis, barista ucciso da un colpo di pistola), 426 arrestati e 200 feriti durante le cariche della polizia (i cui membri furono insultati e vilipesi persino dai medici dell'ospedale). Addirittura, in alcune zone della citt\u00e0, furono proclamate delle \"repubbliche autonome\", come la \"Repubblica di Sbarre\" e il \"Granducato di Santa Caterina\", chiaro sintomo dell'anti-statalismo imperante tra i manifestanti. Il governo italiano, presieduto da Emilio Colombo dopo le dimissioni di Mariano Rumor, dopo aver rivolto un appello ai reggini invitandoli alla pacificazione, minacciando, in caso di continuazione delle violenze, l'uso della forza, decise, per la prima volta nella storia della Repubblica italiana, di reprimere le manifestazioni di piazza e la guerriglia urbana facendo intervenire l'esercito e i carabinieri. Anche i partiti di estrema sinistra, come i comunisti e il PSIUP, condannarono la rivolta di Reggio, bollandola come campanilistica e non-proletaria, spesso scontrandosi con la propria base elettorale cittadina. Alla fine, il 23 febbraio 1971, dopo 10 mesi di rivolte e di agitazione, la rivolta cess\u00f2: i reggini dovettero addivenire ad un compromesso politico con il governo, avvenuto per\u00f2 non in Parlamento, bens\u00ec nella giunta regionale, dove essi avevano scarso peso politico. Il Presidente del Consiglio, incontratosi con il presidente della Regione Calabria, il democristiano Antonio Guarasci, e con vari esponenti politici regionali di vari partiti, elabor\u00f2 un accordo di compromesso, noto come Pacchetto Colombo, che cercava di mettere d'accordo tutte le parti: Catanzaro sarebbe stato il capoluogo regionale, mentre Reggio avrebbe ospitato la sede del Consiglio regionale; Cosenza, invece, sarebbe stata la sede del primo polo universitario calabrese (l'odierna Universit\u00e0 della Calabria), mentre a Gioia Tauro sarebbe stato creato il quinto polo siderurgico nazionale e a Saline Joniche sarebbe sorta una imponente fabbrica di prodotti chimici. L'accordo fu accettato di malavoglia dalla popolazione della citt\u00e0, in quanto venne imposto dall'alto e non fu rispettato appieno: infatti l'impianto siderurgico di Gioia Tauro non si costru\u00ec mai, a causa della crisi internazionale del mercato dell'acciaio, mentre l'industria chimica di Saline Joniche, pur costruita, cess\u00f2 quasi subito la produzione per disposizione del Ministero della Salute, che aveva dichiarato cancerogeni gli integratori chimici per mangimi che produceva.\nLe conseguenze della rivolta di Reggio si rifletterono sull'andamento elettorale, quando alle elezioni politiche del 1972 l'ago della bilancia si spost\u00f2 a favore dell'estrema destra, che ottenne il 27% dei consensi e divenne il primo partito in citt\u00e0, surclassando le altre formazioni politiche ed eleggendo Ciccio Franco al Senato. Nell'ottobre dello stesso anno, fu organizzata una manifestazione di due giorni a Reggio da parte di circa 40.000 operai metalmeccanici settentrionali iscritti alla CGIL, in segno di solidariet\u00e0 con le ragioni della rivolta degli abitanti: la reazioni di questi fu diversificata, in quanto alcuni gradirono il gesto, altri lo ignorarono o addirittura lo avversarono, chiaro segno dell'enorme distanza tra la realt\u00e0 socio-economica meridionale e quella settentrionale.\nI Fatti di Reggio rimangono ancora oggi una delle pagine pi\u00f9 controverse della storia della Calabria e anche d'Italia, anche per via della carenza o della mancanza di documentazione relativa, spesso distrutta o secretata. Per poter comprendere questo episodio storico bisogna rifarsi alla storiografia, che nega o approva certe visioni: non fu una rivolta campanilistica, ma dietro di essa confluirono complesse motivazioni politiche e sociali; non fu una sollevazione fascista, sebbene a capeggiarla ci fosse il Movimento Sociale Italiano, come dissero le sinistre (in particolar modo i comunisti), in quanto fu un moto interclassista, interpartitico e intergenerazionale, mentre fu invece una sommossa anti-statale (vedasi il caso delle \"repubbliche autonome\"), spontanea e senza regia dietro, malgrado l'appello allo sciopero del sindaco Battaglia. Oltre a ci\u00f2, recenti studi hanno scoperto che nella rivolta vi furono anche forti infiltrazioni della 'ndrangheta, collusa con la destra estremista eversiva (si veda il caso degli anarchici della Baracca); pertanto, vi \u00e8 chi crede che nella rivolta fossero coinvolti anche settori deviati dello Stato e dei servizi segreti, tanto da ascrivere i Fatti di Reggio come ad una parte della strategia della tensione che attanagliava il Paese in quegli anni.\nAnni Ottanta e Novanta: ristagno socio-economico e infiltrazione della 'ndrangheta.\nNegli anni Ottanta del XX secolo la situazione sociale ed economica della Calabria era tutt'altro che florida: come ha scritto Piero Gagliardo, professore dell'Universit\u00e0 della Calabria, la regione non aveva un proprio piano di sviluppo, era apparentemente abbandonata alle varie clientele partitiche, ma gestita effettivamente dai gruppi di potere legati alla criminalit\u00e0 organizzata e alla massoneria deviata. Di conseguenza in Calabria, a cui viene fatto giocare il ruolo di regione pi\u00f9 povera e pi\u00f9 depressa d'Italia, le iniziative sociali ed economiche, anche molto rilevanti, vengono intraprese con una lentezza esasperante, e spesso basate su un tessuto umano e territoriale non sempre adatto alla ricezione delle stesse. Infatti nella regioni si era dato il via a molte opere, anche di rilevante spesa pubblica, ma pi\u00f9 a vantaggio dell cento imprenditoriale del centro che per reali esigenze della periferia. Oltre a questa analisi socio-economica, Gagliardo annota il persistere di un diffuso clientelismo elettorale, che la classe politica elettorale, anzich\u00e9 eliminare, ha voluto alimentare per proprio tornaconto personale.\nAccanto a questo desolante panorama politico, culturale ed economico, si registr\u00f2 il progressivo infiltrarsi nel tessuto sociale ed economico calabrese della 'ndrangheta, organizzazione criminale affine alla mafia e alla camorra, la quale inizi\u00f2 a far parlare di s\u00e9 grazie alla stagione dei sequestri di ostaggi importanti, al fine di richiedere un riscatto per finanziare le proprie attivit\u00e0 criminali (celebre quello di John Paul Getty III, nipote di un ricchissimo petroliere statunitense, rapito nel 1973 e rilasciato lungo l'Autostrada A2 (Italia) dopo il pagamento di un riscatto di un miliardo e settecento milioni di lire). Negli anni Ottanta, le 'ndrine calabresi si orientarono invece verso il traffico internazionale di stupefacenti, allacciando contatti con i cartelli della droga sudamericani e attuando numerose faide interne tra i vari clan mafiosi per il controllo del territorio e delle zone di spaccio. Come in Sicilia, anche in Calabria la 'ndrangheta si infiltr\u00f2 pesantemente nel tessuto politico locale, non di rado mettendo propri affiliati nei posti chiavi nelle amministrazioni comunali al fine di pilotare e lucrare sugli appalti pubblici. Celebre il caso del porto di Gioia Tauro, terminato nel 1985, pensato come porto di smercio per il mai progettato centro siderurgico previsto dal Pacchetto Colombo, e successivamente utilizzato come hub di transito per i container trasportati dalle navi transoceaniche che solcavano il Mar Mediterraneo: fin da subito la struttura portuale fu sotto il controllo dei clan Piromalli e Mol\u00e8, che lo usarono per far giungere in Italia droga e merci contraffatte. Negli anni Novanta, per sedare il fenomeno criminoso, che stava affiancandosi alla mafia nella sua fase stragista contro uomini dello Stato (atto concretizzatosi nell'omicidio nel 1991 del giudice Antonino Scopelliti, che stava lavorando al maxiprocesso di Palermo) venne attuata l'Operazione Riace, dove fu impiegato l'esercito, per un totale di 1350 militari, mentre successivamente si eseguirono numerosi maxiprocessi: \"Wall Street\", \"Count Down\", \"Hoca Tuca\", \"Nord - Sud\", \"Belgio\" e \"Fine\" che coinvolsero molte \"'ndrine\" e la fine del cosiddetto Siderno Group, un consorzio malavitoso tra il Canada e la Calabria che gestiva il traffico internazionale di droga.\nEppure, negli ultimi anni del Novecento si sono avute novit\u00e0 sorprendenti e inattese realizzazioni, anche per via del volontariato e ad una presa di coscienza di buona parte dei calabresi, sempre pi\u00f9 partecipe alla cosa pubblica e non rassegnata allo stato di cose. Un esempio \u00e8 dato dall'elezione, il 28 novembre 1993, di Italo Falcomat\u00e0 a Sindaco di Reggio Calabria, riconfermato per ben tre mandati fino alla sua prematura scomparsa l'11 dicembre 2001. Falcomat\u00e0, alla guida di una giunta di centro-sinistra, fu protagonista della cosiddetta \"Primavera di Reggio\", ovvero di un periodo in cui il primo cittadino spron\u00f2 i propri concittadini a re-innamorarsi della citt\u00e0, dopo anni di torpore alla partecipazione pubblica ed apatia sociale. Durante il suo mandato, riusc\u00ec a sbloccare i fondi del \"Decreto Reggio\" che si attendevano da anni per il risanamento e lo sviluppo della citt\u00e0 sullo Stretto, mentre lott\u00f2 tenacemente contro l'abusivismo edilizio e ridimension\u00f2 il mercato aperto, il quale, con le sue bancarelle ambulanti gestite dalla criminalit\u00e0 organizzata (che infatti minacci\u00f2 di morte il sindaco) si espandeva ovunque senza limiti e permessi e congestionava il traffico. Dopo la sua morte, avvenuta per leucemia, i reggini chiesero e ottennero che gli fosse intitolato il lungomare della citt\u00e0.\nIl Duemila tra vecchi e nuovi problemi.\nL'inizio del nuovo millennio ha visto la Calabria alle prese con i soliti vecchi problemi legati alla mancanza di lavoro, alla ripresa dell'emigrazione, specialmente dei giovani, laureati e non, che abbandonano la regione per cercare migliori opportunit\u00e0 lavorative nelle regioni settentrionali o in Europa, alla carenza di infrastrutture e di trasporti, che frenano l'economia e il turismo (settore che comprende buona parte del settore terziario regionale), al clientelismo partitico e alle infiltrazioni della criminalit\u00e0 organizzata, la quale, unitamente a gruppi di potere occulti sostenuti dalla massoneria deviata, giunge ad influenzare ed a pilotare le tornate elettorali per mantenere un saldo controllo sul territorio. Un esempio recente \u00e8 dato dall'operazione antimafia \"Rinascita Scott\", coordinata dal procuratore di Catanzaro Nicola Gratteri, la quale nel dicembre del 2019 ha portato all'arresto di 334 persone e all'indagine su altri 416 individui legati al mondo delle 'ndrine, scoprendo il persistere dell'intreccio tra politica, 'ndrangheta e circoli massonici deviati.\nOltre a questo, fin dagli anni Novanta del XX secolo, anche il territorio calabrese, come il resto d'Italia, fu teatro dell'immigrazione proveniente dai Paesi dell'Europa orientale e dell'Africa: un fenomeno che la popolazione locale non era ancora preparata ad assorbire e a comprendere, come dimostrarono i tragici fatti di Rosarno, comune sulla costa tirrenica dove, nel gennaio del 2010 scoppiarono violenti disordini a sfondo razziale tra i cittadini e i numerosi immigrati, in assoluta maggioranza di origine africana, che lavoravano in condizione di sfruttamento negli agrumeti vicini, in un contesto di forti tensioni misto a immigrazione clandestina e presenza mafiosa. La rivolta di Rosarno provoc\u00f2, dopo due giorni di scontri, 53 feriti, fra cui 18 poliziotti, 14 rosarnesi e 21 immigrati, otto dei quali ricoverati in ospedale.\nAltri problemi rilevanti per la Calabria sono quello della legge sullo scioglimento dei consigli comunali e provinciali per infiltrazione mafiosa, in vigore dal 1991, che ha provocato nella regione lo scioglimento del consiglio comunale dell'unico capoluogo di provincia finora finito nel mirino del provvedimento (il comune di Reggio Calabria \u00e8 stato commissariato il 9 ottobre 2012), insieme a quello di decine di comuni calabresi; e della situazione della sanit\u00e0 regionali, commissariata dal 2010 per via dell'enorme disavanzo dei bilanci delle aziende sanitarie calabresi, le quali non riescono a garantire un'adeguata assistenza sanitaria alla popolazione, molto spesso costretta a una vera e propria emigrazione sanitaria in altre regioni italiane per potersi curare adeguatamente."}
{"id": "1240167", "revid": "2014155", "url": "https://it.wikipedia.org/wiki?curid=1240167", "title": "Casata di Wettin", "text": "La Casata di Wettin, dal nome Witzel modificatosi nel tempo, fu una dinastia tedesca di conti, duchi, principi elettori (\"Kurf\u00fcrsten\") e re che governarono l'area corrispondente allo stato della Sassonia per pi\u00f9 di ottocento anni. Discendenti della Casata di Wettin, in varie epoche, ascesero ai troni di Gran Bretagna, Portogallo, Bulgaria, Polonia, Sassonia e Belgio; di questi, solo la linea britannica (Windsor) e quella belga (Sassonia-Coburgo-Gotha) regnano ancora.\nStoria.\nOrigini.\nIl pi\u00f9 antico personaggio della Casata di Wettin \u00e8 Teodorico (\u2020 982), tuttavia alcune ipotesi vogliono che Teodorico sia discendente di Burcardo di Turingia oppure che il conte nell'Harzgau Volkmar I sia un suo antenato. Serv\u00ec il margravio di Mei\u00dfen Ricdago, definito da Tietmaro come un parente da parte di padre. Dedi, figlio di questo, \u00e8 designato da Tietmaro come appartenente al casato dei Bucconi (), nome derivante da Bucco/Burcardo, margravio tra l'892 e il 908 della marca dei sorabi.\nAttorno al 1000 la famiglia acquist\u00f2, come parte dei territori tedeschi conquistati nelle terre degli Slavi, quello che sarebbe divenuto il Castello di Wettin, da cui presero il nome. Il castello si trova a Wettin nell'Hosgau presso il fiume Saale. Attorno al 1030, la famiglia dei Wettin ricevette la marca orientale sassone come ricompensa per i servigi prestati all'impero.\nLa permanenza dei Wettin nei territori degli Slavi spinse l'Imperatore Enrico IV a investirli anche della Marca di Mei\u00dfen, come ricompensa, nel 1089. La famiglia divenne sempre pi\u00f9 potente durante il Medioevo, ereditando il Langraviato di Turingia nel 1263, e venne investita del Ducato di Sassonia nel 1423 con la dignit\u00e0 di principi elettori del Sacro Romano Impero.\nLa famiglia si divise in due linee nel 1485 quando i figli di Federico II di Sassonia conclusero che venti anni di governo comune avevano avuto poco successo. Il figlio maggiore, Ernesto di Sassonia, ricevette la carica di principe elettore e stabil\u00ec la sua sede a Wittenberg, mentre il fratello pi\u00f9 giovane, Alberto III di Sassonia, govern\u00f2 le proprie terre da Dresda. La Sassonia venne quindi divisa in \"Sassonia Elettorale\" (che comprendeva sostanzialmente la Turingia), retta dalla \"linea Ernestina\", e la \"Sassonia Ducale\" (che comprendeva sostanzialmente la moderna Sassonia), governata dalla \"linea Albertina\".\nL'eredit\u00e0 delle due linee assunse caratteristiche differenti.\nLinea Albertina.\nLa linea Albertina si concentr\u00f2 nel mantenere l'unit\u00e0 della Sassonia, preservandola come simbolo del potere della famiglia nella regione ed assegnando solo piccole porzioni di territorio ai rami cadetti della famiglia come appannaggio.\nLa linea Albertina govern\u00f2 la Sassonia (1547\u20131806), la Polonia (1697\u20131763) e nuovamente la Sassonia (1806\u20131918), detenendo inoltre il Ducato di Varsavia (1807\u20131814) dopo che l'invasione russa aveva reso la Polonia un protettorato russo. Durante le guerre napoleoniche la linea Albertina perse circa il 40% delle proprie terre a favore della Prussia.\nLinea Ernestina.\nLa linea Ernestina divise fin dall'inizio i propri territori, creando un piccolo insieme di Stati definiti \"Ducati ernestini\" in Turingia. Inoltre, negli anni quaranta del XVI secolo, quasi met\u00e0 delle terre della linea Ernestina passarono alla linea Albertina per intervento di Carlo V d'Asburgo, contro la crescita del protestantesimo. Alla fine della disputa la linea Albertina possedeva quasi i tre quarti delle terre della casata di Wettin.\nLa Casata di Sassonia-Coburgo-Gotha.\nLa linea Ernestina maggiore perse l'elettorato in favore dell'Albertina nel 1547, ma mantenne i propri possedimenti in Turingia, dividendo l'area in numerosi stati. Uno di questi fu il Ducato di Sassonia-Coburgo-Gotha, la cui famiglia regnante forn\u00ec le case reali di paesi come il Belgio (dal 1831) e la Bulgaria (dal 1887 al 1946) nonch\u00e9 i principi consorti di Portogallo e Regno Unito (Alberto di Sassonia-Coburgo-Gotha, marito della Regina Vittoria d'Inghilterra) e l'imperatrice consorte del Messico (Carlotta del Belgio)."}
{"id": "1240168", "revid": "729019", "url": "https://it.wikipedia.org/wiki?curid=1240168", "title": "Douglas DC-4", "text": "Il Douglas DC-4 \u00e8 un aereo di linea quadrimotore ad ala bassa, progettato per operare su rotte a lungo raggio, prodotto dall'azienda statunitense Douglas Aircraft Company negli anni quaranta.\nStoria del progetto.\nLa storia del Douglas DC-4 ebbe inizio nel 1935 con la progettazione di un modello che avrebbe dovuto rappresentare l'avanguardia della tecnica aeronautica per l'epoca; il primo (ed unico) prototipo vol\u00f2 il 7 giugno 1938: identificato col nome di DC-4E (dove E stava per \"Experimental\", sperimentale), aveva un'apertura alare che superava i 42 m, era lungo 29,74 m e aveva un impennaggio tri-deriva dimensionato appositamente per poter comunque accedere, malgrado le notevoli dimensioni, agli hangar dell'epoca; era inoltre dotato di una fusoliera pressurizzata e avrebbe dovuto montare 4 motori radiali Pratt &amp; Whitney R-2180-A Twin Hornet (un 14 cilindri a doppia stella, da 1\u00a0166 hp), ma si rivel\u00f2 antieconomico fin dai primi calcoli relativi alle tratte statunitensi che avrebbe dovuto coprire.\nIl prototipo venne cos\u00ec smontato e, nell'autunno del 1939 venne, paradossalmente, venduto al Giappone dove fu sviluppato per dare vita a una macchina, il bombardiere strategico Nakajima G5N (Shinzan) non molto pi\u00f9 fortunata (si ha notizia di 6 o 7 esemplari prodotti).\nNel frattempo gli uffici tecnici della Douglas Aircraft Company, gi\u00e0 nel maggio del 1939, stavano lavorando a una cellula pi\u00f9 semplice e di dimensioni ridotte: la fusoliera leggermente pi\u00f9 corta, l'apertura alare ridotta, la rinuncia alla pressurizzazione e l'impennaggio singolo costituivano le principali differenze rispetto al primo progetto; l'aereo manteneva comunque caratteristiche d'avanguardia, come l'ala o il carrello di tipo triciclo anteriore.\nQuesta volta il velivolo calamit\u00f2 l'attenzione di alcune compagnie aeree che trasmisero ordini per 61 esemplari (precisamente da American Airlines, Eastern Air Lines e United Air Lines).\nIl nuovo prototipo vol\u00f2 per la prima volta il 14 febbraio 1942, quando ormai l'attacco di Pearl Harbor aveva cambiato i destini del mondo e anche la vita del DC-4 era segnata: le necessit\u00e0 militari ebbero il sopravvento e tutta la produzione fino al 1945 destinata all'impiego bellico, con la sigla C-54 Skymaster.\nSolo 79 esemplari vennero prodotti dopo la seconda guerra mondiale e vennero affiancati, nelle flotte di innumerevoli compagnie aeree (passeggeri e cargo), dagli esemplari che venivano di volta in volta dismessi dalle forze armate e riconvertiti a uso civile.\nTecnica.\nMonoplano ad ala bassa, era un quadrimotore con fusoliera a sezione circolare. La struttura era completamente metallica. Le semiali erano costituite da una struttura monolongherone ed erano dotate, sul bordo d'uscita, di alettone (con rivestimento in tela) e ipersostentatore (a fessura singola). Le gondole dei motori erano ancorate alle semiali e la pi\u00f9 interna delle due ospitava l'elemento posteriore del carrello d'atterraggio, che era del tipo triciclo anteriore. Il timone era monoderiva e, analogamente agli equilibratori, era rivestito in tela. Anche la versione civile, prodotta al termine del conflitto, impieg\u00f2 i motori radiali a 14 cilindri a doppia stella, Pratt &amp; Whitney R-2000.\nImpiego operativo.\n\u00c8 praticamente impossibile riuscire a ricostruire la vita operativa di questo robusto quadrimotore, poich\u00e9 venne impiegato da innumerevoli compagnie aeree in tutti i continenti.\nIl suo ruolino, che gi\u00e0 faceva registrare 79\u00a0642 traversate oceaniche nel corso della guerra, venne ulteriormente arricchito al termine del conflitto: gi\u00e0 dagli ultimi giorni di ottobre del 1945 l'American Overseas Airlines impieg\u00f2 i DC-4 per collegare New York e Londra (con voli che complessivamente duravano quasi 24 ore).\nL'Alitalia utilizz\u00f2 i DC-4 tra il 1950 e il 1954: si trattava, per l'esattezza, di quattro C-54 ricondizionati per l'impiego civile che portarono le matricole I-DALT, DALU, DALV, DALZ e vennero rispettivamente battezzati \"Citt\u00e0 di Milano\", \"Citt\u00e0 di Palermo\", \"Citt\u00e0 di Napoli\", \"Citt\u00e0 di Roma\".\nVarianti.\nI modelli usciti nuovi dalle catene di montaggio a partire dalla fine della guerra ebbero le seguenti denominazioni:"}
{"id": "1240173", "revid": "140586", "url": "https://it.wikipedia.org/wiki?curid=1240173", "title": "Simtower", "text": ""}
{"id": "1240174", "revid": "400694", "url": "https://it.wikipedia.org/wiki?curid=1240174", "title": "Ultimo Dragon", "text": "Gli si riconosce l'invenzione dell\"'Asai Moonsault\". Nel corso della sua carriera ha lottato per diverse tra le pi\u00f9 importanti federazioni di wrestling, come la New Japan Pro-Wrestling, la World Championship Wrestling, la WWE e la Consejo Mundial de Lucha Libre.\nNell'ottobre del 1996 vinse il J-Crown un torneo che unificava 8 titoli internazionali dei pesi leggeri, all'epoca era gi\u00e0 detentore dell'NWA World Middleweight Championship, e durante questo regno divenne anche campione dei pesi leggeri della World Championship Wrestling. Dal 29 dicembre 1996 fino al 4 gennaio 1997 aveva un regno attivo di ben dieci cinture contemporaneamente, record che tuttora persiste.\nCarriera.\nNew Japan Pro Wrestling (1987\u20131996).\nIl nome \u00daltimo Drag\u00f3n fu originariamente utilizzato per la gimmick da ultimo studente del leggendario artista marziale Bruce Lee, il cui soprannome era \"The Dragon\".\nAsai debutt\u00f2 nella New Japan Pro-Wrestling nel 1987, ma lasci\u00f2 la federazione assieme al suo mentore Gran Hamada, per aiutarlo a dare vita alla Universal Lucha Libre. Quando la ULL chiuse, si trasfer\u00ec alla WAR.\nWorld Championship Wrestling (1996\u20131998).\nAsai fece il suo debutto negli Stati Uniti nel 1996, lottando nella World Championship Wrestling come The Ultimate Dragon; utilizz\u00f2 questo nome per diversi mesi, fino a quando alla WCW si resero conto che si trattava di una traduzione errata dell'originale e gli riassegnarono il vecchio nome. Ebbe una faida con Lord Steven Regal, sconfiggendolo in due occasioni e conquistando il WCW World Television Championship.\nToryumon (1997\u20132003).\nNel 1997, divenne allenatore e prepar\u00f2 tre classi di studenti, denominate \"Toryumon Japan\", \"Toryumon 2000 Project\" e \"Toryumon X\". Questa prima classe di studenti lavor\u00f2 nei primi anni per la WCW. Nel 1998, fond\u00f2 la Grupo Revolucion, federazione con base in Messico, dove allen\u00f2 diversi aspiranti wrestler.\nNel 1999 si infortun\u00f2 ad un braccio e si sottopose ad un intervento chirurgico, il cui esito non fu fortunato causando un danno ad un nervo. Asai pens\u00f2 che non avrebbe pi\u00f9 potuto combattere ed annunci\u00f2 il suo ritiro. Nello stesso anno la Toryumon apr\u00ec i battenti; la maggior parte del roster era composto dai wrestler allenati da Asai. A causa di una violazione di copyright, la Toryumon cambi\u00f2 nome in Dragon Gate ed Asai abbandon\u00f2 la federazione. Continu\u00f2 tuttavia ad allenare lottatori.\nWorld Wrestling Entertainment (2003\u20132004).\nNel 2002, si sottopose ad un ulteriore intervento per riparare al danno subito al braccio. Torn\u00f2 a lottare nella primavera del 2003 e firm\u00f2 un contatto con la World Wrestling Entertainment e realizz\u00f2 i due obiettivi che si era preposto: combattere al Madison Square Garden ed esibirsi a WrestleMania. Il suo ingaggio avvenne sulla scia di quello di Rey Mysterio, sperando in un ritorno di immagine dalla portata simile. Debutt\u00f2 al Madison Square Garden il 26 giugno 2003 durante una puntata \"Smackdown!\" in un match contro Shannon Moore, sconfiggendolo. Il 10 luglio a \"Smackdown!\" prov\u00f2 a conquistare il WWE United States Championship contro Eddie Guerrero ma viene sconfitto.\nIl 6 settembre perde a \"Velocity\" un match valido per i WWE Tag Team Championship insieme a Funaki contro Tajiri e Eddie Guerrero. Il 9 ottobre a \"Smackdown!\" sfid\u00f2 senza successo Tajiri con in palio il WWE Cruiserweight Championship.\nIl 27 novembre a \"Smackdown!\" partecip\u00f2 ad una battle royal per decretare lo sfidante al WWE Championship ma viene eliminato. Il 24 gennaio perde un tag team match contro i Basham Brothers valido per i WWE Tag Team Championship insieme a Funaki. Il 31 gennaio continua la sua faida con Shannon Moore sconfiggendolo nuovamente, mentre la settimana dopo sempre a Velocity perde un match insieme a Funaki contro Tajiri e Eddie Guerrero. Si esib\u00ec nuovamente al Madison Squadre Garden in occasione di \"WrestleMania XX\" in un Cruiserweight Open Match valido per il Cruiserweight Championship ma viene eliminato per secondo da Jamie Noble. Il 17 aprile viene sconfitto da Nunzio in quello che fu il suo ultimo match in WWE, infatti poco dopo fu licenziato dalla federazione.\nCircuito indipendente (2004\u2013presente).\nNel 2006 e nel 2007 combatt\u00e9 in Italia con la Nu Wrestling Evolution, che organizzer\u00e0 alcuni stage di allenamento proprio con \u00daltimo Drag\u00f3n; primo aiutante in uno stage fu il suo allievo Kazuchika Okada.\nDa quando ha lasciato la WWE, combatte nella Dragon Gate e occasionalmente nella Consejo Mundial de Lucha Libre, nella Dragondoor in diverse federazioni del circuito indipendente tra gli Stati Uniti, l'Europa ed il Giappone."}
{"id": "1240177", "revid": "1073227", "url": "https://it.wikipedia.org/wiki?curid=1240177", "title": "Lost Highway (album Bon Jovi)", "text": "Lost Highway \u00e8 l'undicesimo album in studio del gruppo rock statunitense dei Bon Jovi. \u00c8 stato pubblicato nel 2007.\n\u00c8 il terzo disco della band ad andare direttamente alla posizione numero 1 della \"Billboard 200\", dopo \"Slippery When Wet\" del 1986 e \"New Jersey\" del 1988.\nTour promozionale.\nPer promuovere l'album, il gruppo intraprese il Lost Highway Tour, partito il 25 ottobre 2007 dal Prudential Center di Newark, e conclusosi il 15 luglio 2008 al Madison Square Garden di New York."}
{"id": "1240180", "revid": "121674689", "url": "https://it.wikipedia.org/wiki?curid=1240180", "title": "Santuario della Madonna di Dinnammare", "text": "Il santuario della Madonna di Dinnammare sorge sulla cima dell'omonimo monte, alto 1127 metri, che fa parte della catena dei monti Peloritani. Il nome Dinnammare deriverebbe dal termine latino \"bimaris\", poich\u00e9 dalla sua vetta \u00e8 possibile godere della visuale dei due mari, lo Jonio e il Tirreno. Altri studi attribuisco il suo significato come prettamente arabo, derivante infatti da Dinammar composto da din (in arabo \u2018religione\u2019, ma anche \u2018ricompensa, retribuzione\u2019) unito a un nome proprio, \u2018Ammar, nome frequente nei documenti medievali, l\u2019antico proprietario di quei luoghi quindi \u2018(terreno dato) in ricompensa ad \u2018Ammar\u2019. Dal piazzale della chiesa si pu\u00f2 ammirare la citt\u00e0 di Messina in tutta la sua grandezza e lo stretto nella sua maestosit\u00e0. Volgendo lo sguardo sul versante Tirrenico, \u00e8 invece possibile osservare la baia di Milazzo le vulcaniche Eolie.\nOrigine del culto.\nDue sono le leggende che raccontano l'inizio del culto della Madonna di Dinnammare. Un pastorello di buoi della famiglia Occhino si trovava sul monte e si imbatt\u00e9 in una tavoletta di marmo alta 2 palmi e larga 1 palmo e mezzo. Se la port\u00f2 a casa ma la mattina seguente non la trov\u00f2 pi\u00f9 dove l'aveva riposta, bens\u00ec nel posto dove l'aveva trovata il giorno prima. Questo per ben due volte. Saputo ci\u00f2, il parroco del paese volle che la tavoletta venisse custodita in chiesa ma, la mattina seguente, il pastorello Occhino la ritrov\u00f2 ancora sul monte. Era troppo manifesto che la Madonna volesse stare lass\u00f9 e cos\u00ec, ad Essa gli abitanti di Larderia eressero una chiesetta.\nUn'altra leggenda racconta che la sacra Icona venisse dal mare portata sulla schiena da due mostri marini che la deposero nel tratto di spiaggia di fronte al monte. I pescatori che l\u00ec si trovavano, la adorarono per diversi giorni ed un gruppo ampio di pellegrini fece visita alla santa Icona tantoch\u00e9 la spiaggia divent\u00f2 un santuario. Successivamente gli stessi pescatori La portarono sulla vetta del monte dove sorge la chiesetta.\nTradizioni.\nA Larderia, dal 3 al 5 agosto si svolgono i festeggiamenti in onore della Madonna di Dinnammare, patrona del paese, con in finale l'ingresso tra le navate della chiesa di San Giovanni nella serata del 5. La notte tra il 3 ed il 4 agosto l'icona viene portata presso il santuario sul monte omonimo e l\u00ec viene venerata sino al pomeriggio del giorno, dopo quando fa ritorno al paese di Larderia che lo custodisce per tutto l'anno."}
{"id": "1240181", "revid": "729019", "url": "https://it.wikipedia.org/wiki?curid=1240181", "title": "Ferrovia Palermo-Corleone-San Carlo", "text": "La ferrovia Palermo Sant'Erasmo-Corleone-San Carlo era una linea a scartamento ridotto che collegava Palermo, capoluogo della Sicilia, con il suo retroterra l'interno, raggiungendo Corleone e San Carlo.\nStoria.\nLa Palermo-Corleone-San Carlo fu la prima linea a scartamento ridotto ad essere costruita in Sicilia; faceva parte dei primi progetti di costruzione di una rete ferroviaria in Sicilia che sopperisse alla mancanza di una qualsiasi rete viaria di collegamento tra l'interno e i punti di imbarco della costa. Le rotte navali costituivano infatti l'unica possibilit\u00e0 di comunicazione e commercio sia con gli altri centri dell'Isola che con il resto del mondo. Una ferrovia, ancor piccola, era ritenuta a quel tempo un formidabile mezzo di sviluppo per la commercializzazione delle risorse produttive agricole e minerarie la cui lavorazione e raffinazione avveniva nei centri costieri ove, in senso inverso, era disponibili i prodotti finiti di importazione.\nGi\u00e0 nel 1859 erano stati approntati alcuni progetti di costruzioni ferroviarie, in Sicilia, da parte di societ\u00e0 a capitale estero, belga e negli anni seguenti anche inglese e francese attratti dal fatto che la mancanza di vie di comunicazione interne rendeva appetibile l'investimento.\nUn progetto concreto per la costruzione di una tranvia a vapore a scartamento ridotto di 850\u00a0mm, vide la luce nel 1873; il 15 settembre del 1879 il Consiglio Provinciale di Palermo ne decise la costruzione ma come ferrovia a scartamento ridotto di 950\u00a0mm su progetto dell'ingegnere Achille Albanese.\nNel 1881 nacque un organismo consortile per costruire la ferrovia di Corleone ma i lavori ebbero inizio dopo che, nel giugno del 1883, venne subconcessa all'imprenditore inglese Robert Trewhella. I lavori di costruzione si svolsero tra il 20 aprile 1884 e il 20 dicembre 1886 quando venne inaugurata la prima tratta Palermo-Corleone. La societ\u00e0 di gestione della linea The Sicilian Railways Company Limited of London fu costituita il 17 febbraio 1887 come Societ\u00e0 Anonima per le Ferrovie Siciliane (SAFS).\nA partire dal 1889 si cominci\u00f2 a prospettare l'utilit\u00e0 di un prolungamento sino a Castelvetrano e alla costa mediterranea da dove arrivavano a Palermo i prodotti della pesca ed i vini. L'11 dicembre del 1898 la Societ\u00e0 Siciliana per le Ferrovie Economiche (SSFE) ottenne la concessione per la costruzione e per l'esercizio della Corleone-San Carlo e il 21 maggio 1903 inaugur\u00f2 il collegamento da Corleone fino al capolinea \"provvisorio\" della stazione di San Carlo, ultimo centro della Provincia di Palermo. Successivamente al riscatto della linea da parte delle FS il capolinea fu spostato a Burgio.\nNel 1910 la SAFS assorb\u00ec anche la prima tratta Palermo\u00a0\u2013 Corleone ma nel 1916 questa fu posta sotto esercizio governativo e dal 1918 affidata alle Ferrovie dello Stato.\nIl 30 novembre 1922 la linea intera dalla Stazione Sant'Erasmo a San Carlo, riscattata dallo Stato, fu data in gestione alle FS. La tratta di collegamento con la linea da Castelvetrano, da San Carlo a Sambuca di Sicilia, fu inaugurata il 29 settembre 1928. I primi passeggeri, per\u00f2, poterono usufruire del servizio solo dal 28 ottobre successivo in quanto 6\u00ba anniversario della \"Marcia su Roma\".\nFino al 1953 il treno per Corleone e San Carlo partiva dalla stazione di Palermo Sant'Erasmo e per un lungo periodo fu il mezzo pubblico pi\u00f9 utilizzato per collegare il capoluogo con la zona dell'interno corleonese. La stazione di Sant'Erasmo era situata vicina alla foce, sulla sponda sinistra, del fiume Oreto. Nell'estate del 1953 per\u00f2 il capolinea fu spostato, arretrandolo, ad Acqua dei Corsari e la stazione venne demolita. Tale tronco venne soppresso nel 1955.\nNel 1950 erano entrate in servizio le automotrici RALn 60 che sostituirono i treni effettuati con locomotiva a vapore. Il servizio bagagli e merci ebbe termine qualche anno dopo quando non circolarono pi\u00f9 treni a vapore con vagoni. L'introduzione delle automotrici aveva fatto registrare un consistente aumento del traffico viaggiatori ma l'arretramento, nel 1953, della stazione di inizio da \"Sant'Erasmo\", sita nel centro cittadino, alla periferica \"Acqua dei Corsari\" fece calare drasticamente il traffico.\nLa chiusura di tutta la linea venne decretata il 1\u00ba febbraio 1959, e la sua soppressione nel 1961.\nIl percorso.\nIl treno partito dalla stazione di Sant'Erasmo percorreva il litorale tra la via Messina e il Golfo di Palermo con i suoi stabilimenti balneari.\nAbbandonata poi la costa si inoltrava in salita all'interno fra gli agrumeti per Portella di Mare e la valle dell'Eleuterio. A Misilmeri il paesaggio era gi\u00e0 cambiato con i binari fra le coltivazioni di grano. Disceso a fondo valle oltrepassava il fiume Eleuterio percorrendo il viadotto Mortilli con tredici arcate di 12 metri.\nIl percorso raggiungeva quindi Villafrati.\nDa Villafrati il paesaggio era agricolo con terreni a pascolo; in vista del castello di Cefal\u00e0 Diana, la ferrovia proseguiva in salita verso Godrano volgendo a ovest nella valle del torrente Azziriolo.\nDopo la stazione di Godrano, si raggiungeva il bosco della Ficuzza con la stazione di Ficuzza; superato il fiume di Fratina, ci si dirigeva alla stazione Scalilli, ci si dirigeva poi alla stazione di Corleone. Da qui proseguiva tra colline coltivate a grano verso la stazione di Campofiorito detto Bellanova. Successivamente si raggiungeva Contessa Entellina, poi Donna Beatrice e Bisacquino. Infine ci si ritrovava in un paesaggio dagli aspetti mutevoli fino a Chiusa Sclafani.\nDopo iniziava la discesa verso la valle del Malotempo attraversando una serie di gallerie, per poi congiungersi nei pressi della stazione di San Carlo con la linea proveniente da Castelvetrano. Attraverso un viadotto oltrepassava poi il fiume Sosio e risalendo la valle del Verdura arrivava al capolinea della stazione di Burgio.\nStato attuale della linea.\nIl percorso fino al viadotto Mortilli \u00e8 praticamente scomparso, poi segue lo scorrimento veloce Palermo-Agrigento. Da Baucina in poi \u00e8 rintracciabile. Il tratto Godrano-Bosco Ficuzza-Corleone \u00e8 stato recuperato e viene attualmente utilizzato come percorso ciclopedonale.\nDati tecnici.\nMateriale rotabile utilizzato.\nMezzi di trazione.\nLe locomotive che prestarono servizio dalla costruzione erano di costruzione inglese.\nLe locomotive che prestarono il loro servizio sotto la gestione delle FS a partire dal 1932 e fino alla chiusura della linea furono le locomotive del gruppo R.301 e la loro versione a vapore surriscaldato R.302.\nA seguito della chiusura della linea ferroviaria Trieste-Parenzo intorno al 1930 vennero utilizzate anche alcune locomotive del tipo \"P\" previa trasformazione dello scartamento da \"bosniaco\" (760\u00a0mm) a \"ridotto italiano\" (950\u00a0mm) effettuata dalle officine di Palermo Sant'Erasmo. Dette locomotive rimasero in servizio fino alla met\u00e0 degli anni cinquanta.\nA partire dal 1950 vennero impiegate le nuove automotrici a scartamento ridotto Fiat del gruppo RALn 60."}
{"id": "1240184", "revid": "210513", "url": "https://it.wikipedia.org/wiki?curid=1240184", "title": "Bugatti Type 57", "text": ""}
{"id": "1240189", "revid": "599013", "url": "https://it.wikipedia.org/wiki?curid=1240189", "title": "Hhv", "text": ""}
{"id": "1240190", "revid": "3115", "url": "https://it.wikipedia.org/wiki?curid=1240190", "title": "Chaquan", "text": "Il Chaquan (\u67e5\u62f3) \u00e8 uno stile di arti marziali cinesi che \u00e8 popolare nel nord della Cina. \u00c8 classificato come Changquan (\u957f\u62f3, Pugilato lungo). \u00c8 sovente praticato da membri della comunit\u00e0 musulmana cinese, la minoranza Hui ed \u00e8 particolarmente diffuso nelle province di Shandong, Hebei, Henan, Shanxi e nell'area di Pechino. A volte troviamo utilizzati altri ideogrammi: 1) \u63d2\u62f3; 2) \u53c9\u62f3. Questo stile poi viene anche chiamato Chachui (\u53c9\u6376, percuotere incrociato).\nOrigini e sviluppo.\nSecondo i Chaquan quanpu (\u67e5\u62f3\u62f3\u8c31, albi genealogici dello stile Chaquan) e la storia tramandata dalle successive generazioni di praticanti, durante la dinastia Tang oppure durante la dinastia Ming, un generale dell'ovest della Cina, Hua Zongqi (\u6ed1\u5b97\u5c90), mentre stava partecipando alla spedizione contro i pirati giapponesi che attaccavano le coste cinesi, si ammal\u00f2 gravemente e venne curato ed ospitato nella zona di Guanxian (\u51a0\u53bf), nella provincia di Shandong. Quando egli si riprese dalla malattia insegn\u00f2 per gratitudine il proprio pugilato ai residenti. Siccome moltissime persone iniziarono a studiare con lui, Hua chiam\u00f2 ad aiutarlo Cha Shangyi (\u67e5\u5c1a\u4e49, anche conosciuto come Cha Mi'er \u67e5\u5bc6\u5c14), un suo Xiongdi (fratello nelle arti marziali e nelle sette) pi\u00f9 anziano.\nHua Zongqi insegn\u00f2 un pugilato che si chiamava Jiaziquan (\u67b6\u5b50\u62f3, pugilato struttura) ed era caratterizzato da movimenti completamente estesi quindi venne chiamato Dajia (\u5927\u67b6);\nCha Shangyi il Shenfa wu quan (\u8eab\u6cd5\u6b66\u62f3, pugilato marziale del metodo del corpo) uno stile compatto e veloce per cui venne detto Xiaojia (\u5c0f\u67b6). I loro successori, in onore dei due insegnanti chiamarono poi i stili rispettivamente Huaquan (\u6ed1\u62f3) e Chaquan (\u67e5\u62f3), per\u00f2 essi sono conosciuti come un unico stile detto Cha Hua quan (\u67e5\u6ed1\u62f3).\nLo Huaquan si compone di 4 Taolu ed il Chaquan di 10.\nDurante il regno dell'imperatore Qianlong della dinastia Qing, il Chaquan si \u00e8 separato in 3 scuole con leggere differenze tecniche:\nMolti famosi maestri di arti marziali cinesi che hanno contribuito alla fondazione del Wushu moderno o sportivo, quali Wang Ziping (\u738b\u5b50\u5e73), Chang Zhenfang (\u5e38\u632f\u82b3)e Zhang Wenguang (\u5f20\u6587\u5e7f), famosissimi in Cina, sono esperti di Chaquan.\nI movimenti del Chaquan sono eleganti, chiari, continui e ritmici. L'emissione di energia e di forza \u00e8 improvvisa e senza dispersione.\nI dieci Taolu del Chaquan.\nNella maggior parte dei casi le sequenze di questo stile sono contrassegnate con un numero progressivo da uno a dieci e perci\u00f2 chiamate per esempio Yilu Chaquan (prima via del Chaquan), Erlu Chaquan (seconda via del Chaquan) e cos\u00ec via. Ognuna di queste forme, poi, possiede un nome specifico. Questa sequenzialit\u00e0 corrisponde all'ordine di apprendimento di questi Taolu.\nQuesti sono i nomi:\nAltri Taolu.\nA livello di base, vengono appresi le seguenti forme: Shilu Tantui, Shilu Daochui, Shilu Huachao.\nAl livello superiore, dopo aver appreso le 10 forme, si imparano tre forme di Huaquan (\u6ed1\u62f3), tre forme di Paochuan (\u70ae\u62f3), quattro forme di Hongquan (\u6d2a\u62f3) e due forme di Tuiquan (\u817f\u62f3).\nVengono poi studiati 5 Duilian (esercizi in coppia) e numerose armi."}
{"id": "1240191", "revid": "767487", "url": "https://it.wikipedia.org/wiki?curid=1240191", "title": "Andrej Konstantinovi\u010d Lugovoj", "text": "\u00c8 un ex agente del KGB, accusato, di aver ucciso Aleksandr Litvinenko, dalla magistratura britannica.\n\u00c8 membro del parlamento ad \u00e8 stato nominato membro del Comitato per la Sicurezza della Duma.\nLa vicenda.\nLugovoj incontr\u00f2 a Londra Litvinenko il giorno (1\u00ba novembre, 2006) in cui quest'ultimo si ammal\u00f2.\nLitvinenko mori pi\u00f9 tardi a novembre per avvelenamento causato da polonio 210 ed il 22 maggio 2007 le autorit\u00e0 inglesi accusarono Lugovoj di omicidio richiedendone l'estradizione dalla Russia. L'estradizione venne rifiutata dalle autorit\u00e0 russe in quanto l'estradizione di un cittadino russo sarebbe negata dalla costituzione russa.\nLe conseguenze.\nL'amministrazione Obama ha disposto il suo inserimento in una lista nera, insieme con altri quattro cittadini russi, ai sensi di una legge del 2012 che attribuisce alla Presidenza USA questo potere in difesa dei diritti umani."}
{"id": "1240192", "revid": "125395979", "url": "https://it.wikipedia.org/wiki?curid=1240192", "title": "A ciascuno il suo (romanzo)", "text": "A ciascuno il suo \u00e8 un romanzo giallo di Leonardo Sciascia pubblicato per la prima volta nel 1966 dalla casa editrice Einaudi. \u00c8 il secondo romanzo poliziesco di Sciascia ed \u00e8 ispirato all'assassinio del commissario di pubblica sicurezza di Agrigento Cataldo Tandoy (1960).\nIl titolo \u00e8 la traduzione dal latino di \"unicuique suum,\" frase stampata sul retro della lettera minatoria che compare nel racconto ed elemento rilevante per l'indagine.\nTrama.\nIn una calda estate siciliana del 1964, in un piccolo borgo dell'entroterra, il farmacista del paese, tale Manno, riceve una lettera anonima in cui viene minacciato di morte. L'uomo, benvoluto da tutti i compaesani ed estraneo alla politica, aveva un'unica passione: la caccia. Incoraggiato anche dagli amici nell'ipotesi che si tratti di una burla, non d\u00e0 peso alla lettera e viene tragicamente ucciso durante una battuta di caccia insieme all'amico, il dottor Roscio. Gli inquirenti ipotizzano che il movente dell'assassino sia stata la presunta relazione di Manno con una frequentatrice della farmacia, ma questa pista si rivela sbagliata. Solo il professore Laurana, quasi ossessionato dall'omicidio, segue la pista giusta, ponendo la sua attenzione sulla parola nel retro del foglio: \"unicuique\", composta utilizzando i caratteri di un giornale, \"L'Osservatore Romano\", che ricevono solo due persone in paese: il parroco di Sant'Anna e l'Arciprete. Laurana recandosi prima da uno e poi dall'altro, intuisce che il vero bersaglio non era il farmacista Manno, bens\u00ec il dottor Roscio. Si reca dunque dalla moglie e dal padre di quest'ultimo e trova infine la soluzione del delitto: il dottor Roscio aveva scoperto la relazione che sua moglie, Luisa, aveva con il proprio cugino, l'avvocato Rosello, e che ormai continuava da anni. A causa dell'ultimatum che il dottor Roscio ha lanciato a Rosello, l'avvocato reagisce facendolo uccidere da un sicario. L'ultimatum infatti prevedeva che, se non fosse terminata la tresca con sua moglie, Roscio avrebbe fatto scoppiare uno scandalo sulla base di documenti compromettenti personalmente procuratisi. Laurana si propone di tenere per s\u00e9 i risultati della sua indagine, continuando per la sua strada. Ma non ci riesce in quanto viene sedotto ed ingannato dalla bella Luisa, che, in accordo con il cugino, vuole liberarsi della pericolosa testimonianza che avrebbe potuto costituire. Mentre il professor Laurana giace in una zolfara, Rosello e la vedova Roscio si sposano, rendendo dunque evidente che furono proprio la bella Luisa e il cugino a liberarsi del dottore per poter felicemente vivere insieme.\nFilmografia.\nNel 1967 usc\u00ec il film omonimo, diretto da Elio Petri (e sceneggiato da questo insieme a Ugo Pirro), liberamente ispirato al romanzo. Il film segna l'inizio del sodalizio artistico fra il regista Petri, lo sceneggiatore Ugo Pirro e Gian Maria Volont\u00e9, a cui seguiranno altri fortunati film nel corso degli anni settanta."}
{"id": "1240193", "revid": "115971648", "url": "https://it.wikipedia.org/wiki?curid=1240193", "title": "Old Windsor", "text": "Old Windsor (in lingua italiana: Vecchia Windsor) \u00e8 un centro di 4.775 abitanti della contea inglese del Berkshire.\nPosizione.\nOld Windsor \u00e8 situata subito a sud della maggiore citt\u00e0 di Windsor, e presso i villaggi di Englefield Green e Datchet. Sorge lungo il Tamigi, che ne forma il confine orientale.\nStoria.\nOld Windsor era in origine il sito di un importante palazzo dei Re sassoni. \u00c8 certo che l'insediamento fu costruito in difesa della residenza reale al tempo di Edoardo il Confessore (1060 circa), ma le prove archeologiche suggeriscono che i legami con la citt\u00e0 reale siano esistiti gi\u00e0 dal IX secolo. Old Windsor era nei favori del sovrano per la sua posizione: vicino al Tamigi per i trasporti e alla Foresta di Windsor per la caccia. Old Windsor fu anche la prima sede di una cattedrale e di un mercato. Il palazzo sassone fu poi sostituito dal Castello di Windsor a \"Nuova\" Windsor."}
{"id": "1240194", "revid": "117805088", "url": "https://it.wikipedia.org/wiki?curid=1240194", "title": "Le Ferriere", "text": "Le Ferriere \u00e8 una frazione del comune di Latina nell'omonima provincia.\nLa localit\u00e0 chiamata \"Le Ferriere\" sorge nei pressi di \"Satricum\", un'importante citt\u00e0 volsca e romana situata presso il fiume Astura.\nEra sede di un'importante santuario dedicato alla Mater Matuta, che rimase frequentato anche dopo la distruzione della citt\u00e0, almeno fino al II secolo a.C. Il santuario era sede inizialmente di un culto praticato all'aperto, sull'acropoli cittadina. Nel VI secolo a.C. venne eretto un primo tempio, sostituito da un secondo edificio di maggiore ampiezza nel V secolo a.C., che continu\u00f2 ad essere restaurato nei secoli successivi e del quale restano importanti resti.\nIl sito \u00e8 stato oggetto di scavi che hanno interessato l'abitato antico, con il santuario della Mater Matuta, e la necropoli, riportando alla luce una grande quantit\u00e0 di oggetti, tra cui spiccano alcune stipi votive del santuario, e una nota epigrafe in latino arcaico (vedi: testi latini arcaici).\nAlle Ferriere nell'estate del 2004 \u00e8 stato ritrovato il pi\u00f9 antico reperto enologico dell'Italia centrale: si tratta di uno \"skyphos\" in argilla depurata, datato alla met\u00e0 del V secolo a.C. Il vaso faceva parte di una tomba volsca collocata lungo la strada che dal Tempio della Mater Matuta portava ad \"Antium\".\nLe attuali Ferriere sorsero gi\u00e0 nel XVII secolo quando divent\u00f2 un luogo di lavorazione del ferro estratto nella vicina cava di Conca (oggi Borgo Montello) da cui trassero il nome.\nNel 1902 vi fu uccisa Maria Goretti, di cui conserva il luogo del martirio.\nStoria.\nPartendo dall'analisi del nome di questo piccolo borgo \"Le Ferriere\", si chiama cos\u00ec perch\u00e9 intorno al 1116, data l'ottima posizione sulle sponde del fiume Astura, i monaci di Grottaferrata tentarono l\u00ec l'estrazione del ferro grezzo e fondarono la ferriera per la lavorazione dello stesso sfruttando la potenza idrica del fiume. Fino al 1564 la ferriera rimase sotto il controllo monastico, successivamente dopo l'affidamento (nello stesso anno) di tutti i beni del territorio alla Camera Apostolica il territorio pass\u00f2 sotto l'egemonia papale e nel 1588 papa Sisto V rinnov\u00f2 con mezzi moderni ed efficienti la ferriera, la quale cominci\u00f2 a lavorare a pieno ritmo divenendo la pi\u00f9 importante del Lazio. Anche se durante il 1700, date le numerose guerre, era complicato rifornirsi di ferro grezzo proveniente dall'isola d'Elba la ferriera continu\u00f2 la sua attivit\u00e0, infatti il ferro grezzo veniva trasportato con grandi navi dai commercianti genovesi, in cambio di legname, pellami e cereali di cui era ricco il posto, sino ai pressi di Foce Verde (chiamato poi per lungo tempo Passo Genovese) dove veniva scaricato e trasportato con i bufali lungo gli argini dell'Astura fino alla ferriera. Il lungo trattato di commercio tra i residenti e i genovesi dur\u00f2 circa dal 1170 fino al 1865. Tra il 1740 e il 1744 il Vanvitelli ordin\u00f2 alla fonderia cinque enormi cerchioni di ferro per poter restaurare la cupola di San Pietro (per questa lavorazione furono adoperate circa quaranta tonnellate di ferro). Nel 1779 operavano tre fonderie quelle di \"Fondo\", di \"Mezzo\" e di \"Cima\". La ferriera funzion\u00f2 fino al 1865 quando venne decretata la chiusura dello stabilimento.\nSuccessivamente sulle \"ceneri\" dello stabilimento metallurgico, dopo che il borgo fu prima acquisito dal conte Achille Mazzoleni nel 1874, poi passato a don Leone Caetani e altri nel 1919 e infine essendo acquistato interamente dal sig. Gustavo Dominici, sorse la Cartiera che inizi\u00f2 a funzionare nel 1910 utilizzando le acque del fiume Astura che arrivava ai macchinari tramite dighe, canali e gallerie gi\u00e0 esistenti. La sua apertura \u00e8 consolidata da un documento redatto da cappellani passionisti in cui si afferma che: \"buoni industriali hanno quasi condotto a termine i grandi lavori per l'impianto di una cartiera che attiver\u00e0 sul posto gran numero di operai\". Tra il 1911 e il 1937 si pass\u00f2 da 600 persone stabili a 200 poich\u00e9 lo stabilimento ridusse molto la sua attivit\u00e0. Successivamente dal secondo dopoguerra nel 1945 fino al 1978 (anno della chiusura dell'impianto) lavoravano nella cartiera circa 270 operai tutti residenti nel borgo"}
{"id": "1240200", "revid": "125852237", "url": "https://it.wikipedia.org/wiki?curid=1240200", "title": "1Mobile", "text": "1Mobile (o UNO Mobile, noto anche come Carrefour UNO Mobile) \u00e8 un operatore virtuale di telefonia mobile italiano di propriet\u00e0 di Carrefour Italia Mobile S.r.l.\nL'operatore, \u00e8 presente come Carrefour Mobile anche in Belgio, Francia, Grecia, Polonia e Spagna.\nIn Italia, inizi\u00f2 la propria attivit\u00e0 il 7 giugno 2007 operando attraverso la rete di Vodafone.\nPer le numerazioni delle proprie SIM, a 1Mobile \u00e8 stata concessa la decade 379-3.\nDopo aver offerto per anni la connessione dati solo sulla rete 3G, il 18 settembre 2018 \u00e8 stata attivata la navigazione su rete 4G con velocit\u00e0 limitata a 60 Mbps; la navigazione 4G \u00e8 fruibile solo su SIM a 128K, che l'operatore ha iniziato a distribuire dopo il 2014.\nClienti.\nAl 31 dicembre 2014, 1Mobile registra: 397.000 utenze attive."}
{"id": "1240212", "revid": "287204", "url": "https://it.wikipedia.org/wiki?curid=1240212", "title": "Barnes Foundation", "text": "La Barnes Foundation di Merino Station \u00e8 situata a Merino Station, uno dei sobborghi di lusso di Filadelfia negli Stati Uniti; comprende opere a cavallo tra l'800 ed il '900.\nIl museo espone opere di: Paul C\u00e9zanne, Giorgio de Chirico, Paul Gauguin, El Greco, Francisco Goya, \u00c9douard Manet, Henri Matisse, Amedeo Modigliani, Claude Monet, Pablo Picasso, Pierre-Auguste Renoir, Henri Rousseau, Maurice Utrillo, Vincent van Gogh e altri."}
{"id": "1240218", "revid": "1543377", "url": "https://it.wikipedia.org/wiki?curid=1240218", "title": "Rio Marroccu de Siliqua", "text": "Il rio Marroccu de Siliqua, denominato rio de Sa Giorba nel suo tratto terminale, \u00e8 un corso d'acqua a regime torrentizio della Sardegna meridionale, nei monti del Sulcis. Fa parte del bacino imbrifero del lago Medau Zirimilis, che attraverso il rio de Su Casteddu confluisce nel Cixerri. Insieme al rio Fenugus, rappresenta il principale affluente del rio Camboni.\nNasce dalle pendici settentrionali del monte Genna Strinta e percorre inizialmente il settore orientale del bacino imbrifero in direzione N-NE, aggirando il complesso montuoso del monte Arcosu, fino a spostarsi al centro del bacino idrografico. Da questo punto, prosegue in direzione nord per confluire nel Camboni. Il Marroccu ha un bacino imbrifero piuttosto stretto, in senso est-ovest, e raccoglie principalmente le acque di deflusso del versante occidentale dello spartiacque che si estende dal monte Genna Strinta al monte Arcosu.\nLa sua portata \u00e8 alimentata soprattutto da affluenti di destra, che scorrono per circa 100-200 metri in pendii piuttosto scoscesi a causa della geomorfologia accidentata del territorio.\nIl tratto iniziale del Marroccu segue il confine occidentale della riserva WWF di monte Arcosu, in una localit\u00e0 paesaggisticamente suggestiva per le formazioni granitiche che si estendono dal monte Lattias al monte Arcosu. La zona, denominata S'Arcu de Marroccu, a circa 650\u00a0m di altezza, rappresenta l'unico valico naturale che collega, attraverso la stretta valle del rio Sa Canna, il bacino idrografico del rio Santa Lucia a quello del lago Medau Zirimilis, superando una cresta montuosa e impervia mediamente alta dai 750 ai 1000 metri. La localit\u00e0 \u00e8 una delle mete ricercate per l'escursionismo a piedi o in mountain bike e per l'avvistamento della fauna."}
{"id": "1240228", "revid": "125023092", "url": "https://it.wikipedia.org/wiki?curid=1240228", "title": "Massimiliano Emanuele di Baviera", "text": "Biografia.\nEra l'ultimo figlio della Principessa Ludovica di Baviera e del Duca Massimiliano in Baviera, fratello minore di Elisabetta, imperatrice d'Austria, e di Maria Sofia, ultima regina delle Due Sicilie.\nInfanzia.\nVisse insieme ai fratelli un'infanzia di notevole libert\u00e0. Molto atteso era per i bambini il ritorno a Possenhofen, dimora estiva della famiglia. Da adulti il legame con quel luogo fatto di giardini, lago e boschi si mantenne sempre fortissimo.\nMatrimonio.\nMassimiliano si innamor\u00f2 della Principessa Amalia di Sassonia-Coburgo-Kohary, figlia di Augusto di Sassonia-Coburgo-Kohary e di Clementina d'Orl\u00e9ans. La principessa era per\u00f2 fidanzata con il principe bavarese Leopoldo. Di Leopoldo, a sua volta, era innamorata l'arciduchessa Gisella d'Asburgo-Lorena, figlia di Francesco Giuseppe d'Austria e di Elisabetta.\nFu l'imperatrice a risolvere il problema cosicch\u00e9, poco tempo dopo, riusc\u00ec a far fidanzare Gisella con Leopoldo e Massimiliano con Amalia. Tenne molto poi a organizzare il matrimonio di Massimiliano.\nIl matrimonio fu felice ma Massimiliano mor\u00ec nel 1893 a soli 42 anni. Amalia lo compianse molto e lo segu\u00ec nella tomba un anno dopo.\nDiscendenza.\nLa coppia ebbe tre figli:"}
{"id": "1240230", "revid": "287204", "url": "https://it.wikipedia.org/wiki?curid=1240230", "title": "Bestbreeder from 1997 to 2000", "text": "Bestbreeder from 1997 to 2000 \u00e8 una raccolta della band melodic death metal finlandese Children of Bodom, pubblicata nel 2003.\nIl disco.\n\"Bestbreeder from 1997 to 2000\" \u00e8 un disco di Greatest Hits che raccoglie le migliori canzoni del quintetto dagli inizi della loro carriera fino a \"Follow the Reaper\" (2000), escludendo quindi l'album \"Hate Crew Deathroll\" (2003), uscito a inizio anno. L'album comprende anche \"Rebel Yell\", una delle poche canzoni del quintetto finlandese cantata in modo \"pulito\"."}
{"id": "1240231", "revid": "287204", "url": "https://it.wikipedia.org/wiki?curid=1240231", "title": "Sportclub Cham", "text": "Lo Sport Club Cham (ufficialmente, in tedesco \"Sportclub Cham 1910\") \u00e8 una societ\u00e0 calcistica svizzera con sede nella citt\u00e0 di Cham. La sua fondazione risale al 14 giugno 1910.\nMilita nella 1\u00aa Lega.\nStoria.\nLa squadra \u00e8 stata il primo club del Canton Zugo sotto il nome di \"Football Club Cham\". Ha giocato per decine di anni nelle leghe regionali finch\u00e9 nella stagione 1998-1999 \u00e8 stato promosso nella Prima Lega (terza divisione del campionato svizzero).\nAd ogni modo, alla fine di quella stagione il Cham \u00e8 retrocesso in Seconda Lega interregionale (quarta divisione) ove \u00e8 rimasto sino alla stagione 2002-2003 quando \u00e8 stato nuovamente promosso in Prima Lega.\nNella stagione 2006-2007 ha ottenuto la promozione nella Challenge League (secondo livello del calcio svizzero).\nStadio.\nLo SC Cham gioca le partite casalinghe allo stadio del Eizmoos costruito nel 1984, ha una capienza di 1\u00a0600 spettatori (100 seduti e 1\u00a0500 in piedi). Le dimensioni sono 105.2 m per 67.6 m.\nLa capacit\u00e0 di 1\u00a0600 spettatori non \u00e8 idonea per la Challenge League perci\u00f2 nella stagione 2007-2008 lo Sport Club Cham ha disputato le partite casalinghe nello stadio Herti Allmend dove gioca il FC Zug 94\nOrganico.\nRosa.\n\"Aggiornata al 21 giugno 2016\"."}
{"id": "1240233", "revid": "729019", "url": "https://it.wikipedia.org/wiki?curid=1240233", "title": "Douglas DC-5", "text": "Il Douglas DC-5 era un aereo di linea bimotore, ad ala alta, realizzato dalla Douglas Aircraft Company (nell'impianto di El Segundo) sul finire degli anni trenta.\nStoria.\nSviluppo.\nIl progetto del velivolo nacque con l'intenzione di proporre un aereo destinato ai collegamenti di breve/medio raggio, che fosse in grado di operare anche da aeroporti minori. Si trattava quindi di un velivolo destinato a itinerari pi\u00f9 corti rispetto a quelli del DC-3 e del quasi contemporaneo DC-4.\nIl disegno derivava da quello del bombardiere DB-7 dal quale riprendeva almeno due soluzioni tecniche che lo distinguevano senza dubbio dai due, pi\u00f9 famosi, predecessori commerciali: l'ala alta e il carrello d'atterraggio in configurazione tricicla anteriore.\nIl prototipo venne portato in volo per la prima volta il 20 febbraio 1939 ed era equipaggiato con una coppia di motori Wright GR-1820-F62 Cyclone da 850 hp: si trattava di un motore radiale a 9 cilindri raffreddato ad aria, sviluppato agli inizi degli anni trenta.\nI primi ordini per il velivolo non tardarono a pervenire: la KNILM, (\"Koninklijke Nederlandsch-Indische Luchtvaart Maatschappij\") compagnia operante nelle Indie Orientali Olandesi (che, nonostante le sigle assonanti, all'epoca nulla aveva in comune con la KLM) avanz\u00f2 richieste per quattro velivoli, la Pennsylvania Central Airways ne ordin\u00f2 sei e la SCADTA due. Tuttavia lo scoppio della guerra condizion\u00f2 ampiamente la vita operativa del nuovo aereo Douglas.\nDescrizione tecnica.\nNella sua configurazione di serie il DC-5 manteneva le caratteristiche evidenziate dal prototipo: ala alta, carrello triciclo anteriore, piani di coda con sensibile angolo diedro positivo, motori Wright Cyclone (anche se veniva offerta, in alternativa, l'installazione di motori Pratt &amp; Whitney R-1690). A seconda della configurazione scelta poteva trasportare dai 16 ai 22 passeggeri.\nImpiego operativo.\nPrima dello scoppio della guerra la Douglas riusc\u00ec a completare le consegne dei soli 4 esemplari ordinati dalla KNILM.\nDi questi quattro velivoli, uno rimase danneggiato durante il bombardamento di Darwin e, divenuto successivamente preda di guerra nipponica, fu impiegato dal Dai-Nippon Teikoku Rikugun K\u014dk\u016b Hombu. Gli altri tre esemplari riuscirono a riparare in Australia dove furono inquadrati nell\"Allied Directorate of Air Transport\" e impiegati dall'USAAF con la designazione di C-110.\nNel frattempo era stata portata a termine la costruzione di un lotto di sette velivoli ordinati dalla United States Navy: i primi tre, designati R3D-1, erano destinati al trasporto di 16 persone; ne vennero effettivamente consegnati solo due, poich\u00e9 uno and\u00f2 distrutto. I rimanenti quattro velivoli, cui fu assegnata la sigla R3D-2, montavano motori Wright Cyclone R-1820-44 da 1\u00a0000\u00a0hp e furono dotati di sedili ribaltabili e portellone laterale in fusoliera, per ospitare fino a 22 paracadutisti; vennero consegnati allo United States Marine Corps.\nParticolare fu la vita del prototipo: al termine dei collaudi venne acquistato a titolo personale da William Boeing in configurazione da 16 passeggeri; venne successivamente requisito dall'US Navy e impiegato con la designazione di R3D-3.\nUn solo DC-5 arriv\u00f2 ancora integro al termine del conflitto: venne venduto allo Stato di Israele, ufficialmente come velivolo civile; l'aereo, cui furono sbrigativamente tolte le insegne e dipinto a mano sul muso il nome di \"Yankee Pasha - The Bagel Lancer\", venne invece assegnato ai reparti da trasporto dell'Heyl Ha'Avir. Durante la guerra arabo-israeliana del 1948 venne occasionalmente impiegato come bombardiere: rimosso il portellone di carico laterale, le bombe venivano fatte cadere \"\"con una sapiente spinta del piede da parte di un membro dell'equipaggio\"\". Al termine della guerra, dopo essere stato impiegato anche come aula per l'istruzione dalla Airline School, l'ultimo DC-5 venne dismesso e rottamato alla met\u00e0 degli anni cinquanta."}
{"id": "1240235", "revid": "12379", "url": "https://it.wikipedia.org/wiki?curid=1240235", "title": "Bartleby the Scrivener", "text": ""}
{"id": "1240237", "revid": "9950871", "url": "https://it.wikipedia.org/wiki?curid=1240237", "title": "DEET", "text": ""}
{"id": "1240239", "revid": "965226", "url": "https://it.wikipedia.org/wiki?curid=1240239", "title": "24 ore del Delfino", "text": "La 24 ore del Delfino \u00e8 una gara podistica di ultramaratona che si disputa sulla distanza delle 24 ore.\nLa prima edizione della gara, risalente al 2003, si \u00e8 disputata a Bergamo sulla pista di atletica del campo CONI di Via delle Valli, la seconda e la terza invece si sono disputate ad Alzano Lombardo sulla pista dello stadio Carillo Pesenti Pigna.\nDal 2006 la gara si \u00e8 trasferita nel comune di Ciserano, dove i concorrenti devono gareggiare su di un tracciato stradale di 1000 metri. La lunghezza del percorso \u00e8 stata misurata e certificata dai giudici FIDAL.\nDurante lo svolgimento della gara su pista \u00e8 previsto il cambio del senso di marcia ogni sei ore, per cui i concorrenti girano in senso orario per dodici ore e dodici in senso antiorario.\nNel tracciato stradale non \u00e8 previsto il cambio del senso di marcia, in quanto sono presenti sul percorso sia curve a sinistra sia curve a destra.\nAllo scadere delle 24 ore gli atleti lasciano, nel punto in cui si trovano, un segnaposto; i giudici di gara provvederanno a misurare la distanze dal punto di partenza. La distanza sar\u00e0 poi sommata al numero dei giri percorsi moltiplicato per la lunghezza del giro.\nDal 2004 \u00e8 stata abbinata anche la 6 ore Bergamasca gara di ultramaratona, con partenza posticipata di circa 6 ore. \nNella gara su pista le due gare si disputano su corsie diverse (dalla prima alla quinta per la 24 ore, dalla sesta all'ottava per la 6 ore), mentre nella gara su circuito stradale il percorso \u00e8 lo stesso per tutte e due le gare. \nLa 24 ore del Delfino \u00e8 organizzata dal gruppo sportivo ASD Runners Bergamo.\nL'origine del nome.\nIl nome \u00e8 stato scelto per commemorare il cantante Alex Baroni che oltre ad essere un cantante era impegnato in attivit\u00e0 di carattere sociale a Roma.Il delfino era il logo scelto da Alex in questa sua attivit\u00e0.Alla manifestazione collabora attivamente anche il Comitato Alex Baroni.\nCuriosit\u00e0.\nLa \"24 ore del Delfino\" \u00e8 la prima 24 ore che (almeno sulla carta) ha avuto una durata di 25 ore.\nLa gara iniziata alle ore 10,00 di sabato 24 marzo ed ha avuto termine alle ore 11,00 di domenica 25 marzo. Nella notte tra sabato e domenica \u00e8 stata introdotta l'ora legale per cui si \u00e8 \"persa\" un'ora.\nRisultati.\nPrima edizione 2003 - Pista Campo CONI - Bergamo.\nAtleti classificati: 40.\nSeconda edizione 2004 - Pista Campo Carillo Pesenti Pigna - Alzano Lombardo.\nAtleti classificati: 50.\nTerza edizione 2005 - Pista Campo Carillo Pesenti Pigna - Alzano Lombardo.\nAtleti classificati: 65.\nQuarta edizione 2006 - Tracciato stradale 1000 metri - Ciserano.\nAtleti classificati: 68.\nQuinta edizione 2007 - Tracciato stradale 1000 metri - Ciserano.\nAtleti classificati: 81.\nSesta edizione 2008 - Tracciato stradale 1000 metri - Ciserano.\nAtleti classificati: 91.\nRecord della manifestazione.\n Yiannis Kouros - km 261,054 (anno 2008)\n Monica Casiraghi - km 226,130 (anno 2008)"}
{"id": "1240241", "revid": "56620", "url": "https://it.wikipedia.org/wiki?curid=1240241", "title": "Monte Hermada", "text": ""}
{"id": "1240242", "revid": "124569468", "url": "https://it.wikipedia.org/wiki?curid=1240242", "title": "Stadio Silvio Piola (Novara)", "text": "Lo stadio Silvio Piola (in precedenza semplicemente \"stadio comunale\") \u00e8 il principale stadio sportivo della citt\u00e0 italiana di Novara. \nDal 1976 al 2021 ha ospitato le partite della maggior societ\u00e0 calcistica della citt\u00e0, il Novara Calcio. \nNel 2021, a seguito di inadempienze finanziarie, il Novara Calcio viene escluso dal professionismo da parte della Lega Calcio ed il comune revoca la concessione di utilizzo dello stadio alla storica societ\u00e0.\nL'utilizzo dell'impianto viene quindi concesso alla nuova societ\u00e0 Novara Football Club, (fondata nel 2021 dall'imprenditore milanese Massimo Ferranti) che partecipa al campionato di Serie D.\nLo stadio ha ospitato anche alcune partite della Juventus Women, nella stagione 2018-2019.\nStoria.\nNel 1964, cominci\u00f2 il progetto preliminare di un nuovo impianto affidato all'architetto romano Antonio Nervi. I lavori iniziarono nel 1971, con una struttura in cemento armato prefabbricato ed una capienza iniziale di posti. L'ottima visibilit\u00e0 da ogni settore era garantita dall'assenza di reti, sostituite da un fossato profondo tre metri intorno al campo di gioco.\nDopo 44 anni il Novara lasci\u00f2 dunque il vecchio stadio comunale di viale Alcarotti, con il ricordo dei dodici campionati di Serie A l\u00ec disputati.\nLa partita inaugurale del nuovo stadio fu un'amichevole con la Juventus, vinta dal Novara per 2-1 nel pomeriggio del 22 gennaio 1976. La prima partita ufficiale fu Novara-Genoa (1-1) di Serie B il 25 gennaio 1976.\nL'assenza di un nome fece s\u00ec che gli spettatori lo chiamassero semplicemente \"comunale di viale Kennedy\", dal nome della via sulla quale si affaccia. Poi fu dedicato a Luciano Marmo e, dopo circa 22 anni, il 23 ottobre 1997 lo stadio venne intitolato a Silvio Piola con una cerimonia in municipio alla presenza dell'intera famiglia dello scomparso campione.\nTra il 1990 e il 1998 anche lo , data la temporanea inagibilit\u00e0 dello stadio comunale di viale Alcarotti (sua sede storica fin dal 1931), usufru\u00ec di questo stadio disputandovi parte delle proprie partite casalinghe (le restanti vennero giocate al campo comunale di Cerano).\nNell'estate del 2010, a seguito della promozione del Novara in Serie B, sono stati eseguiti alcuni interventi all'impianto tra cui la sostituzione della copertura della tribuna centrale, il posizionamento dei tornelli (obbligatori per il campionato cadetto), l'eliminazione del fossato, e soprattutto il rifacimento del terreno di gioco in erba sintetica, secondo la normativa FIFA 2 star (che consente di ospitare anche gare di UEFA Champions League). Infine, \u00e8 stata rifatta anche la Tribuna Stampa e ingrandita la Tribuna VIP. Tutto ci\u00f2 ha permesso di tornare a una capienza di oltre posti.\nIl 12 giugno 2011, in occasione della finale di ritorno dei play-off di Serie B, ottiene una deroga per aumentare la capienza, arrivando a posti nel settore ospiti, e aggiungendo 488 posti nella parte alta della tribuna centrale e altri 200 sparsi. Ci\u00f2 ha portato a una capienza complessiva per la partita a posti. Nell'estate del 2011, a seguito della promozione del Novara in Serie A, sono stati eseguiti lavori di ampliamento dello stadio che hanno visto l'innalzamento di strutture metalliche (dotate di seggiolini con schienale azzurri) in tubi all'altezza delle due curve, che hanno portato la capienza dell'impianto a spettatori. La societ\u00e0 aveva annunciato che nel caso lo stadio non fosse stato pronto per l'inizio del campionato, avrebbe disputato gli incontri casalinghi al Barbera di Palermo, eventualit\u00e0 poi non concretizzatasi.\nIl 28 ottobre 2013 \u00e8 stata fissata una targa commemorativa di \u00c1rp\u00e1d Weisz, allenatore del club nella stagione 1934-35 e morto in un campo di concentramento nazista ad Auschwitz. L'affissione avviene nel giorno in cui l'impianto ospita la gara di Serie B tra Novara e , conclusa sul punteggio di 1-1.\nNel 2015 il adott\u00f2 temporaneamente il Piola come campo interno, onde consentire l'esecuzione di alcuni lavori presso lo stadio Giuseppe Sinigaglia.\nNella stagione 2018-2019 lo stadio ha accolto le gare interne della Juventus Women, limitatamente ai turni di Champions League; nel medesimo anno il , essendo impossibilitato ad utilizzare il proprio campo casalingo e non avendo ottenuto per tempo il permesso di giocare a Vercelli, ha disputato al Piola la prima giornata del campionato di Serie C.\nGli ampliamenti delle curve, composti da tubi metallici, sono rimasti chiusi nella stagione 2018-2019 per poi essere riaperti in quella successiva (2019-2020).\nAlla fine della stagione di Serie C 2020-2021 il Novara Calcio della nuova propriet\u00e0 Pavanati, viene indagato per irregolarit\u00e0 sul versamento per l'iscrizione della squadra nella stagione successiva della Serie C: ci\u00f2 ha portato all'esclusione del club dai campionati professionistici.\nIl comune di Novara, a seguito di tale situazione, non rinnova la concessione di utilizzo dello stadio alla storica societ\u00e0 del Novara Calcio.\nL'utilizzo dello stadio \u00e8 stato concesso alla nuova societ\u00e0 Novara FC fondata dall'imprenditore milanese Massimo Ferranti, la quale disputa il campionato di Serie D 2021-2022.\nPrima partita del Novara (Serie B 1975-1976)"}
{"id": "1240245", "revid": "125023054", "url": "https://it.wikipedia.org/wiki?curid=1240245", "title": "Matilde di Baviera", "text": "Biografia.\nInfanzia.\nMatilde era figlia di Massimiliano Giuseppe in Baviera e di Ludovica di Baviera. Entrambi i genitori, tra di loro cugini, appartenevano alla dinastia dei Wittelsbach, ma la madre Ludovica apparteneva alla famiglia reale, in quanto figlia del re Massimiliano I Giuseppe, mentre il padre era membro di un ramo cadetto. Pertanto sia Matilde sia i suoi fratelli avevano il predicato dinastico \"in Baviera\", che li distingueva dai principi del ramo principale della loro famiglia cui spettava, invece, il predicato \"di Baviera\". Tuttavia, sia i principi di Baviera sia i duchi in Baviera avevano diritto allo stesso trattamento di Altezza reale.\nMatilde nacque al castello di Possenhofen, la residenza estiva di suo padre, dove trascorse gran parte dell'infanzia insieme ai suoi fratelli e alle sue sorelle, crescendo in un clima relativamente disteso e lontano dal cerimoniale della corte bavarese.\nMatrimonio.\nGi\u00e0 all'epoca in cui esisteva il Regno di Napoli, furono organizzate le nozze tra Matilde e Luigi, conte di Trani, figlio del re Ferdinando II delle Due Sicilie e cognato di Maria Sofia. Il matrimonio si celebr\u00f2 a Monaco il 5 giugno 1861 nella chiesa di Ognissanti.\nCrisi depressive.\nCome accadeva ad altri membri della sua famiglia, Matilde soffriva episodicamente di crisi depressive. Giocava un fattore ereditario, aggravato anche dai matrimoni tra consanguinei, ma anche lo stile di vita che le nobildonne conducevano: cameriere e bambinaie le sollevavano da qualunque incarico domestico cosicch\u00e9 le vuote giornate potevano risultare alquanto tediose.\nLa vita di Matilde era in fondo quella comune di tantissimi nobili senza un incarico ben preciso: viaggiava, si recava in localit\u00e0 termali o dai genitori e parenti. Sua compagna di viaggio era Maria Sofia, esiliata come lei.\nQuando ebbe la prima e unica figlia, Maria Teresa, divennero frequenti gli incontri con la sorella Sissi e sua figlia Maria Valeria. Tra le due cugine c'erano pochi anni di differenza e da compagne di giochi nell'infanzia rimasero legate per tutta la vita.\nSono rimaste nell'archivio di Stato degli Hohenzollern a Sigmaringen molte lettere di Maria Teresa inviate al padre o alla madre, che conducevano una vita separata.\nVedovanza.\nL'8 giugno 1886 a Parigi a 48 anni mor\u00ec Luigi di Trani. Si parl\u00f2 di suicidio ma ancora oggi non esiste una notizia certa. Matilde e la figlia rimasero a vivere a Baden-Baden, dove la principessa fu allieva del collegio Vittoria di Schloberg.\nMorte.\nGli ultimi anni di vita della contessa furono molto diversi rispetto al periodo dei grandi viaggi. In Germania e in Austria non c'era pi\u00f9 la monarchia e gran parte dei beni di famiglia erano stati confiscati. Pertanto sia Matilde sia Maria Sofia dovettero cercare di risparmiare il pi\u00f9 possibile.\nTra il 1923 e il 1924 Matilde ebbe un incidente e il ricovero in clinica. Qui le venne applicato un apparecchio e fu sottoposta ad esercizi riabilitativi per le gambe.\nLa contessa fu l'ultima, tra tutti i fratelli, a morire e venne sepolta nel cimitero di Monaco accanto alla sua dama di corte Nelly von Schmidt.\nDiscendenza.\nLuigi e Matilde ebbero un'unica figlia:\nDopo che Maria Teresa, sposata al principe ereditario Guglielmo di Hohenzollern-Sigmaringen, rese nonna tre volte Matilde, fu colpita di nuovo da una malattia del midollo spinale di cui aveva gi\u00e0 sofferto da bambina. . La paralisi and\u00f2 sempre peggiorando finch\u00e9 si spense il 1\u00ba marzo 1909 a Cannes, assistita fino all'ultimo dalla madre.\nDella figlia le restarono i tre nipoti: Augusta Vittoria (n. 19 agosto 1890) e i gemelli Federico Vittorio e Francesco Giuseppe (n. 30 agosto 1891).\nGuglielmo si rispos\u00f2 con la principessa Adelgonda di Baviera."}
{"id": "1240256", "revid": "287204", "url": "https://it.wikipedia.org/wiki?curid=1240256", "title": "Contea di Addison", "text": "La contea di Addison, in inglese Addison County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di 35.974 abitanti. Il capoluogo di contea \u00e8 Middlebury.\nGeografia fisica.\nLa contea si trova nella parte centro-occidentale del Vermont. L'U.S. Census Bureau certifica che l'estensione della contea \u00e8 di 2.093\u00a0km\u00b2, di cui 99\u00a0km\u00b2 coperti da acque interne.\nComuni.\nLa Contea di Addison conta 23 comuni, comprendenti 1 \"city\" e 22 \"town\"."}
{"id": "1240257", "revid": "1609279", "url": "https://it.wikipedia.org/wiki?curid=1240257", "title": "San Michele sconfigge Satana", "text": "San Michele sconfigge Satana \u00e8 un dipinto a olio su tavola trasportato su tela (268x160 cm) di Raffaello e aiuti, datato 1518 e conservato nel Museo del Louvre di Parigi L'opera \u00e8 firmata e datata sull'orlo della veste di san Michele: \"RAPHAEL VRBINAS PINGEBAT M.D.XVIII\".\nStoria e descrizione.\nL'opera venne commissionata nel 1517 da Lorenzo duca d'Urbino, tramite suo zio Leone X, per omaggiare l'alleato Francesco I di Francia. Fu inviata in Francia, assieme alla \"Sacra Famiglia\", nel giugno 1518. \u00c8 detta anche il \"Gran san Michele\" per distinguerla dalla tavola di analogo soggetto, anch'essa conservata al Louvre, ma di dimensioni ben pi\u00f9 ridotte (31x27 cm), databile al 1505 circa. La scelta del santo era legata all'Ordine di San Michele, di cui il re era Gran maestro, e l'atteggiamento battagliero alludeva alla crociata contro i Turchi che il papa tent\u00f2 vanamente di organizzare.\nVenne restaurata pi\u00f9 volte, dal Primaticcio, nel 1537-1540, e in seguito dal Gu\u00e9lin, nel 1685: tali interventi, uniti al trasporto su tela nel 1737 (una pratica assai diffusa in Francia), hanno compromesso la superficie pittorica. Il maestro dipinse alcune parti soltanto, oltre a ideare la composizione, avvalendosi probabilmente dell'aiuto di Giulio Romano. Dell'opera esistono numerose copie antiche, a testimonianza della sua celebrit\u00e0.\nSan Michele \u00e8 ritratto a piena figura, mentre incede eroico sopra il demonio schiacciandolo col piede e preparandosi a colpirlo con la lancia appuntita. I drappi svolazzanti amplificano il senso di movimento, che riecheggia esempi michelangioleschi. Satana, che regge il forcone, \u00e8 rappresentato in un efficace scorcio, tra rocce in cui si vedono fiamme, quali accessi agli Inferi. Ha corna che gli spuntano dai capelli crespi e ali di uccellaccio, ben diverse da quelle col piumaggio iridescente del santo. L'orchestrazione dei colori \u00e8 magistrale, cos\u00ec come l'uso espressivo ed incidente della luce, che faranno scuola per i classicisti del XVII secolo."}
{"id": "1240259", "revid": "1762751", "url": "https://it.wikipedia.org/wiki?curid=1240259", "title": "Football Club La Chaux-de-Fonds", "text": "Il Football Club La Chaux-de-Fonds \u00e8 una societ\u00e0 calcistica svizzera con sede nella citt\u00e0 di La Chaux-de-Fonds. La sua fondazione risale al 4 luglio 1894, e nel 1900 era la tredicesima squadra della Federazione calcistica della Svizzera. Milita nella Seconda Lega, la quinta divisione del campionato svizzero.\nStoria.\nDopo aver inaugurato lo stadio nel 1940 cominci\u00f2 l'et\u00e0 d'oro della squadra. Fra il 1948 e il 1964 il club vinse sei volte la Coppa di Svizzera e divenne tre volte campione svizzero. Negli anni 1954 e 1955 vinse sia il campionato che la Coppa di Svizzera.\nNel 1987 l'FC La Chaux-de-Fonds retrocesse in seconda divisione e nel 1993 retrocesse addirittura nella 1. Lega (terza divisione).\nNel 2003 ha ottenuto la promozione nella Challenge League.Nelle stagioni 2005-06 e 2006-07 \u00e8 stato Direttore Sportivo del Club Fabrizio Zaccone. Nella stagione 2005-06 il FC La Chaux-de-Fonds raggiunge un 5\u00ba posto come piazzamento finale nella Challenge League, per il Club il miglior risultato degli ultimi 20 anni.\nAlla sua guida nel campionato 2008-09 c'\u00e8 una vecchia gloria del calcio italiano, Stefano Maccoppi, che compie un autentico miracolo nel salvare i giallo-blu dalla retrocessione.\nAlla fine della stagione per\u00f2, a causa di seri problemi finanziari, alla squadra \u00e8 stata negata la licenza per l'ammissione alla stagione successiva della Challenge League. Il FC La Chaux-de-Fonds deve ricominciare dalla quinta serie nazionale, la Seconda Lega.\nStadio.\nIl FC La Chaux-de-Fonds gioca le partite casalinghe allo stadio La Charri\u00e8re costruito nel 1940, ha una capienza di 12'700 spettatori (2\u00a0500 seduti e 10\u00a0200 in piedi). Le dimensioni sono 110 m per 68 m."}
{"id": "1240262", "revid": "767487", "url": "https://it.wikipedia.org/wiki?curid=1240262", "title": "Vado... l'ammazzo e torno", "text": "Vado... l'ammazzo e torno \u00e8 un film del 1967, diretto da Enzo G. Castellari.\nTrama.\nMonetero e la sua banda assaltano un treno con 300 000 dollari d'oro. Nonostante il convoglio fosse pesantemente difeso dall'esercito, la rapina riesce, ma Pajondo, un uomo della banda di Monetero, approfitta della fiducia concessagli e scappa col bottino. \nLo \"Straniero\", un cacciatore di taglie, approfitta dell'occasione per trovare Monetero, a cui dava la caccia da molto tempo. Monetero, recandosi verso il confine col Messico, trova il traditore e lo costringe a parlare. Pajondo fa in tempo solo a dargli una medaglia dicendogli che \u00e8 la strada per arrivare al tesoro: nello stesso istante infatti, anche l'esercito arriva sul posto, uccide Pajondo e arresta Monetero.\nMonetero viene torturato, ma neppure lui sa dov'\u00e8 il tesoro perci\u00f2 viene condannato a morte. Contrario alla sentenza \u00e8 Clayton, un banchiere incaricato dalla banca centrale di recuperare il bottino ad ogni costo. Lo Straniero per\u00f2, fingendosi un prete, entra nella cella di Monetero e gli promette la libert\u00e0 in cambio di una parte del bottino. \nMonetero, non fidandosi, spacca in due la medaglia di Pajondo e gliene d\u00e0 un pezzo. Il giorno dopo per\u00f2, prima dell'esecuzione, Clayton vede la medaglia spaccata al collo di Monetero, e insospettitosi, gliela prende. Durante l'esecuzione, come promesso, lo Straniero crea un diversivo e finge di uccidere Monetero. \nAppena fuori dal forte per\u00f2, gli uomini di Monetero lo stanno aspettando: si riprendono la met\u00e0 della medaglia dallo Straniero ma lo lasciano vivo, riconoscenti per aver salvato il loro capo.\nClayton nel frattempo sta cercando di ricostruire la medaglia con la met\u00e0 che \u00e8 in suo possesso, grazie ad un annuario con tutti gli stemmi dei proprietari terrieri del posto, ma non ci riesce. Inoltre, gli uomini di Monetero cercano di riprendergli la met\u00e0 della medaglia in suo possesso, ma con un tempestivo intervento, lo Straniero li uccide tutti e si allea con Clayton.\nLa mattina dopo per\u00f2 Monetero manda molti pi\u00f9 uomini a rapire Clayton e lo Straniero lo lascia rapire. Seguendo i banditi a distanza, riesce a trovare il nascondiglio di Monetero e a sentire l'interrogatorio: scopre cos\u00ec che Clayton e Monetero erano d'accordo fin dall'inizio per rubare l'oro e dividerselo. Clayton promette a Monetero di consegnargli lo Straniero, e si fa dare la met\u00e0 della medaglia in possesso di Monetero per completare le ricerche.\nQuando Clayton torna in citt\u00e0 con la medaglia intera, lo Straniero gli dice di sapere dei suoi accordi segreti col bandito, ma egli non sa leggere, perci\u00f2 ha bisogno di Clayton per decifrargli il libro. Con la medaglia intera scoprono che quello \u00e8 lo stemma dei Montigo, una famiglia che nel 1750 possedeva un territorio poco distante dalla citt\u00e0 nel quale si trovano ancora delle rovine. Proprio in questo momento per\u00f2 arrivano gli uomini di Monetero a cercare Clayton, e nella confusione che ne scaturisce, lo Straniero riesce a scappare. Clayton e Monetero si recano alle rovine, dove trovano lo Straniero ad aspettarli.\nQuesti, che ha gi\u00e0 fregato il funzionario della compagnia di assicurazioni con sacchi pieni di sassi, piuttosto che vivere con i due nemici disposti a inseguirlo ovunque per riprendersi il malloppo, preferisce spartire con loro il bottino, nascosto nelle canne di un organo. Tuttavia gli uomini di Monetero non si fidano pi\u00f9 del loro capo e cominciano una sparatoria. Il cacciatore di taglie, il banchiere e il bandito sono quindi costretti a collaborare. Alla fine i tre eliminano i nemici e si affrontano in uno stallo alla messicana, ma invece di spararsi addosso scaricano le pistole sulle canne dell'organo, esultando alla vista dell'oro.\nCollegamenti ad altre pellicole.\n\"Vado... l'ammazzo e torno\" \u00e8 una battuta di Tuco (Eli Wallach) ne \"Il buono, il brutto, il cattivo\".\nMa i riferimenti non si esauriscono qui: il film stesso, ricalca la trama di quello di Sergio Leone, con tre uomini alla ricerca di un tesoro nascosto e il fatto che, nella scena iniziale del film, i tre banditi che arrivano in citt\u00e0 richiamano chiaramente i personaggi Tuco/Eli Wallach, Sentenza/Lee Van Cleef e il Biondo/Clint Eastwood.\nInoltre la scena in cui Lawrence Blackman e lo straniero si guardano a vicenda attraverso il binocolo \u00e8 una citazione all'analoga scena tra il Colonnello Mortimer e il Monco nel film \"Per qualche dollaro in pi\u00f9\".\nTitoli per l'estero.\nAll'estero il film \u00e8 uscito come:"}
{"id": "1240264", "revid": "125388437", "url": "https://it.wikipedia.org/wiki?curid=1240264", "title": "Visione di Ezechiele", "text": "La Visione di Ezechiele \u00e8 un dipinto a olio su tavola (40,7x29,5\u00a0cm) di Raffaello Sanzio, databile al 1518 circa e conservato nella Galleria Palatina di Firenze.\nStoria.\nL'opera \u00e8 ricordata da Vasari in casa del conte Vincenzo Ercolani a Bologna: \"un Cristo a uso di Giove in cielo e d'attorno i quattro Evangelisti, come gli descrive Ezechiel; uno a guisa di uomo e l'altro di leone e quello d'aquila e di bue, con un paesino sotto figurato per la terra, non meno raro e bello nella sua piccolezza che sieno l'altre cose sue nelle grandezze loro\".\nEsiste una traccia documentaria di un pagamento di 8 ducati d'oro dall'Ercolani al Sanzio nel maggio 1510, ma tutta la critica, dal Passavant in poi, ritiene che si trattasse di una semplice caparra, visto che i caratteri stilistici, cos\u00ec legati all'esempio delle \"Storie della Genesi\" di Michelangelo, impediscono di prendere in considerazione una datazione anteriore al 1516.\nA Firenze almeno dal 1589, venne forse ceduta dal fratello minore dell'Ercolani a Francesco I de' Medici. Fu collocata agli Uffizi e nel 1697 \u00e8 ricordata a Pitti, nell'appartamento del Gran Principe Ferdinando. Nel 1799 fu spoliata dai francesi, che la portarono a Parigi, fino al 1816.\nGi\u00e0 attribuita a Giulio Romano, su disegno del maestro, \u00e8 stata riassegnata alla piena autografia del maestro da recenti indagini, con una datazione che pu\u00f2 oscillare entro il 1516 e il 1518. Riferita prevalentemente al 1518, sarebbe, assieme al \"Ritratto di Leone X tra i cardinali\", una delle ultime opere interamente autografe del Sanzio, che a quell'epoca era preso da mille impegni, tra cui i progetti architettonici per San Pietro in Vaticano, le Stanze e gli arazzi per la Sistina; pu\u00f2 darsi per\u00f2 che il formato ridotto non richiedesse il consueto appoggio sugli aiuti.\nNel 2011 il dipinto \u00e8 stato al centro di una vicenda mediatica, quando lo studioso Roberto De Feo rintracci\u00f2 un altro esemplare di analogo soggetto e analoghe dimensioni in una collezione privata a Ferrara. Senza alcuna cautela attributiva, fu lanciata la notizia che il dipinto ferrarese fosse originale e il documentatissimo dipinto di Pitti una copia, che inizi\u00f2 a rimbalzare su numerose testate, che rincararono via via la dose, arrivando perfino a polemizzare su come il museo fiorentino potesse continuare a esporre quello che veniva definito \"un falso\". La vicenda ebbe conclusione con una relazione dello studioso all'Accademia dei Lincei, che peraltro non raccolse consensi dalla critica. Le meccaniche distorte della costruzione di scandali nel mondo della storia dell'arte e degli ormai frequenti rinvenimenti prodigiosi \"alla Dan Brown\" sono stati analizzati da Tomaso Montanari nel breve saggio \"La madre dei Caravaggio \u00e8 sempre incinta\" (2012).\nDescrizione e stile.\nNel Libro di Ezechiele \u00e8 narrata la visione del tetramorfo da cui derivano i simboli dei quattro Evangelisti. Raffaello, accennando appena un riferimento a Ezechiele nella figuretta in basso investita da un raggio di luce, rappresent\u00f2 la sfolgorante apparizione nel cielo di Dio contornato da due putti che gli reggono le braccia distese e poi l'angelo di san Matteo, il leone di san Marco, il bue (alato) di san Luca, e l'aquila di san Giovanni. Pare che la scena sia ispirata, nella composizione, da un rilievo su un sarcofago romano con il \"Giudizio di Paride\" a villa Medici, in cui una divinit\u00e0 levita seduta sopra un altro soggetto, in quel caso uno scudo. Stupiscono soprattutto i bagliori luminosi che invadono la tavola, in cui si riconoscono, della stessa materia delle nubi, una moltitudine di cherubini.\nOriginalissima \u00e8 l'impostazione che travalica le consuete leggi di prospettiva, impostando piuttosto un paesaggio a volo d'uccello, fatto di una riva marina o lacustre, con un albero lontano che offre un metro di misurazione spaziale. Questa sottile lingua \u00e8 popolata da due figurette, una illuminata in controluce in una radura, e una che incede verso di lui, forse con aureola, che sono state identificate forse come Ezechiele e come san Giovanni Evangelista che ricevette una visione a Patmos.\nL'alta qualit\u00e0 dell'opera, il respiro grandioso della composizione, lo scorcio ardito delle gambe del Padre Eterno e la rispondenza perfetta tra stesura e disegno sottostante, rivelata in occasione dell'esame riflettografico del 1984, ne fanno un sicuro autografo raffaellesco."}
{"id": "1240272", "revid": "52076", "url": "https://it.wikipedia.org/wiki?curid=1240272", "title": "Calcinculo", "text": ""}
{"id": "1240274", "revid": "1793900", "url": "https://it.wikipedia.org/wiki?curid=1240274", "title": "Crocifisso della basilica di San Domenico", "text": "Il Crocifisso della basilica di San Domenico di Bologna \u00e8 l'opera pi\u00f9 famosa di Giunta Pisano ed un'opera chiave della pittura duecentesca italiana. Misura 336x285 cm ed \u00e8 dipinto a tempera e oro su tavola sagomata. In basso reca fa firma \"\".\nStoria.\nIl Crocifisso venne realizzato probabilmente tra il 1250 e il 1254 per la basilica pi\u00f9 importante dell'ordine domenicano, dopo che Giunta aveva dipinto un crocifisso analogo per il centro della cultura francescana, la basilica di San Francesco ad Assisi (opera perduta). \nEra destinato ad essere appeso al di sopra del tramezzo (iconostasi), la struttura che separava la parte della chiesa destinata ai religiosi (il presbiterio) da quella destinata ai fedeli. Il crocifisso veniva quindi a trovarsi appeso e leggermente inclinato verso il centro della navata, e focalizzava l'attenzione dei fedeli durante le funzioni e la preghiera. \nCol Concilio di Trento venne tolto dalla sua collocazione e relegato in una posizione defilata, coperto da pesanti ridipinture che vennero asportate solo nel 1935. \nDescrizione.\nLa critica riconosce a Giunta Pisano il merito di essere il primo italiano ad aver dipinto il \"Christus patiens\", cio\u00e8 il Cristo morto sulla Croce. Inoltre, a differenza di esempi precedenti bizantini (come la Croce bizantina del Museo Nazionale di San Matteo di Pisa) per la prima volta su scala monumentale il corpo di Cristo \u00e8 arcuato verso la sinistra, debordando dal braccio della croce e occupando una delle due fasce laterali dove anticamente venivano raffigurate le scene della Passione, che quindi cedono il passo ad uno sfondo di motivi geometrici. L'effetto \u00e8 quello di accentuare la sofferenza del Cristo, all'insegna di un realismo tutt'altro che simbolico.\nSui tabelloni alle estremit\u00e0 dei bracci laterali \"Maria\" e \"San Giovanni\" sono raffigurati a mezzo busto (invece delle piccole figure intere bizantine) e nell'atteggiamento del compianto. La parte inferiore del soppedaneo \u00e8 dispersa, cos\u00ec come il tondo che doveva trovarsi sopra la cimasa.\nStile.\nRispetto alle precedenti croci di Santa Maria degli Angeli e di San Ranierino, Giunta riesce ad imprimere maggiore volumetria all'intera figura e alle singole parti del corpo, dotando i muscoli di un vigore ed una possanza solo parzialmente raggiunti prima.\nCi\u00f2 \u00e8 conseguito grazie al cosiddetto pittoricismo, vale a dire all'uso di righe scure molto sottili, parallele e concentriche, tracciate con la punta del pennello, la cui densit\u00e0 si fa pi\u00f9 alta nelle zone scure e pi\u00f9 rada nelle zone chiare del corpo. Il corpo \u00e8 diviso in aree circoscritte e ben distinte, quasi come i pezzi di un'armatura scomponibile. Nelle zone di contatto tra zone diverse, per esempio al confine tra i muscoli pettorali e il costato, si passa improvvisamente da un'alta ad una bassa frequenza di righe sottili, mentre all'interno della stessa area, per esempio entro il muscolo pettorale, si ha un gradiente, un passaggio graduale che crea una modulazione chiaroscurale ben precisa e autonoma.\nQuesto pittoricismo crea una pittura densa e pastosa, un corpo bronzeo, come una lamina a sbalzo su una superficie piana, raggiungendo una volumetria mai vista prima, n\u00e9 in altri pittori n\u00e9 in Giunta stesso.\nAnche il volto non \u00e8 risparmiato da questa nuovo stile e le ciocche della barba e dei capelli diventano tante ciocchettine pi\u00f9 piccole e sottili.\nLo stato di conservazione della tavola non permette di apprezzare i dettagli del perizoma che comunque appare intessuto di tante pieghe e pieghettine, a differenza del panno bianco steso di quello di san Ranierino, che, per quanto morbido e dotato di modulazioni chiaroscurali a definirne le pieghe, non raggiunge i virtuosismi di questo crocifisso bolognese.\nIl maggiore realismo di quest'opera appare anche per il maggiore incurvamento del corpo verso sinistra, gravato dal suo stesso peso. Passando dal primo crocifisso sopravvissuto di Assisi, a quello pisano di san Ranierino a quello di Bologna, si osserva un progressivo incurvamento, come \u00e8 evidente dal maggiore sprofondamento della linea dei muscoli pettorali verso il basso rispetto a quelle dei gomiti.\nL'opera \u00e8 nel complesso eccelsa anche se le parti anatomiche sono ancora semplificate e l'attenzione alla provenienza della luce ed agli effetti da questa creati \u00e8 ancora trattata in maniera piuttosto intuitiva. Sar\u00e0 proprio da qui che l'arte di Cimabue partir\u00e0, con la realizzazione del suo primo crocifisso che \u00e8 decisamente ispirato a quest'opera di Giunta Pisano. D'altra parte il \"Crocifisso di Arezzo\" fu dipinto per la locale chiesa domenicana, quindi verosimilmente richiesto simile al Crocifisso della chiesa madre a Bologna."}
{"id": "1240275", "revid": "2184720", "url": "https://it.wikipedia.org/wiki?curid=1240275", "title": "Prima o poi divorzio!", "text": "Prima o poi divorzio! o Doppia coppia (\"Yes, Dear\") \u00e8 una serie televisiva statunitense in onda per sei stagioni, dal 2000 al 2006, e trasmessa sul canale CBS. In Italia la prima stagione \u00e8 stata trasmessa da Canale 5 con il titolo \"Doppia Coppia\" (titolo con il quale viene trasmessa anche in Svizzera su RSI LA1) dall'8 maggio 2004 al 25 luglio 2004 ogni sabato e domenica alle 12.00, ed in seguito dal 5 giugno 2006 all'11 agosto 2006 con le stagioni 2-4 inedite (pi\u00f9 qualche episodio della s.5) nel preserale feriale alle 19.00 con doppio episodio su Italia 1. In seguito i restanti episodi inediti della quinta e sesta stagione furono trasmessi l'estate successiva del 2007 ogni domenica con doppio episodio alle 19.25 sempre su Italia1 che ne ha interrotto la messa in onda a soli 9 episodi dalla fine. La serie \u00e8 stata replicata nel periodo gennaio/aprile del 2008 su Italia 1 ogni mattina alle 11.25, ma la messa in onda fu interrotta all'episodio 5.08; ulteriori repliche sono in onda, sempre su Italia 1, dall'ottobre 2008 alle 6.00 delle mattine feriali e, finalmente, sono stati trasmessi, fino al 10 gennaio 2009, anche gli ultimi episodi inediti della sesta (ed ultima) stagione.\nLa canzone della sigla s'intitola \"Family is Family\" ed \u00e8 scritta ed eseguita da Bill Janovitz.\nLe repliche delle s.2-6 sono andate in onda sul canale digitale terrestre gratuito Iris dal 27 ottobre 2008 al 10 marzo 2009, tutti i giorni feriali alle 12.00.\nTrama.\nLos Angeles, (USA). Greg Warner (Anthony Clark) \u00e8 un produttore esecutivo di cinema e Kim Warner (Jean Louisa Kelly) \u00e8 una casalinga madre di Sammy, e successivamente di Emily. La sorella di Kim, Christine Hughes (Liza Snyder) e suo marito Jimmy Hughes (Mike O'Malley) insieme ai loro due figli, Dominic (Joel Homan) e Logan (Brendon Baerg), vivono nella casa degli ospiti dei Warner, dove lo stile di vita bizzarro e disinvolto degli Hughes, va in contrasto con quello pi\u00f9 tirato e snob di Greg. Le storie ruotano attorno alla crescita dei figli, il lavoro (specialmente dopo che Greg fa assumere Jimmy agli studios cinematografici come guardia di sicurezza), il sesso, e spesso vede i quattro adulti scontrarsi in coppie gli uni contro gli altri - come quando Jimmy e Greg cercano di manipolarsi l'un l'altro, o le rispettive mogli, o viceversa. In aggiunta, Jimmy diventa il centro delle situazioni pi\u00f9 assurde e divertenti della serie.\nSul finire della quinta stagione, gli Hughes hanno abbastanza soldi da poter abbandonare finalmente la casa degli ospiti e per comprare la casa accanto e i Warner sono costretti a trasferirsi da loro in una situazione capovolta che ricopre l'inizio della sesta stagione. Tuttavia Savitsky fa un accordo con uno studio cinematografico giapponese e riassume Greg in modo che i Warner possono tornare nuovamente ad abitare nella loro casa. Nell'ultima scena dell'episodio finale, un terremoto colpisce Los Angeles: la casa dei Warner subisce danni minimi, ma gli Hughes hanno pi\u00f9 sfortuna e la serie si conclude con la famiglia che si presenta alla porta dei Warner chiedendo se la casa degli ospiti sia ancora disponibile.\nEpisodi.\nLa serie, al suo esordio, fu definita dalla critica \"la peggiore sit-com della stagione\" e candidata, quindi, ad essere il primo show ad essere cancellato quell'anno; tuttavia gli ascolti furono incredibilmente solidi, nonostante i vari spostamenti di palinsesto, e fu una certezza per la CBS durante i successivi anni. Al termine della quarta stagione, la CBS mise in pausa il programma, ma alla fine ordin\u00f2 una quinta stagione di 13 episodi; ci fu un risollevamento degli ascolti e quindi venne ordinata anche una sesta stagione di 22 episodi. Due episodi della quinta stagione non vennero trasmessi, ma furono recuperati durante la messa in onda della sesta stagione che, per\u00f2 nel frattempo, fu decurtata a 13 episodi anzich\u00e9 22, dopodich\u00e9 fu cancellata, lasciando lo show senza una vera conclusione."}
{"id": "1240276", "revid": "2014155", "url": "https://it.wikipedia.org/wiki?curid=1240276", "title": "Augusto I di Sassonia", "text": "Biografia.\nI primi anni.\nAugusto nacque a Freiberg, figlio pi\u00f9 giovane e terzo (ma secondo sopravvissuto) dei figli di Enrico IV di Sassonia e di Caterina di Meclemburgo. Egli prosegu\u00ec la linea Albertina dei Wettin. Nato luterano, ricevette un'ottima educazione ed ebbe occasione di studiare all'Universit\u00e0 di Lipsia.\nQuando il Duca Enrico mor\u00ec nel 1541, egli ritenne che le proprie terre dovessero essere divise in modo eguale tra i suoi due figli; ma questo andava contro le leggi della linea Albertina e come tale il Ducato pass\u00f2 intatto al figlio maggiore, Maurizio. Augusto, comunque, rimase in rapporti amichevoli con il fratello ma, non essendo necessaria la sua presenza nel Ducato, trascorse la maggior parte del suo tempo alla corte di Ferdinando I d'Asburgo a Vienna.\nNel 1544 Maurizio assicur\u00f2 al fratello l'appannaggio del Vescovato di Merseburg; ma Augusto era molto stravagante e torn\u00f2 alla corte di Dresda. Egli sostenne il fratello durante la guerra della Lega Smalcaldica, e nella politica che port\u00f2 l'elettorato da Giovanni Federico I, il capo della casata della linea Ernestina dei Wettin, a Maurizio.\nA Torgau, il 7 ottobre 1548 Augusto spos\u00f2 Anna di Danimarca, figlia del Re Cristiano III di Danimarca e di Dorotea di Sassonia-Lauenburg. La coppia prese residenza stabile a Wei\u00dfenfels ed ebbe quindici figli.\nMa poco dopo il matrimonio, Augusto desider\u00f2 una posizione migliore nel suo ruolo nella casata. Il risultato fu che Maurizio fu molto pi\u00f9 generoso con il fratello, che venne fu Reggente di Sassonia nel 1552 durante l'assenza dell'elettore. Augusto comp\u00ec un viaggio in Danimarca quando, alla morte di Maurizio, nel luglio 1553, divenne elettore di Sassonia.\nElettore di Sassonia.\nLa prima preoccupazione del nuovo elettore fu quella di precisare la sua posizione. Questo obbiettivo era stato assicurato da un trattato firmato a Naumburg nel febbraio 1554, quando, in cambio dei diritti su Altenburg e altre terre, Giovanni Federico riconobbe Augusto come Elettore di Sassonia. L'Elettore, comunque, si sent\u00ec continuamente braccato in quanto pensava che la linea Ernestina lo volesse scalzare dalla propria posizione, e tutta la sua politica venne contraddistinta da questo timore.\nNella politica dell'impero Augusto ag\u00ec secondo due princ\u00ecpi fondamentali: coltivare una salda amicizia con gli Asburgo e mantenere la pace tra le due fazioni religiose. A questa politica potrebbe essere affiancato il suo interesse nelle questioni religione come con la Pace di Augsburg nel 1555, il suo tortuoso cammino alla Dieta di Augsburg undici anni dopo e il suo tentativo di venire incontro alle esigenze dei calvinisti. La sua politica di \"pax religiosa\" fu sancita da un'accurata politica matrimoniale che vide sua nipote Anna sposa del Cattolico Guglielmo d'Orange, al tempo in cui l'Olanda era vassalla degli Asburgo, nel 1561.\nUn solo avventimento aveva rischiato di rompere l'alleanza tra Austria e Sassonia. Nel 1568 venne organizzato il matrimonio tra Giovanni Casimiro, figlio dell'Elettore Palatino Federico III, ed Elisabetta, figlia di Augusto, e per un certo tempo parve che quest'ultimo volesse sostenere il genero nell'organizzare una rivolta anti-austriaca nei Paesi Bassi. Augusto entr\u00f2 inoltre in contatto con gruppi ugonotti; ma la sua preparazione in politica estera, caus\u00f2 presto la sua caduta in disgrazia presso l'Elettore Palatino.\nPolitica religiosa.\nL'ostilit\u00e0 tra Albertini ed Ernestini diede molti problemi ad Augusto. Un pretendente di nome Matthias Flacius pretese una posizione d'influenza sulla famiglia ducale. Costui cerc\u00f2 di ostacolare Augusto, spingendo il Duca Giovanni Federico a far valere i propri diritti sull'Elettorato di Sassonia. Associato a Flacius si trovava un cavaliere, Guglielmo di Grumbach, che, non soddisfatto delle sole parole, cerc\u00f2 con la forza di deporre Augusto. Dopo molti diverbi Grumbach e il suo protettore, Giovanni Federico, vennero posti sotto bando imperiale, e Augusto venne reintegrato nella propria posizione. La sua campagna nel 1567 fu breve e di grande successo. Giovanni Federico si arrese e pass\u00f2 il resto della propria vita in prigione sino alla morte avvenuta nel 1595; Grumbach venne catturato e giustiziato. \nNel 1576 si oppose alla proposta dei principi tedeschi protestanti di non partecipare alle guerre contro l'Impero Ottomano, continuando a supportare gli Asburgo.\nL'espansione del territorio.\nL'elettore trascorse gran parte del suo tempo nel tentativo di estendere i domini paterni. Nel 1573 divenne tutore di Giovanni Guglielmo di Sassonia-Weimar, e la sua capacit\u00e0 fu tale da consentirgli di annettere Henneberg all'Elettorato di Sassonia. La sua domanda di denaro, gli consent\u00ec di prendere il sopravvento sugli stati a lui vicini, e secondo questa linea si assicuro il Vogtland e la regione di Mansfeld. Nel 1555 aveva proposto una nomina per il Vescovato di Mei\u00dfen, nel 1561 aveva assicurato l'elezione del proprio figlio Alessandro a Vescovo di Merseburg, e tre anni pi\u00f9 tardi a Vescovo di Naumburg; e quando questo principe mor\u00ec nel 1565 questi vescovati passarono sotto il diretto controllo di Augusto.\nCome governante fu illuminato ed attento alle questioni economiche. Egli favor\u00ec il commercio ed incoraggi\u00f2 gli emigranti delle Fiandre a stabilirsi nella propria regione, migliorando il sistema stradale, regolando la coniazione di monete ed inaugurando il primo sistema postale. Egli era soprattutto interessato a promuovere l'agricoltura, e rinnov\u00f2 la citt\u00e0 di Dresda con nuove costruzioni di straordinaria bellezza. Le sue leggi furono giuste e numerose. La costituzione del 1572 fu uno dei suoi prodotti, e con questa govern\u00f2 la chiesa, le universit\u00e0 e la polizia, migliorando l'amministrazione della giustizia, ed il sistema fiscale divenne pi\u00f9 equo.\nGli ultimi anni.\nIl 1\u00ba ottobre 1585 l'Elettrice Anna mor\u00ec. Tre mesi dopo, il 3 gennaio 1586, nella citt\u00e0 di Dessau, Augusto si spos\u00f2 in seconde nozze con Agnese Edvige, figlia del Principe Gioacchino Ernesto. La sposa era appena tredicenne; il marito, aveva quasi sessant'anni. Augusto mor\u00ec un mese dopo questo suo nuovo matrimonio, e venne sepolto nella Cattedrale di Freiberg. L'unico suo figlio sopravvissuto, Cristiano I, fu il suo successore.\nMatrimoni e successioni.\nAugusto I di Sassonia spos\u00f2 in prime nozze Anna di Danimarca (1532 \u2013 1585) dalla quale ebbe 15 figli:\nDalla seconda moglie, Agnese Edvige di Anhalt, non ebbe figli."}
{"id": "1240277", "revid": "22475", "url": "https://it.wikipedia.org/wiki?curid=1240277", "title": "Delage D8", "text": "La D8 era un'autovettura di lusso prodotta tra il 1929 ed il 1940 dalla Casa automobilistica francese Delage.\nProfilo.\nLa D8 fu lanciata nel 1929, a pochissima distanza dal crollo della Borsa di Wall Street. Nonostante ci\u00f2, per\u00f2, la D8 seppe farsi valere dal punto di vista commerciale, tanto da rubare clienti alla Bugatti, una delle sue pi\u00f9 accanite rivali. Non a caso, la D8 \u00e8 una delle Delage pi\u00f9 conosciute.\nLa D8 fu immessa nel mercato come sostituta della lussuosa Type GLS, ma fu prodotta, come vedremo, in diverse configurazioni, sia di carrozzeria che di meccanica, includendo anche motorizzazioni minori, che la ponevano per molti versi anche come erede della Type DM.\nLa D8, come tutte le auto di lusso di quei decenni, fu realizzata in diverse carrozzerie, a seconda del cliente, che nella fattispecie era molto benestante e poteva permettersi una carrozzeria su misura.\nLe prime D8 erano commercializzate in due versioni: \"normale\" ed S. Per la versione \"normale\" erano previsti tre autotelai differenti tra loro principalmente per le loro tre misure di passo: il pi\u00f9 corto era di 3167 mm, l'intermedio era di 3467\u00a0mm e il pi\u00f9 lungo arrivava a ben 4066, con una lunghezza del corpo vettura di oltre 5 metri e mezzo!\nLa D8 S, invece, era realizzata su un telaio di tipo sportivo, dal passo decisamente accorciato (2837\u00a0mm) per enfatizzare le doti di agilit\u00e0 e maneggevolezza su strada.\nEntrambe queste D8 montavano per la prima volta nella storia della Casa francese un motore a 8 cilindri in linea da 4061 cm\u00b3, con distribuzione ad asse a camme centrali e a valvole in testa. Si trattava di fatto del primo motore ad 8 cilindri per la Casa francese. La potenza massima era di 102 CV a 3500 giri/min per la versione \"normale\" e di 120\u00a0CV per la versione S. La trazione era posteriore ed il cambio era manuale a 4 marce, delle quali la terza e la quarta erano sincronizzate. L'impianto frenante prevedeva quattro tamburi, mentre le sospensioni erano di tipo molto tradizionale per l'epoca, visto che prevedevano l'assale rigido sia davanti che dietro, con balestre semiellittiche e ammortizzatori a frizione.\nLa velocit\u00e0 massima della D8 normale era di quasi 120\u00a0km/h, mentre la D8 S riusciva a sfiorare i 130\u00a0km/h.\nEntrambe le versioni furono prodotte fino al 1933.\nMa gi\u00e0 dall'anno prima fu introdotta una versione minore della D8, cio\u00e8 la D8 15, dove il numero 15 indicava i cavalli fiscali. Le D8 con motore da 4.1 litri, infatti, erano classificate come 23\u00a0CV dal punto di vista fiscale, mentre la D8 15 montava invece un nuovo 8 cilindri in linea, ma della cilindrata di 2668\u00a0cm\u00b3, in grado di erogare la potenza massima di 80\u00a0CV a 4400 giri/min. Per queste sue caratteristiche, la D8 15 trov\u00f2 una valida concorrente anche nella Citro\u00ebn 15CV e in molte altre vetture di cilindrata tra i 2.5 ed i 3 litri, come la Lancia Astura. La D8 15 fu prodotta sia in versione normale che in versione S, su telaio a passo accorciato, fino al 1934.\nNello stesso anno furono introdotte la D8 85 e la D8\u00a0105. La prima era la versione pi\u00f9 tranquilla, disponibile in due varianti di telaio, da 3378 e 3578\u00a0mm di passo. Montava un 8 cilindri in linea da 3570\u00a0cm\u00b3, in grado di erogare una potenza massima di 85\u00a0CV a 4000 giri/min. La seconda era invece pi\u00f9 brillante e dal carattere pi\u00f9 sportiveggiante: era realizzata su un telaio a passo accorciato (3296\u00a0mm) e montava lo stesso motore della D8 85, ma rivisto in modo da erogare 105 CV. Sia la D8 85 che la D8\u00a0105 furono tolte di produzione nel 1935, in seguito alla grave crisi della Casa francese, che determiner\u00e0 l'acquisizione della stessa da parte della Delahaye.\nSotto l'egida della Delahaye, la Delage continu\u00f2 a produrre vetture, sempre con meccanica Delage, ma su nuovi telai provenienti dalla Delahaye: fu cos\u00ec che nel 1936 vide la luce la D8\u00a0100, prima D8 nata sotto la nuova gestione. In questo periodo, la Delahaye si rese famosa per le sue vetture carrozzate da carrozzieri come Figoni et Falaschi e Saoutchik, secondo lo stile \"flamboyant\" in voga nella seconda met\u00e0 degli anni trenta. Anche le Delage nate sotto la Delahaye non fecero eccezione e ci\u00f2 valse anche per la D8, che fu prodotta anche con carrozzerie dalle splendide forme aerodinamiche a goccia.\nLa D8\u00a0100 montava un 8 cilindri in linea da 4303\u00a0cm\u00b3, in grado di erogare 90\u00a0CV di potenza massima a 3900 giri/min. Era realizzata su un telaio a due varianti di passo, 3388 e 3667\u00a0mm, ma a partire dal 1937 si rese disponibile solo la versione a passo pi\u00f9 lungo.\nAll'inizio del 1939, la D8\u00a0100 ricevette un nuovo motore da 4744\u00a0cm\u00b3, sempre frazionato in 8 cilindri, ed in grado di erogare 115\u00a0CV di potenza massima a 4200 giri/min.\nNel 1940, la D8\u00a0100 fu tolta di produzione.\nSi \u00e8 detto poco sopra che la D8\u00a0100 fu resa disponibile nel 1937 solo a passo lungo: la ragione stava nel fatto che la versione a passo corto cambi\u00f2 denominazione e divenne D8\u00a0120, che condivideva telaio e meccanica con le vecchie D8\u00a0100 a passo corto. Ma gi\u00e0 a partire dal 1938, la D8\u00a0120 ricevette un nuovo motore da 4.7 litri, lo stesso che sarebbe stato montato l'anno seguente sulle contemporanee D8\u00a0100. Anche la D8\u00a0120 ricevette sinuose carrozzerie firmate dai pi\u00f9 estrosi carrozzieri dell'epoca. Nel 1940, la D8\u00a0120 fu tolta di produzione assieme alla D8\u00a0100."}
{"id": "1240282", "revid": "9951319", "url": "https://it.wikipedia.org/wiki?curid=1240282", "title": "Doppia coppia (serie televisiva)", "text": ""}
{"id": "1240283", "revid": "287204", "url": "https://it.wikipedia.org/wiki?curid=1240283", "title": "Contea di Albany (Wyoming)", "text": "La contea di Albany si trova in Wyoming. Il suo capoluogo amministrativo \u00e8 Laramie ed \u00e8 sede dell'Universit\u00e0 del Wyoming.\nGeografia fisica.\nLa contea ha un'area di 11.160 km\u00b2 di cui lo 0,84% \u00e8 coperto d'acqua. Confina con le seguenti contee:"}
{"id": "1240286", "revid": "2091899", "url": "https://it.wikipedia.org/wiki?curid=1240286", "title": "Spasimo di Sicilia", "text": "Lo Spasimo di Sicilia (\"Andata al Calvario\") \u00e8 un dipinto a olio su tavola trasportata su tela (318x229 cm) di Raffaello Sanzio e aiuti, databile al 1517 e conservato nel Museo del Prado di Madrid. L'opera \u00e8 firmata su una pietra in primo piano \"RAPHAEL URBINAS\".\nStoria.\nLa tavola fu commissionata dal monastero olivetano di Santa Maria dello Spasimo (da cui il nome dell'opera) di Palermo. Dipinta a Roma entro il 1517 (quando venne replicata su un'incisione di Agostino Veneziano) venne inviata per mare, ma la nave sub\u00ec un viaggio avventuroso, riportato dal Vasari e da Vincenzo Borghini, finendo per naufragare. Le onde portarono la tavola verso le coste nei dintorni di Genova, dove fu \"ripescata e tirata in terra, fu veduta essere cosa divina e per questo messa in custodia, essendosi mantenuta illesa e senza macchia o difetto alcuno, percioch\u00e9 sino alla furia de' venti e l'onde del mare ebbono rispetto alla bellezza di tale opera\". Mentre la fama del ripescaggio miracoloso si spandeva, i siciliani dovettero ricorrere al favore del papa per riaverla: di nuovo imbarcata arriv\u00f2 finalmente a destinazione a Palermo.\nNel 1661 venne acquistato dal vicer\u00e9 spagnolo del Regno di Sicilia Ferrando de Fonseca per il re Filippo IV, che la volle sull'altare maggiore della cappella del monastero dell'Escorial. Fu a Parigi dal 1813 al 1822, per effetto delle spoliazioni napoleoniche, e in tale occasione si procedette al trasporto su tela, pratica allora consueta in Francia, dopodich\u00e9 torn\u00f2 nelle collezioni spagnole.\nLe condizioni della pala, anche a causa del cambio di supporto, non sono buone, per cui \u00e8 stata rimossa per il restauro fino alla sua nuova presentazione alla mostra \"El \u00faltimo Rafael\" nel 2012.\nDescrizione e stile.\nLa pala d'altare mostra il Redentore che caduto sulla via del Calvario si rivolge alla Madre, sorretta dalla Maddalena e dalle pie donne. La scena \u00e8 molto affollata, con numerosi soldati sia a piedi che a cavallo, ma ha una piacevole apertura paesistica al centro, tra le due macchie di colore dello stendardo rosso e di un edificio.\nL'espressivit\u00e0 \u00e8 drammatica e intensa, con un veloce incedere della narrazione: Ges\u00f9 sembra chiedere soccorso alla madre, che allunga le braccia invano, come per volerlo sostenere; nella concitazione generale un soldato sta per sferzare un colpo di lancia e un altro, girato di spalle, strattona la corda legata in vita a Ges\u00f9 senza piet\u00e0; al centro la possente muscolatura di Simone di Cirene si fa carico dello sforzo di risollevare la croce.\nEvidenti sono i rimandi al gusto nordico, come la \"Piccola\" e la \"Grande Passione\" di D\u00fcrer, e alla concitazione michelangiolesca, tali da anticipare il manierismo. L'ideazione \u00e8 sicuramente del Sanzio, ma la stesura \u00e8 riferita in gran parte agli allievi, come usuale nell'ultima fase della carriera del pittore.\nBibliografia.\n\u2022 M. A. Spadaro, \"Raffaello e lo Spasimo di Sicilia\", Accademia di Scienze Lettere ed Arti, Palermo 1991"}
{"id": "1240290", "revid": "1226", "url": "https://it.wikipedia.org/wiki?curid=1240290", "title": "Complotto", "text": ""}
{"id": "1240291", "revid": "1226", "url": "https://it.wikipedia.org/wiki?curid=1240291", "title": "Congiura", "text": ""}
{"id": "1240297", "revid": "287204", "url": "https://it.wikipedia.org/wiki?curid=1240297", "title": "Armoriale dell'artiglieria dell'Esercito italiano", "text": "Questa pagina contiene le armi (stemmi e blasonature) delle unit\u00e0 facenti parte dell'Arma di Artiglieria dell'Esercito Italiano."}
{"id": "1240299", "revid": "174852", "url": "https://it.wikipedia.org/wiki?curid=1240299", "title": "Rhein Dremrydd", "text": ""}
{"id": "1240304", "revid": "1632387", "url": "https://it.wikipedia.org/wiki?curid=1240304", "title": "Lovex", "text": "Lovex \u00e8 un gruppo alternative metal proveniente da Tampere, in Finlandia. \nBiografia.\nIl gruppo ha iniziato la sua attivit\u00e0 nel 2001-2002, quando diversi dei componenti, di cui uno ormai fuoriuscito, gli altri provenienti da altri gruppi, decisero di fondare un proprio gruppo per suonare musica rock e divertirsi. \nDal 2004 hanno scritto e registrato diverse canzoni, ottenendo un buon successo. Il loro primo successo, Bleeding, venne commercializzato nei negozi nell'agosto del 2005. Il loro secondo singolo, Guardian Angel, venne pubblicato nel Gennaio del 2006 ed ebbe un enorme successo in Finlandia. Nel marzo del 2006 venne pure pubblicato il loro primo album dal titolo Divine Insanity. Il singolo Guardian Angel venne pubblicato in contemporanea il 5 gennaio 2007 in Germania, Svizzera e Austria, mentre l'album fu pubblicato il 16 febbraio successivo. Per il resto d'Europa la pubblicazione era prevista per la primavera del 2007. I Lovex hanno, quindi, partecipato all'Eurovision 2007, arrivando tuttavia terzi alla finale finlandese dopo i Thunderstone e Hanna Pakarinen."}
{"id": "1240305", "revid": "599013", "url": "https://it.wikipedia.org/wiki?curid=1240305", "title": "Bruce Bowen", "text": "Caratteristiche tecniche.\nBowen rientrava nella categoria dei \"lockdown defenders\", termine che, in gergo cestistico, indica i difensori in grado di marcare il diretto avversario con eccezionale efficacia: in virt\u00f9 di questa caratteristica, era solito prendere in consegna il pi\u00f9 pericoloso tra gli esterni avversari. Discreto tiratore da tre punti, non godeva di un repertorio tecnico particolarmente vasto.\nCarriera.\nPrima di diventare professionista ha giocato per l'universit\u00e0 di Cal State Fullerton. Non venne scelto da nessuna squadra durante il draft NBA 1993.\nDeterminato a passare al professionismo, si trasfer\u00ec in Francia dove gioc\u00f2 con l'\u00c9vreux. La stagione fu per lui positiva, tanto che l'anno seguente firm\u00f2 un contratto con i Miami Heat, che per\u00f2 sciolsero il contratto poco prima dell'inizio della stagione.\nGioc\u00f2 in squadre di categorie minori statunitensi sino al trasferimento al Besan\u00e7on. Prima del termine della stagione pass\u00f2 ai Miami Heat con un contratto iniziale di dieci giorni, esteso poi fino alla fine del campionato: Bowen gioc\u00f2 solo una partita, ma era finalmente riuscito ad accedere alla lega professionistica americana.\nFirm\u00f2 un contratto biennale con i Boston Celtics dove gioc\u00f2 due anni per poi passare ai Philadelphia 76ers: qui rimase per\u00f2 solo per met\u00e0 campionato per poi tornare di nuovo a Miami. La svolta della carriera arriva nella stagione 2001-02 quando passa ai San Antonio Spurs, dove diventa l'emblema della grande difesa di una squadra capace di vincere tre titoli NBA.\nIl 23 giugno 2009 \u00e8 stato ceduto, insieme ai compagni Kurt Thomas e Fabricio Oberto, ai Milwaukee Bucks in cambio di Richard Jefferson. Il 31 luglio \u00e8 stato tagliato dalla franchigia del Wisconsin.\nIl 3 settembre 2009 ha annunciato il ritiro. Durante la conferenza stampa ha dichiarato che stava valutando l'ipotesi di ritirarsi gi\u00e0 da cinque anni.\nIl 21 marzo 2012 la sua maglia numero 12 \u00e8 stata ritirata dai San Antonio Spurs, \u00e8 il settimo numero ritirato dalla franchigia texana.\nIl 9 luglio 2015, con il suo permesso, la maglia numero 12 \u00e8 stata concessa alla stella LaMarcus Aldridge."}
{"id": "1240307", "revid": "1543377", "url": "https://it.wikipedia.org/wiki?curid=1240307", "title": "Contea di Adams (Dakota del Nord)", "text": "La contea di Adams (in inglese Adams County) \u00e8 una contea del Dakota del Nord, USA. Al censimento del 2000 la popolazione era di 2.593 abitanti. Il suo capoluogo \u00e8 Hettinger.\nStoria.\nLa contea \u00e8 stata istituita il 13 marzo 1885. Il nome le \u00e8 stato dato in onore di John Quincy Adams, sesto Presidente degli Stati Uniti.\nGeografia fisica.\nL'U.S. Census Bureau certifica che l'estensione della contea \u00e8 di 2.561\u00a0km\u00b2, di cui 2.559\u00a0km\u00b2 composti da terra e 2\u00a0km\u00b2 composti di acqua.\nConfina con le seguenti contee:"}
{"id": "1240308", "revid": "57872", "url": "https://it.wikipedia.org/wiki?curid=1240308", "title": "Castello Raggio (Genova)", "text": ""}
{"id": "1240311", "revid": "1805885", "url": "https://it.wikipedia.org/wiki?curid=1240311", "title": "Dialogo del Salvatore", "text": "Il Dialogo del Salvatore \u00e8 uno dei testi Apocrifi del Nuovo Testamento, scritto in lingua copta nel II secolo. Il testo rimanente contiene un dialogo tra il Salvatore (Ges\u00f9) e alcuni discepoli - in qualche modo simile, o possibilmente basata, sul Vangelo di Tommaso - espone la cosmologia gnostica.\nRitenuto perduto, ne \u00e8 stata ritrovata una sola versione pesantemente danneggiata - il Codice coptico - con lacune tra i Codici di Nag Hammadi nel 1945.\nNon va confuso con altri testi considerati apocrifi, come il \"Vangelo del Salvatore\" e il \"Libro del Salvatore\"."}
{"id": "1240313", "revid": "187", "url": "https://it.wikipedia.org/wiki?curid=1240313", "title": "Mario Ferrari-Aggradi", "text": ""}
{"id": "1240317", "revid": "363629", "url": "https://it.wikipedia.org/wiki?curid=1240317", "title": "Contee del Colorado", "text": "Lo stato statunitense del Colorado \u00e8 suddiviso in 64 contee. Due di queste contee, la citt\u00e0 e la contea di Denver e la citt\u00e0 e la contea di Broomfield, sono stati fusi in una giurisdizione unificata.\nll codice di stato degli Stati Uniti () \u00e8 CO e la sua \u00e8 08.\nStoria.\nQuando il territorio del Colorado venne creato, nel 1861, il territorio era suddiviso in 17 contee (Summit, Larimer, Weld, Boulder, Gilpin, Clear Creek, Jefferson, Arapahoe, Douglas, lago, Conejos, Costilla, Parco, Fremont, El Paso, Pueblo e Huerfano) e la Riserva dei Cheyenne. Nel febbraio 1866 venne creata la nuova contea, Las Animas, seguita da Saguache nel dicembre dello stesso anno.\nBent County \u00e8 stata creata nel febbraio 1870, seguito da Greenwood nel mese successivo. Il 2 febbraio 1874, Gran County ed Elbert County, il 10 febbraio, La Plata, Hinsdale e Rio Grande. Greenwood \u00e8 stato assorbito in Bent il 5 febbraio.\nIl 1\u00ba agosto 1876, il Colorado divent\u00f2 uno Stato e aveva solo 26 contee. \nNel gennaio del 1877, Routt e Ouray sono diventate delle contee, a marzo dalle contee Gunnison e Custer. Nel mese di febbraio 1879, Chaffee County. Nel 1881, Dolores County e Pitkin County. Il numero \u00e8 salito a 40 nel 1885 con la creazione di Archuleta County il 14 aprile. \nWashington County e Logan County sono stati entrambi creati nel 1887. Tra il 19 febbraio e il 16 aprile a 1889, Morgan, Yuma, Cheyenne, Otero, Rio Blanco, Phillips, Sedgwick, Kiowa, Kit Carson, Lincoln, Prowers, Baca, e le contee Montezuma si sono formate, portando il totale a 55."}
{"id": "1240321", "revid": "57872", "url": "https://it.wikipedia.org/wiki?curid=1240321", "title": "Castello d'Albertis di Genova", "text": ""}
{"id": "1240323", "revid": "768068", "url": "https://it.wikipedia.org/wiki?curid=1240323", "title": "Gabardine", "text": "La gabardine (termine in francese maggiormente usato) o gabardina \u00e8 un tessuto in filato pettinato in tinta unita, di un certo peso e mano asciutta.\nL'origine del nome viene fatta risalire a un mantello di lana in uso in Francia nel Rinascimento o al termine spagnolo usato circa nello stesso periodo per indicare la tuta degli operai.\nStruttura.\nSi ottiene con una armatura a saia, che crea una diagonale. Quella della gabardina \u00e8 molto inclinata, i fili di ordito hanno una densit\u00e0 doppia rispetto a quelli della trama, sono molto sottili e molto ritorti. Il risultato \u00e8 un tessuto con dominante d'ordito, molto chiuso e compatto ma adattabile, con superficie rasata, segnata da costine ben inclinate, pi\u00f9 evidenti sul diritto. La rigatura sottile e inclinata, l'aspetto ben finito e un po' lucido, la mano fine e asciutta, ne fanno un tessuto elegante, adatto a tagli di sartoria.\nSi realizza in lana, cotone e fibre miste.\nAdatto all'abbigliamento, sia maschile sia femminile, si utilizza per pantaloni, abiti, gonne, giacche e soprattutto per gli impermeabili. A seconda del materiale usato e al peso del filato produce capi adatti al periodo estivo o invernale.\nL'impermeabile trench, reso famoso da attori come Humphrey Bogart, \u00e8 realizzato in Gabardina."}
{"id": "1240325", "revid": "30445", "url": "https://it.wikipedia.org/wiki?curid=1240325", "title": "Battaglia di Nikopolis", "text": ""}
{"id": "1240327", "revid": "287204", "url": "https://it.wikipedia.org/wiki?curid=1240327", "title": "Gaio Ottavio Appio Suetrio Sabino", "text": "Sabino era originario di \"Histornium\", nel Sannio. Era figlio del senatore Suetrio Sabino e nipote di Appia Veturia Coeciva Sabinilla, a sua volta figlia di Appio Claudio Pulcro. Fu \"decemvir stilitibus Iudicandis\" (193/194), \"quaestor candidatus\" (201), \"tribunus plebis candidatus\" (203) e \"praetor de liberalibus causis\" (intorno al 206). Nel 207 fu legato d'Africa, poi \"curator viarum\" della Via Latina (209/210) e \"iuridicus per Aemiliam et Liguriam\" (210/211).\nTra il 211 e il 213 Sabino fu legato della Legio XXII \"Primigenia\" in Germania superiore. Accompagn\u00f2 l'imperatore Caracalla, come \"comes\" e comandante di alcune vessillazioni della XI \"Claudia\" (\"dux vexillationis legionis XI Claudiae\"), nella campagna germanica dell'estate-autunno 213, dopo la quale divenne legato della Rezia per tre mesi (ottobre-dicembre 213).\nNel 214 Sabino divenne console ordinario; in seguito sembra sia divenuto prefetto dell'annona (215/216), tenendo al contempo la \"correttura\" dell'Italia (fu infatti nominato \"electus ad corrigendum statum Italiae\"). Divenne poi governatore della Pannonia inferiore, incarico dal quale venne destituito dall'imperatore Macrino nel 217.\nNel 240 concluse la sua carriera col secondo consolato. Fu \"pontifex\" e augure, appartenendo quindi a due dei quattro pi\u00f9 grandi collegi sacerdotali."}
{"id": "1240330", "revid": "144796", "url": "https://it.wikipedia.org/wiki?curid=1240330", "title": "Alberto Vassallo di Torregrossa", "text": "Biografia.\nFiglio di Rosario e di Rosa, dei baroni Torregrossa, frequent\u00f2 il seminario arcivescovile di Catania e poi il collegio San Michele di Acireale. Per iniziare gli studi sacri, superata la licenza liceale, entr\u00f2 come alunno nel Pontificio Seminario Romano Maggiore, dove si laure\u00f2 in sacra teologia e in diritto canonico e civile. Ottenne anche il diploma di alta letteratura leoniano.\nIl 22 settembre del 1888 venne ordinato sacerdote nella chiesa di San Sebastiano di Caltanissetta da Giuseppe Francica-Nava de Bondif\u00e8, vescovo titolare di Alabanda ed ausiliare dello zio Giovanni Battista Guttadauro di Reburdone vescovo di Caltanissetta. Celebr\u00f2 la sua prima messa nella chiesa madre di San Cataldo.\nNel 1889 venne ammesso all'Accademia dei Nobili Ecclesiastici, dove segu\u00ec il corso di diplomazia ecclesiastica.\nNel 1891 fu nominato canonico della Chiesa Madre di San Cataldo. Fond\u00f2 la compagnia delle orsoline di sant'Angela Merici di San Cataldo.\nLo zio vescovo lo defin\u00ec \"la gemma della sua diocesi\".\nNel 1892 entr\u00f2 come apprendista nella segreteria di stato vaticana. Nel 1898 papa Leone XIII lo nomin\u00f2 suo cameriere segreto e, su segnalazione del cardinale Mariano Rampolla, lo invi\u00f2 quale segretario della nunziatura apostolica di Monaco di Baviera. Nel 1902 venne inviato come uditore alla nunziatura apostolica di Bruxelles e, per desiderio del nunzio, monsignor Macchi, pass\u00f2 nuovamente a Monaco, dove fu insignito della commenda del Santo Sepolcro.\nIl 25 novembre 1913 papa Pio X lo nomin\u00f2 arcivescovo titolare di Emesa e lo invi\u00f2 come delegato apostolico a Bogot\u00e0. Il 10 gennaio del 1914 il papa lo ricevette in udienza particolare ed il 18 gennaio, ricevette la consacrazione episcopale dal segretario di stato, il cardinale Raffaele Merry del Val, presso il collegio Pio-latino-americano. Il 25 gennaio fu ricevuto nuovamente dal papa in udienza particolare di commiato.\nPapa Benedetto XV lo invi\u00f2 nel 1916 come diplomatico internazionale a Buenos Aires e nell'agosto del 1925 lo nomin\u00f2 nunzio apostolico di Monaco di Baviera.\nEbbe occasione di incontrarsi diverse volte con Hitler. In seguito alla perdita di autonomia dei lander tedeschi dal 30 gennaio del 1934, la nunziatura apostolica di Monaco di Baviera venne soppressa il 23 ottobre del 1936.\nTornato in Italia, si ritir\u00f2 nella natia San Cataldo, dove per un periodo collabor\u00f2 nella pastorale della Chiesa Madre, amministrando in sacramento della Cresima o ascoltando le confessioni. Mor\u00ec a 93 anni, il 7 settembre del 1959.\nIl 27 aprile 2009 la salma dell'alto prelato \u00e8 stata riesumata (dalla cappella del clero del Cimitero di San Cataldo) e sistemata in una cassa nuova, alla presenza del Vescovo di Caltanissetta Mons. Mario Russotto. Il 7 settembre, a 50 anni dalla morte, la salma \u00e8 stata tumulata nella Chiesa Madre di San Cataldo, accanto alla tomba dell'arcivescovo Cataldo Naro.\nScritti.\nPubblic\u00f2 il \"Piccolo studio del clero belga\"."}
{"id": "1240332", "revid": "324090", "url": "https://it.wikipedia.org/wiki?curid=1240332", "title": "Paper Walls", "text": "Paper Walls \u00e8 il sesto album degli Yellowcard, il terzo e ultimo registrato sotto etichetta Capitol Records.\nIl primo annuncio di questo lavoro comparve sul sito ufficiale del gruppo il 16 ottobre 2006. La pre-produzione dell'album cominci\u00f2 in quello stesso mese, mentre le sessioni di registrazione ebbero luogo tra gennaio e marzo del 2007. In questo periodo la band present\u00f2 in anteprima delle canzoni del nuovo album suonandole dal vivo in alcuni concerti.\nIl 22 maggio 2007 fu rivelata la copertina del nuovo album, e fu annunciato che sarebbe stata pubblicata anche una versione speciale, con un dvd contenente due tracce esclusive, i dietro le quinte e gallerie fotografiche. Infine, tra il 10 e il 12 luglio 2007, il gruppo ha dato la possibilit\u00e0 a tutti i fan di ascoltare in anteprima, dalla sua pagina su MySpace, ogni singola canzone del nuovo album.\nIl primo e unico singolo estratto dall'album \u00e8 stato \"Light Up the Sky\". Il secondo singolo avrebbe dovuto essere \"Keeper\", ma anche a causa delle difficolt\u00e0 finanziarie della Capitol, esso non fu mai distribuito. Le stesse difficolt\u00e0 finanziarie, unite all'insuccesso del precedente disco \"Lights and Sounds\", sono state alla base della scarsissima promozione effettuata dalla Capitol per quest'album.\nAntefatti.\nDopo l'insuccesso di pubblico di \"Lights and Sounds\", la band ha cercato di correggere il tiro e tentato di ricreare l'energia che possedeva il predecessore \"Ocean Avenue\", maturata per\u00f2 con l'esperienza pi\u00f9 oscura dell'album del 2006.\nClassifiche.\nL'album ha esordito al 13\u00ba posto della Billboard 200, compiendo un passo indietro rispetto al predecessore che si era classificato quinto. Si \u00e8 poi classificato al 6\u00ba posto nella classifica degli album rock, al 5\u00ba in quella alternative e al 46\u00ba in quella degli album digitali.\nIn Australia l'album si piazza al 25\u00ba posto della classifica generale, scendendo poi al 44\u00ba nella seconda settimana."}
{"id": "1240337", "revid": "114340872", "url": "https://it.wikipedia.org/wiki?curid=1240337", "title": "Passo (veicoli)", "text": "Nell'ambito degli autoveicoli, motoveicoli e di qualsiasi altro veicolo con 2 o pi\u00f9 ruote, il passo, anche detto interasse (distanza tra due assi), indica la distanza tra l'asse di una ruota anteriore e l'asse della ruota posteriore posta sullo stesso lato.\nStoria e attualit\u00e0.\nIn passato le vetture venivano realizzate su telai a differenti varianti di passo, solitamente due o tre.\nOggigiorno, le vetture commercializzate in pi\u00f9 di una variante di passo sono quelle appartenenti al segmento delle ammiraglie di lusso come ad esempio la BMW Serie 7, la Jaguar XJ, la Mercedes classe S e la Rolls-Royce Phantom e in alcune monovolume come la Renault Espace, la Volkswagen Caddy e il Mercedes-Benz Viano. In questi modelli i centimetri guadagnati vanno a vantaggio dell'abitabilit\u00e0 dei sedili posteriori e delle dimensioni del vano bagagli.\nCaratteristiche.\nVantaggi di un passo corto.\nSolitamente, ferme restando tutte le caratteristiche tecniche della vettura, accorciando il passo si ha:\nVantaggi di un passo lungo.\nSolitamente, fermo restando tutte le caratteristiche tecniche della vettura, aumentando il passo si ha:\nNella produzione e nelle competizioni.\nPer questi motivi, spesso per realizzare una versione sportiva partendo da una berlina esistente di serie, se ne prende il telaio e se ne accorcia il passo.\nNelle vetture monoposto come quelle da Formula 1, contrariamente (essendo create per avere caratteristiche velocistiche estreme), si preferisce un passo lungo.\nIl passo e la distribuzione delle masse.\nIl passo non \u00e8 l'unica variabile a influire sulle doti di un mezzo, difatti questo valore deve essere preso in considerazione anche con le masse e la loro distribuzione.\nPer questo si parla di passo anche nel settore dei trasporti merci, e quindi relativamente a mezzi come furgoni ed autocarri di varie dimensioni. In questo caso, essi vengono spesso offerti in pi\u00f9 varianti di passo per offrire vari livelli di capacit\u00e0 di carico.\nSe per esempio carichiamo una massa al di fuori dell'area tra i due assi (L'asse pi\u00f9 anteriore e l'asse pi\u00f9 posteriore), questa agir\u00e0 in modo pi\u00f9 o meno marcato sulla stabilit\u00e0 del mezzo a seconda di quanto questa \u00e8 distante da questo asse, inoltre nel caso di due mezzi con passi diversi e con tale massa posta alla stessa distanza dall'interasse, si ha una variazione di comportamento maggiore sul mezzo a passo lungo dato che si avr\u00e0 una variazione d'assetto maggiore, riducendo ulteriormente l'aderenza al suolo, anche se generalmente i mezzi a passo lungo permettono una disposizione meno decentrata rispetto ai due assi.\nAl contrario, in assenza di trasferimenti di carico, ossia quando l'assetto della vettura \u00e8 stabile, un pi\u00f9 equilibrato bilanciamento dei pesi tra i due assali offerto dal passo pi\u00f9 lungo dar\u00e0 pi\u00f9 stabilit\u00e0 al veicolo.\nInoltre maggiore sar\u00e0 l'altezza dal suolo di queste masse e maggiore sar\u00e0 il trasferimento di carico e la loro influenza.\nInfatti se per esempio carichiamo il bagagliaio posteriore di una vettura con enormi pesi, a tal punto da farla coricare sul retrotreno, il passo e la disposizione di questo peso influenzer\u00e0 la capacit\u00e0 della vettura di affrontare pi\u00f9 o meno agevolmente delle curve in potenza, dato che sovraccaricando il retrotreno si tende ad alzare l'avantreno, diminuendo la sua aderenza sul fondo stradale e ci\u00f2 comporta che in caso di curva presa in potenza, la vettura tender\u00e0 a sottosterzare, cio\u00e8 ad allargare il muso all'esterno della curva, mentre la stessa vettura con retrotreno scarico affronterebbe la stessa curva con maggior agilit\u00e0 e scioltezza."}
{"id": "1240342", "revid": "1543377", "url": "https://it.wikipedia.org/wiki?curid=1240342", "title": "Rio Camboni", "text": "Il Camboni \u00e8 un torrente che scorre nellaSardegna meridionale; ha le proprie sorgenti dai monti del Sulcis ed \u00e0 il principale immissario del lago Medau Zirimilis, che attraverso il rio de Su Casteddu confluisce nel Cixerri.\nSecondo le carte dell'Istituto Geografico Militare, il rio Camboni si forma dalla confluenza del rio Fenugus e del rio Maureddus in localit\u00e0 \"Su murru 'e is procaxius\" a 460 m di altitudine, sulle falde orientali del monte Genna Spina immediatamente prima della cascata di Su Spistiddatroxiu. Secondo alcune fonti - pi\u00f9 o meno esplicite - il Camboni sarebbe il nome con cui \u00e8 indicato il rio Fenugus a valle della cascata , secondo altre sarebbe la prosecuzione del rio Maureddus .\nBacino idrografico e percorso.\nIl suo bacino imbrifero \u00e8 delimitato dalle due catene montuose che dal monte Genna Spina (a ovest) e dal monte Arcosu (a est) convergono rispettivamente sulle due vette di monte Is Caravius e monte Lattias e si estende su gran parte del bacino lago Medau Zirimilis. Raccogliendo le acque di deflusso del versante centrosettentrionale di uno dei territori pi\u00f9 piovosi della Sardegna meridionale (circa 1100\u00a0mm annui), questo bacino \u00e8 d'importanza strategica gli invasi artificiali di Medau Zirimilis e Cixerri, fra loro collegati e sfruttati per scopi agricoli e industriali nell'Iglesiente e nell'area industriale di Cagliari.\nDopo la confluenza del rio Fenugus e del rio Maureddus, il torrente si inoltra in una gola rocciosa superando un dislivello di circa 60 metri comprendendo anche il salto della cascata Su Spistiddatroxiu. A valle della cascata prosegue in direzione nord con un percorso alquanto tortuoso fra le strette valli delle pendici settentrionali dei monti del Sulcis. Nel tratto intermedio riceve da destra le acque del rio de is Abius e pi\u00f9 valle del rio Marroccu de Siliqua, che raccolgono i deflussi di buona parte del settore centrorientale montano del bacino. In zona pedemontana confluisce, con altri immissari minori alimentati dai versanti settentrionali del monte Arcosu, nel lago artificiale di Medau Zirimilis. \u00c8 un affluente naturale del rio de Su Casteddu. Attualmente l'invaso artificiale ha due emissari che confluiscono entrambi nel Rio de su Casteddu.\nCome i principali corsi d'acqua del Sulcis, il Camboni ha una portata irregolare, con un regime torrentizio alimentato dalle piogge del periodo autunno-primaverile \u00e8 impetuoso nei periodi di piogge intense, mentre va in secca durante l'estate fino alle piogge autunnali.\nAffluenti.\nOltre ai succitati affluenti, il Camboni \u00e8 alimentato a sinistra da numerosi brevi torrenti che scorrono lungo il versante orientale della catena che dal monte Genna Spina digrada sui rilievi collinari-montani verso nord e a destra da altrettanti brevi torrenti e ruscelli che si formano in occasione delle piogge nei rilievi centrali del bacino a quote di 3-500 metri.\nI principali affluenti verso valle sono i seguenti:\nInteresse ambientale.\nOltre all'importanza, sotto l'aspetto idrografico, il Camboni riscuote un particolare interesse paesaggistico e naturalistico. Buona parte del suo percorso, ma in particolare il tratto montano e quello submontano si svolge in un'area ad elevato indice di copertura boscosa popolata dal cervo sardo e dal cinghiale sardo, oltre ad altri esemplari, pi\u00f9 o meno rari, della fauna endemica sarda. L'alto corso \u00e8 compreso fra i due lotti della Riserva di monte Arcosu del WWF Italia, quello originario, che parte dalla catena montuosa che si estende lungo il monte Lattias, il monte Genna Strinta e il monte Arcosu, e quello acquisito nel 1996 che parte dal Lattias e da Is Caravius e che si estende lungo il versante orientale della catena che degrada da Is Caravius a Genna Spina e ai rilievi minori pi\u00f9 a nord (punta Tintillu, ecc.). I contrafforti di questa catena insistono sulle valli del rio Fenugus e del rio Camboni.\nSotto l'aspetto paesaggistico quello del Camboni \u00e8 un territorio alquanto impervio e reso selvaggio, oltre che dalla fitta vegetazione mediterranea, dalla complessa geomorfologia, con valloni stretti e scoscesi alternati ai rilievi, a tratti rocciosi, originati dalle formazioni granitiche e metamorfiche scistose del Paleozoico. Per un lungo tratto anche a quote relativamente basse, il Camboni scorre incassato in una stretta gola scavata con un percorso tortuoso.\nL'elemento paesaggistico pi\u00f9 interessante \u00e8 la cascata di Su Spistiddatroxiu, una delle cascate sarde meno conosciute. Il toponimo associato a questa cascata \u00e8 singolare perch\u00e9 deriva dal sardo campidanese \"spistiddai\", che letteralmente significa \"rompersi l'osso del collo\"; \"su spistiddatroxiu\" fa riferimento ad un luogo impervio e pericoloso, costituito dalle rocce che generano il salto del torrente. Subito dopo la confluenza del Fenugus, il Camboni si inoltra in una gola dove, su un percorso di rapide di circa 200 metri, scende da quota 450 m a quota 390 effettuando nel tratto centrale un salto di 30 metri."}
{"id": "1240350", "revid": "1516566", "url": "https://it.wikipedia.org/wiki?curid=1240350", "title": "Armoriale dei comuni dell'Aveyron", "text": "Questa pagina contiene le armi (stemma e blasonatura) dei comuni dell'Aveyron."}
{"id": "1240355", "revid": "767487", "url": "https://it.wikipedia.org/wiki?curid=1240355", "title": "Damian Marley", "text": "\u00c8 il pi\u00f9 giovane dei figli di Bob Marley dopo Makeda, nonch\u00e9 figlio di Cindy Breakspeare, modella vincitrice del concorso di bellezza Miss Mondo edizione del 1976 e musicista reggae.\nBiografia.\nGi\u00e0 da bambino inizia a esibirsi come cantante nel gruppo The Shepherds, con altri figli d'arte come Shiah Coore, il figlio del chitarrista dei Third World, Cat Coore. Gli Shepherds partecipano a vari spettacoli locali come il Reggae Sunsplash nel 1992. Damian \u00e8 ancora sui banchi di scuola quando inizia a lavorare al suo primo album \"Mr. Marley\" registrando in studio addirittura 48 pezzi. Prodotto dal fratello Stephen Marley, il giovane Damian comincia ad intraprendere attivamente la carriera di cantante, anche grazie al discreto successo dell'album Mr. Marley in cui si sentono l'influenza reggae, suoni delle dancehall e ritmi hip hop.\nNel 1997 insieme a Julian Marley partecipa al Lollapalooza, guadagnando popolarit\u00e0 anche tra un pubblico diverso da quello del reggae. Nel 2002, dopo diverse collaborazioni con i fratelli, esce \"Halfway Tree\" : album che si aggiudica il Reggae Grammy Awards immediatamente dopo la sua uscita sui mercati mondiali. Al disco hanno partecipato cantanti come Capleton, Bounty Killer e Bunny Wailer.\nNel 2005 esce l'album pi\u00f9 conosciuto di Damian \"Welcome to Jamrock\", disco che ha venduto il pi\u00f9 alto numero di copie come cd reggae, in pi\u00f9 il giovane artista si aggiudica il secondo Reggae Grammy Awards della sua carriera imponendosi su altri artisti della scena giamaicana che aspiravano al premio come Shaggy, Sean Paul e Burning Spear. Anche \"Welcome to Jamrock\" \u00e8 stato prodotto dal fratello Stephen Marley. Nel 2006 collabora con Gwen Stefani, con la quale canta \"Now That You Got It\". Nel 2009 Damian Marley partecipa alla realizzazione del brano intitolato \"Fire\", primo singolo estratto dall'album \"Smoke N Mirrors\" del rapper dei Cypress Hill B-Real.\nNel 2010, in data 18 maggio, viene pubblicato \"Distant Relatives\", in collaborazione con il rapper Nas. Dal 2011 \u00e8 un componente del supergruppo SuperHeavy. Nello stesso anno collabora con il cantante hawaiiano Bruno Mars, infatti esce il suo singolo promozionale dell'album Doo-Wops &amp; Hooligans, \"Liquor Store Blues\", dove Marley collabora. Nel 2012, Damian ha collaborato con Skrillex, disc jockey, su una canzone intitolata \"Make It Bun Dem\".\nIl 21 luglio 2017 esce il nuovo album di Damian Marley. \"Stony Hill\", questo il titolo scelto, arriva dopo oltre dieci anni di distanza dal suo ultimo album da solista e si aggiudica il Grammy Awards come miglior album reggae.\nJunior Gong.\nIl padre di Damian, Bob Marley, durante la sua giovinezza fu spesso vittima di episodi di bullismo di natura razziale. Fu cos\u00ec costretto a prendere lezioni di Arti Marziali come autodifesa. A causa della sua forza gli fu assegnato il soprannome di Tuff Gong. Per questo Damian, come riferimento a suo padre, ha deciso di adottare lo pseudonimo di Junior Gong per identificarsi."}
{"id": "1240357", "revid": "1543377", "url": "https://it.wikipedia.org/wiki?curid=1240357", "title": "Wind of Change (Scorpions)", "text": "Wind of Change \u00e8 una ballata della rock band tedesca Scorpions. Fu composta nel 1989 dal cantante Klaus Meine, ispirato dai cambiamenti politici che si stavano allora verificando nell'Europa dell'Est, ed \u00e8 riconosciuta come uno dei simboli della riunificazione della Germania. Nonostante ci\u00f2, Meine ha sostenuto che in realt\u00e0 il brano \u00e8 stato scritto prima della caduta del Muro di Berlino.\nLa canzone \u00e8 inserita nell'album \"Crazy World\", ma compare anche in versione dal vivo in \"Live Bites\" (1995), con la Berliner Philharmoniker in \"Moment of Glory\" (2000), e in versione unplugged in \"Acoustica\" (2001).\nSi tratta di uno dei singoli di maggior successo di tutti i tempi, con un totale di circa 14 milioni di copie vendute nel mondo. Nel proprio paese, in Germania, \u00e8 il singolo pi\u00f9 venduto di tutti i tempi, davanti a \"Yes Sir, I Can Boogie\" delle Baccara.\n\"Wind of Change\" \u00e8 stata anche tradotta dall'inglese ad altre tre lingue, in italiano (\"Ridi\") in russo (\"\u0412\u0435\u0442\u0435\u0440 \u041f\u0435\u0440\u0435\u043c\u0435\u043d\") e in spagnolo (\"Vientos de Cambio\"). La versione russa fu eseguita dalla band davanti al segretario comunista Mikhail Gorbachev.\nGenesi e contesto.\nNell'aprile del 1988 gli Scorpions pubblicarono il loro decimo album in studio, \"Savage Amusement\". Segu\u00ec un tour mondiale di due anni, a supporto del disco, che prevedeva, tra le altre, dieci date a Leningrado, nell'allora URSS. In totale, pi\u00f9 di 350.000 fan sovietici assistettero ai concerti degli Scorpions, e ci\u00f2 permise loro di diventare il primo gruppo rock capace di penetrare nella \"cortina di ferro\"., anche se ci fu un precedente: il Live Magic dei Queen nel luglio del 1986 a Budapest. Gli Scorpions si presentarono come resistenti passivi di fronte alla censura politica e agli ostacoli posti dal KGB alla libert\u00e0 artistica.\nDurante uno di questi concerti, Klaus Meine si rivolse ironicamente al pubblico russo affermando: \u00abNoi tedeschi, prima siamo venuti qui [in URSS] con i carri armati, ora con le chitarre, questa \u00e8 la nuova Germania!\u00bb allo Stadio Lenin di Mosca, dove gli Scorpions condivisero il palco con Bon Jovi, Ozzy Osbourne, M\u00f6tley Cr\u00fce ed altri, davanti a un pubblico di oltre 250.000 sovietici.\nFu proprio il soggiorno in URSS a far venire a Klaus Meine la prima ispirazione per comporre \"Wind of Change\". Il cantante cominci\u00f2 a pensare al nuovo brano solo poche settimane dopo gli eventi menzionati. Anni dopo, dichiar\u00f2:\nDurante l'esibizione allo Stadio Lenin, Meine sosterr\u00e0 di aver visto i soldati dell'Armata Rossa piangere alle note di \"Holiday\".\nSignificato.\nLa canzone celebra i cambiamenti politici in atto a quei tempi nell'Europa dell'Est - come la caduta del Muro di Berlino, l'aumento della libert\u00e0 nel blocco comunista (che avrebbe presto portato alla distruzione dell'URSS), e la chiara imminente fine della guerra fredda.\nMolti ascoltatori non particolarmente pratici ed esperti di Mosca, sono spesso confusi dal significato dei primi versi della canzone, che sono:\nMoskva \u00e8 il nome del fiume che attraversa Mosca, e il Gorky Park \u00e8 un parco verde di Mosca, situato proprio sulla sponda del fiume Moskva. Molti moscoviti amano percorrere l'esteso camminamento del parco lungo le rive del fiume. Gli Scorpions trassero ispirazione nella composizione di \"Wind of Change\" durante la loro visita a Mosca del 1989, e decisero quindi di includere nel brano i riferimenti di cui sopra.\nIl testo contiene anche un riferimento alla balalaica, popolare strumento russo a corde, simile ad una chitarra. La balalaica \u00e8 menzionato nel versetto seguente: \nLa canzone.\n\"Wind of Change\" inizia con Klaus Meine che fischia accompagnato solo dal chitarrista solista Matthias Jabs. Poi entrano Rudolf Schenker (in questa canzone usa una chitarra acustica), insieme al bassista Francis Buchholz e al batterista Herman Rarebell. Il ritornello \u00e8 piuttosto lungo e si arriva quasi subito all'assolo eseguito dal chitarrista Rudolf Schenker, \"Wind of Change\" \u00e8 una delle poche canzoni dove l'assolo viene eseguito dal chitarrista ritmico Rudolf Schenker anzich\u00e9 Matthias Jabs.\nIl basso di Francis Buchholz \u00e8 decisamente sonoro e si fa sentire solo al momento del ritornello, come anche la batteria di Herman Rarebell.\nIl video.\nIl videoclip del brano \u00e8 stato girato durante il concerto degli Scorpions al Deutschlandhalle di Berlino, nel dicembre del 1990. Alternate alle immagini del gruppo, ci sono alcuni filmati che mostrano eventi e personalit\u00e0 importanti di quel periodo, tra cui la caduta del Muro di Berlino, l'incidente della superpetroliera Exxon Valdez, la protesta di piazza Tienanmen e il Rivoltoso Sconosciuto, Nelson Mandela, Lech Wa\u0142\u0119sa e Papa Giovanni Paolo II. Sono mostrati anche due importanti eventi musicali ai quali han preso parte gli Scorpions stessi: il \"Moscow Music Peace Festival\" (1989) e \"The Wall - Live in Berlin\" (1990)."}
{"id": "1240358", "revid": "125246258", "url": "https://it.wikipedia.org/wiki?curid=1240358", "title": "Club Atl\u00e9tico Lan\u00fas", "text": "Il Club Atl\u00e9tico Lan\u00fas, chiamato comunemente solo Lan\u00fas, \u00e8 una societ\u00e0 polisportiva con sede a Lan\u00fas, in Argentina. \u00c8 noto soprattutto per la sua sezione calcistica, la quale gioca nella Primera Divisi\u00f3n, la massima serie del campionato argentino, e per il basket disciplina nella quale vanta 6 campionati nel Torneo Metropolitano de Buenos Aires. \nCome molte altre squadre argentine, il Lanus \u00e8 una istituzione polisportiva: fra gli altri sport in cui \u00e8 impegnato ricordiamo la pallamano, l'hockey su prato, il golf, il nuoto, il judo e la pallavolo.\n\u00c8 la squadra pi\u00f9 grande della zona meridionale della Grande Buenos Aires.\nStoria.\nFondazione e anni 20-30.\nIl Lan\u00fas nasce il 3 gennaio 1915. Il 7 gennaio viene formata la commissione dirigente:\nLuis Su\u00e1rez, Domingo Villar, F\u00e9lix Ferrario, Pedro Dacre, Miguel Iguzquiza, Carlos Pointis, Antonio Etchevers, Bernab\u00e9 Gasc\u00f3n Araoz.\nCarlos Pointis, architetto, fu incaricato di disegnare l'emblema del Lan\u00fas. Il primo stadio in cui gioc\u00f2 il Lanus fu al centro del quartiere di Lan\u00fas Este. Il 24 febbraio 1929 il club inaugur\u00f2 il suo attuale stadio, \"La Fortaleza\". La prima partita nel nuovo stadio fu disputata contro il Boca Juniors, che vinse per 2-0.\nNel 1931 iniziarono i campionati professionistici argentini. Tra i club che vi partecipavano vi era anche il Club Atl\u00e9tico Lan\u00fas. Il primo campionato non fu dei migliori, tanto che la squadra granata occup\u00f2 il diciassettesimo posto su diciotto squadre, ma riusc\u00ec nell'impresa di vincere contro il Boca Juniors per 4-2.\nNegli anni successivi non miglior\u00f2 il suo rendimento: quindicesimo nel 1932 e 1933. Nel 1934 la Asociaci\u00f3n Argentina de Football decise di ridurre il numero di squadre partecipanti, perci\u00f2 quattro squadre si fusero: Atlanta con Argentinos Juniors e Lan\u00fas con Talleres de Escalada. La fusione non sort\u00ec gli effetti sperati, e la squadra si piazz\u00f2 al dodicesimo posto su quattordici squadre. Nel 1935 il Lan\u00fas fece registrare dei progressi, centrando l'undicesima piazza. Uno dei giocatori pi\u00f9 rappresentativi di quest'epoca fu Atilio Ducca, che avrebbe fatto parte della squadra fino al 1946.\nNel 1939 si impose all'attenzione l'attaccante Luis Arrieta, che al suo primo anno segn\u00f2 trentuno gol, finendo terzo nella classifica cannonieri, comandata da Arsenio Erico dell'Independiente con 40 gol, seguito da Isidro L\u00e1ngara del San Lorenzo con trentaquattro. Il Lan\u00fas giunse dodicesimo a ventisei punti dall'Independiente campione, realizzando novantuno gol, superata dall'Independiente e dal River Plate, che misero a segno centotr\u00e9 e cento gol rispettivamente.\nAnni 40-60.\nIl Lan\u00fas rimase in Primera Divisi\u00f3n fino al 1949, anno in cui la squadra retrocesse. Nel 1962 retrocesse in Primera B, ma nel 1964 fu capace di tornare nell'\u00e9lite del calcio argentino, guadagnando la vittoria del torneo e la conseguente promozione. Nel 1965 si classific\u00f2 al quindicesimo posto in Primera Divisi\u00f3n, nel 1966 al quattordicesimo e nel 1967 raggiunse la quinta posizione. Nel 1968 arriv\u00f2 a giocarsi la possibilit\u00e0 di disputare le semifinali del Torneo Metropolitano, ma giunse terzo e non ottenne la qualificazione.\nAnni 70-90.\nNel 1971, il Lan\u00fas \u00e8 in Primera B. Vince per\u00f2 il campionato, terzo titolo del club, ritornando in Primera A. Nella stagione successiva il \"Granate\" vince solo tre partite, contro Atlanta, Ferro Carril Oeste e Independiente. Pareggia 6 volte e perde le restanti partite: a causa di tali risultati retrocede al termine dell'annata. Il 1973 vede il settimo posto in Primera B e nel 1974 viene fallito un altro tentativo di tornare in Primera A cos\u00ec come nel 1975. Il '76 vede tornare il Lanus in Primera Divisi\u00f3n. Il 1977 si apre positivamente, con il goleador Juan Carlos Nanni come protagonista; quando questi viene venduto al Celta Vigo, la squadra inizia un periodo negativo che culmina con la retrocessione. Nel 1978 il club retrocede nuovamente finendo in Primera C, la terza divisione argentina.\nTorna in Primera Divisi\u00f3n nel 1990, divisione che ostenta fino ad oggi.\nNel 1996 con H\u00e9ctor C\u00faper come allenatore vince la Coppa CONMEBOL, battendo i colombiani del Santa Fe Corporaci\u00f3n Deportiva, essendo l'unica squadra argentina ad essere campione in Colombia fino ad oggi. La gara disputata a Bogot\u00e0 fu vinta dai locali per 1 - 0, ma il Lanus fece valere il risultato di andata vinto per 2 - 0. La vittoria della Coppa Conmebol fu il primo titolo in assoluto ufficiale vinto dalla squadra granata, essendo una delle poche squadre al mondo ad aver vinto prima una coppa internazionale che un campionato locale. Club Atl\u00e9tico Talleres e Parma sono alcune delle squadre che hanno vinto un torneo internazionale prima di uno domestico.\nL'undici titolare schierato da C\u00faper per la finalissima fu: Carlos Roa; Loza, Falaschi, Gustavo Siviero, Armando Gonz\u00e1lez; Juan Fern\u00e1ndez (Serrizuela), Daniel Cravero, Hugo Morales, Ariel Ibagaza (Lacosegliaz); Gonzalo Belloso (Claudio Enr\u00eda) y Ariel L\u00f3pez. Goleador della Coppa fu il calciatore del Lanus \u00d3scar Mena con 5 reti.\nL'anno successivo nel 1997, il Lanus nuovamente arriva in finale della Coppa Conmebol ma la perde in casa contro i brasiliani del Clube Atl\u00e9tico Mineiro per un totale di 5 - 2. Gara che fini con gravi incidenti in campo tra i giocatori argentini e brasiliani i quali hanno una forte rivalit\u00e0 per disputarsi l'egemonia in Sudamerica. Gli scontri continuarono in tribuna, dove l'allenatore brasiliano \u00c9merson Le\u00e3o fu gravemente ferito riportando la rottura della mascella.\nIn seguito alla rissa furono processati per lesioni il difensore argentino Oscar Ruggeri (Campione del Mondo nel 1986) e il giovane \"Chupa\" Lopez, ma le accuse furono respinte giacch\u00e9 molti giocatori incluso brasiliani parteciparono della rissa in campo.\nDal 2000 a oggi.\nIl nuovo secolo cominci\u00f2 della maniera pi\u00f9 dura per il Lan\u00fas: nel 2002 dopo una serie di magri risultati la squadra fu costretta a giocare un play out contro Club Atl\u00e9tico Hurac\u00e1n de Tres Arroyos. Dopo i 180 minuti il Lan\u00fas vinse per un totale di 3 - 2 assicurandosi la permanenza nella massima divisione argentina. \nNegli anni successivi le cose per il Lan\u00fas cominciarono a migliorare notevolmente in tutti gli ambiti sportivi nei quali \u00e8 coinvolto: dalla pallacanestro all'hockey su prato femminile, la crescita dell'istituzione fu costante in tutti i termini.\nNell'ambito calcistico venne rinforzato il settore giovanile. In questione di pochi anni il Lan\u00fas ha promosso giocatori di grandi livello come Eduardo Salvio, Lautaro Acosta, Carlos Izquierdoz, Diego Hern\u00e1n Valeri, Agust\u00edn Marches\u00edn, Agust\u00edn Pelletieri, Sebasti\u00e1n Blanco e Guido Pizarro (calciatore) fra i pi\u00f9 importanti a livello internazionale e tanti altri a livello locale.\nDal 2006 i granata hanno stabilito un record di partecipazioni consecutive alle coppe sudamericane sia per la Coppa Libertadores che per la Coppa Sudamericana, contabilizzando ben 13 partecipazioni consecutive, coronandosi Campioni della Coppa Sudamericana 2013 anni dopo.\nTali meriti sportivi furono ricompensati dal 2007: il 2 dicembre 2007, la squadra vince per la prima volta il Torneo di Apertura 2007 con 38 punti davanti a Tigre (34) e al Club Atl\u00e9tico Banfield (32). Di gran contributo furono le reti del bomber Jos\u00e9 Sand che fu secondo goleador del torneo con 15 reti, solo dietro a Germ\u00e1n Denis con 18 gol. L'allenatore del primo campionato argentino era Ram\u00f3n Cabrero, venuto a mancare il giorno dopo che il Lanus si assicur\u00f2 il passaggio alla finale della Libertadores in 2017; Cabrero soffriva di cuore ed era stato operato chirurgicamente nel 2016.\nL'11 dicembre 2013 il club vince il suo secondo trofeo internazionale battendo nella doppia finale della Coppa Sudamericana 2013 i brasiliani della Ponte Preta dopo l'1 - 1 nella gara di andata in Brasile e nel 2 - 0 nella gara di ritorno al Estadio Ciudad de Lan\u00fas - N\u00e9stor D\u00edaz P\u00e9rez. Fu l'unico trofeo vinto in casa dal Lanus, innanzi ad oltre 45.000 tifosi granata: gli altri 5 titoli furono in trasferta.\nIl 26 maggio del 2016 si laurea campione d'Argentina tornando al vertice dopo sette anni. Pochi mesi dopo, il 14 agosto del 2016, si laurea campione della Copa Bicentenario, torneo nazionale valido per la Federazione calcistica dell'Argentina giocato allo stadio del Racing Club de Avellaneda, battuto 1-0 con un gol segnato dal giovane esordiente Brian Montenegro nel minuto 94 di gioco.\nIl 4 febbraio del 2017 il Lan\u00fas si laurea campione della Supercopa Argentina 2016, coppa nazionale valida per la Federazione calcistica dell'Argentina battendo i favoriti del Club Atl\u00e9tico River Plate per 3 - 0 nella finale giocatasi allo Estadio Ciudad de La Plata. Fu la seconda coppa nazionale vinta dalla squadra granata, e sesto titolo ufficiale nella storia.\nIl 31 ottobre 2017, rimontando in un tempo lo svantaggio di 0-2 dopo aver perso 1-0 l'andata, batte 4-2 il River Plate nella semifinale di ritorno di CONMEBOL Libertadores e ottiene l'accesso alla prima finale della sua storia nella competizione. La finale della Coppa Libertadores pero perse per un totale di 1 -3 contro i brasiliani del Gr\u00eamio Foot-Ball Porto Alegrense. L'unica rete segnata dagli argentini fu opera del bomber storico Jos\u00e9 Sand, che cos\u00ec divenne sia il capocannoniere della coppa con 9 gol che il giocatore pi\u00f9 vecchio ad aver segnato una rete in Coppa Libertadores, all'et\u00e0 di 37 anni e 135 giorni. Inoltre Sand \u00e8 il goleador storico del club con oltre 120 gol.\nRivalit\u00e0.\nLa rivalit\u00e0 pi\u00f9 sentita in assoluto dai tifosi del Granate soprannominati \"La 14 del Tabl\u00f3n, La Barra 14\" o semplicemente \"La 14\" \u00e8 quella con il Club Atl\u00e9tico Banfield, storico rivale del Lan\u00fas, con cui questi si contendono il Clasico Del Sur (Derby del Sur) per via della posizione geografica a sud della Grande Buenos Aires. La sfida tra i due club rappresenta, oltre alla rivalit\u00e0 calcistica, la contrapposizione di due diverse classi sociali. Mentre il Lan\u00fas \u00e8 di origine popolare e operaia il Banfield gode di un ceto sociale pi\u00f9 elevato della classe media alta borghese. \nIl Clasico del sur conta con ben 100 partite giocate, delle quali 78 in Primera Divisi\u00f3n (Argentina). Il Lan\u00fas conta con 33 vittorie, 27 pareggi e 40 sconfitte contando siale gare di prima divisione come della Primera B Nacional (seconda divisione).\nAltra accesa rivalit\u00e0 \u00e8 con Club Atl\u00e9tico Hurac\u00e1n, soprattutto negli anni di lotta per la promozione in Primera Division. Pi\u00f9 recente lo \u00e8 la rivalit\u00e0 con il Club Atl\u00e9tico River Plate soprattutto per via di diverse eliminazioni di coppe internazionali ai danni del River (2013, 2014, 2017), per la finale persa dal River nella Super Copa Argentina 2017 e per la clamorosa retrocessione del River Plate. Sebbene il play out lo perse con il Club Atl\u00e9tico Belgrano, giorni prima il River perse in casa per 1-2 con il Lan\u00fas partita che lo costrette a giocare il play out perso contra i \"piratas\" per un totale di 1-3, ciononostante si aspettava che il Lan\u00fas perdesse di proposito l'ultima partita di campionato proprio contro i \"Millonarios\" per evitargli la pena di giocare il play out. La vittoria di Lan\u00fas sconvolse il calcio argentino generando molto risentimento nei cuori dei tifosi del River.\nRivalita minori e che hanno perso peso negli ultimi decenni sono le rivalit\u00e0 con squadre della seconda divisione come Club Atl\u00e9tico Talleres (Remedios de Escalada), con la quale fece i primi Clasicos Del Sur; i vicini del Quilmes Atl\u00e9tico Club e con il Club Atl\u00e9tico Platense."}
{"id": "1240362", "revid": "767487", "url": "https://it.wikipedia.org/wiki?curid=1240362", "title": "Istv\u00e1n Z\u00e1polya", "text": "\u0160tefan Z\u00e1polya o Istv\u00e1n Szapolyai (m. 25 dicembre 1499) fu un influente nobile ungherese della famiglia Z\u00e1polya. Magnate, voivoda della Transilvania e palatino del re Ladislao II dal 1492 al 1499.\nDal 1464 fu il signore del Castello di Spi\u0161.\nSpos\u00f2 la principessa Hedwig di Slesia da cui ebbe quattro figli:"}
{"id": "1240363", "revid": "99064", "url": "https://it.wikipedia.org/wiki?curid=1240363", "title": "Yours Truly Angry Mob", "text": ""}
{"id": "1240366", "revid": "30445", "url": "https://it.wikipedia.org/wiki?curid=1240366", "title": "Johann Z\u00e1polya", "text": ""}
{"id": "1240368", "revid": "83531", "url": "https://it.wikipedia.org/wiki?curid=1240368", "title": "The Avengers - Agenti speciali", "text": "The Avengers - Agenti speciali (\"The Avengers\") \u00e8 un film del 1998 diretto da Jeremiah S. Chechik, liberamente tratto dalla serie televisiva di fantaspionaggio degli anni sessanta \"Agente speciale\".\nTrama.\nNegli anni sessanta Londra \u00e8 al centro di una rivolta giovanile e di uno sconvolgimento culturale. Come se non bastasse ci si mette anche il tempo: infatti il clima sembra essere impazzito, con giornate gelide che si alternano a giornate torride. Sembra che qualcuno sia in grado di controllare il clima e voglia cos\u00ec ricattare il mondo intero. L'incarico di risolvere questo caso viene affidato all'agente speciale John Steed. Lo aiuter\u00e0 nell'impresa Emma Peel, campionessa di Jujutsu ed esperta di meteorologia.\nProduzione.\nProdotto dalle societ\u00e0 Warner Bros. Pictures e Jerry Weintraub Productions, il film \u00e8 ispirato alla serie televisiva britannica degli anni sessanta \"Agente speciale\" (\"The Avengers\").\nCast.\nLe gesta di Emma Peel e John Steed, protagonisti della serie televisiva, vivono una nuova vita sul grande schermo. Ad interpretare i due agenti speciali sono chiamati Uma Thurman e Ralph Fiennes, mentre Sean Connery \u00e8 il cattivo. Patrick Macnee, che gi\u00e0 era stato protagonista della serie, interpreta un cameo vocale nella parte dell'Invisibile Jones.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nIncassi.\nIl film ha incassato un totale di 23.384.939 dollari negli USA e nella prima settimana 10.305.957 dollari."}
{"id": "1240369", "revid": "121393794", "url": "https://it.wikipedia.org/wiki?curid=1240369", "title": "Leonardo Acori", "text": "Carriera.\nGiocatore.\nInizia la sua carriera calcistica, come centrocampista, nella squadra di Citt\u00e0 di Castello. Sul finire degli anni sessanta milita anche nelle giovanili del Napoli, ma per gran parte della sua carriera indossa la maglia giallorossa del Banco di Roma.\nCon la squadra romana rimane ben nove anni, ottenendo la vittoria della Coppa Italia Dilettanti, e approdando fino alla Serie C2. Nel 1983 in concomitanza con il ritiro della squadra, abbandona il calcio giocato.\nAllenatore.\nInizia subito la carriera di allenatore, conciliandola con il lavoro di impiegato bancario, allenando il Prati, squadra romana di Prima Categoria, con cui vince il campionato nel 1987, giungendo fino all'Interregionale. A causa per\u00f2 della rinuncia a disputare tale campionato da parte del Prati, nella stagione 1990-1991 passa ad allenare il Rieti classificandosi in quarta posizione nel girone H dell'Interregionale. La stagione successiva allena , vince il campionato, sconfigge l'Acilia classificatasi a pari merito, ma non riesce a superare il nello spareggio per la promozione in Serie C2.\nAl termine della stagione, passa alla , con cui colleziona un terzo posto, ed un quarto posto nel Campionato Nazionale Dilettanti. La stagione 1994-1995 \u00e8 una stagione travagliata, inizia ancora con la , ma dopo appena due mesi passa alla , stesso girone, dove durante il campionato viene sollevato dall'incarico.\nNella stagione 1995-1996 subentra alla guida del Ladispoli nel tentativo di salvare la squadra, non vi riesce per un solo punto. Dopo un anno di inattivit\u00e0 \u00e8 chiamato ad allenare il Gubbio, neopromosso in CND, vince il Campionato Nazionale Dilettanti 1997-1998 con 5 giornate d'anticipo, ed \u00e8 promosso in Serie C2, dove l'anno successivo si classifica in settima posizione.\nL'anno dopo sbarca in Toscana per far tappa a San Giovanni Valdarno, con la Sangiovannese vince il campionato con una giornata d'anticipo, laureandosi anche squadra campione dilettanti, dopo aver vinto lo Scudetto.\nNella prima stagione di Serie C2 la squadra arriva settima, l'anno dopo conquista il quinto posto e quindi l'accesso ai play-off, dove giunger\u00e0 fino alla finale, sconfitta dalla Pro Patria.\nNella stagione 2002-2003 inizia il rapporto con il , piazza di cui negli anni a venire diventer\u00e0 uno degli allenatori pi\u00f9 longevi e rappresentativi. Il suo primo anno in biancorosso non era iniziato bene, con 2 sole vittorie ottenute nelle prime 6 giornate del campionato di Serie C2. La vittoria della 7\u00aa giornata all'Artemio Franchi contro la Florentia Viola del patron Della Valle si rivela un trampolino, che spinge il Rimini a battagliare a lungo con gli stessi viola per il 1\u00ba posto, finendo comunque per trovare ai play-off una Serie C1 che a Rimini mancava da 14 anni. La stagione successiva, alla prima esperienza in C1, giunge al 4\u00ba posto in classifica ed accede da neopromosso ai play-off, dove per\u00f2 esce in semifinale nel derby contro il . Al termine della Serie C1 2004-2005, invece, il Rimini di Acori riesce a vincere il campionato nonostante la presenza dell'ambizioso Napoli del presidente Aurelio De Laurentiis o di altre compagini comunque quotate come l'Avellino, protagonista di un lungo duello a distanza con i romagnoli. Vince anche la Supercoppa di Serie C contro la Cremonese.\nIl Rimini arriva cos\u00ec in Serie B, categoria in cui la piazza biancorossa mancava dal 1981-1982, in una stagione 2005-2006 che si conclude con una salvezza. Nel 2006-2007 il Rimini di Acori debutta alla prima giornata contro la Juventus in una partita storica, poich\u00e9 \u00e8 la prima disputata dai bianconeri in B, riuscendo a pareggiare 1-1. Anche al ritorno, a Torino, la Juventus non riuscir\u00e0 a battere il Rimini, pareggiando 0-0. Nonostante il 5\u00ba posto finale, i play-off non vengono disputati per via del divario di 10 punti fra la terza classificata, il Genoa del presidente Preziosi, e la quarta classificata. Nel 2007-2008 il suo Rimini chiude al settimo posto con 69 punti, record storico di punti del Rimini nel campionato cadetto. A fine stagione, per\u00f2, Acori lascia il club riminese rimasto orfano del patron Vincenzo Bellavista, deceduto nel 2007 a seguito di un malore.\nIl 4 giugno 2008 il tecnico umbro firma un contratto annuale, con opzione per l'anno successivo, con il , con l'obiettivo di riportare la squadra in Serie A.\nNonostante il terzo posto in classifica e la matematica qualificazione ai play-off, viene esonerato il 23 maggio 2009, ad una giornata dal termine della stagione regolare, in seguito alla sconfitta degli amaranto per mano dell'. Il Livorno acceder\u00e0 poi alla massima serie sotto la guida del suo ex vice Gennaro Ruotolo.\nIl 2 luglio 2009 viene nominato ufficialmente nuovo allenatore dell'ambizioso Benevento, squadra con cui si lega tramite un contratto biennale. Il 9 dicembre 2009 viene per\u00f2 esonerato mentre \u00e8 seduto in panchina a Gubbio per la partita di Coppa Italia. L'11 aprile 2010, visti gli scadenti risultati conseguiti dal Benevento in campionato, la dirigenza decide di esonerare il tecnico Andrea Camplone e di richiamare Acori. Il 17 giugno 2010, in seguito ad una conferenza stampa, i fratelli Vigorito lo esonerano dall'incarico di allenatore.\nIl 26 ottobre 2010 la Cremonese, con un comunicato ufficiale apparso sul proprio sito internet, ha annunciato l'ingaggio del tecnico ex Rimini e Benevento Leonardo Acori come nuovo tecnico della prima squadra grigiorossa. Viene esonerato l'11 aprile 2011.\nIl 2 ottobre 2012 viene chiamato ad allenare il San Marino, neopromosso nella Prima Divisione della Lega Pro. Subentra dopo l'esonero di Mario Petrone, l'allenatore con il quale il San Marino aveva raggiunto la promozione classificandosi al secondo posto nel girone. Al termine della stagione non viene confermato.\nIl 27 gennaio 2014 subentra ad Antonello Cuccureddu sulla panchina del , diventando il quarto allenatore della stagione. Con i toscani termina la stagione di Lega Pro Prima Divisione all'undicesimo posto.\nIl 5 luglio 2014 viene ingaggiato dal Gubbio, formazione militante nel girone B di Lega Pro. Viene esonerato il 2 maggio 2015, dopo la penultima giornata di campionato, con la squadra eugubina invischiata nella lotta play-out.\nIl 10 gennaio 2016 viene nominato nuovo tecnico del , in Lega Pro, tornando a sedere sulla panchina dei biancorossi dopo la lunga esperienza di 6 anni dal 2002 al 2008. \u00c8 il terzo tecnico stagionale del Rimini, dopo gli esoneri di Alessandro Pane e Oscar Brevi. A fine stagione riesce a centrare la salvezza, resa poi inutile dai problemi societari che di l\u00ec a breve hanno costretto la squadra a non iscriversi.\nDopo il fallimento del Rimini, per la stagione 2016-2017 viene ingaggiato dal in Lega Pro ma il 26 settembre 2016, dopo la sesta giornata che vede la squadra toscana all'ultimo posto, viene esonerato.\nIl 24 ottobre 2018, a campionato in corso, viene chiamato a sostituire il dimissionario Gianluca Righetti alla guida del Rimini, club che in quel momento si trovava al 15\u00ba posto in un campionato di Serie C affrontato da neopromosso dopo la ripartenza dall'Eccellenza di due anni prima. Per Acori si tratta dell'ottava stagione da allenatore della formazione biancorossa, considerando in totale le tre parentesi (con tre presidenti diversi).\nIl 20 gennaio 2019, Acori viene esonerato a seguito della sconfitta contro la Triestina.\nStatistiche.\nStatistiche da allenatore.\n\"Statistiche aggiornate al 20 gennaio 2019.\" In grassetto le competizioni vinte."}
{"id": "1240370", "revid": "1226", "url": "https://it.wikipedia.org/wiki?curid=1240370", "title": "Scala delle ere geologiche", "text": ""}
{"id": "1240371", "revid": "729019", "url": "https://it.wikipedia.org/wiki?curid=1240371", "title": "Sergej Starikov", "text": "Carriera.\n\u00c8 stato uno dei primi giocatori sovietici a partecipare alla National Hockey League quando nel 1989 venne ingaggiato con i New Jersey Devils."}
{"id": "1240372", "revid": "799790", "url": "https://it.wikipedia.org/wiki?curid=1240372", "title": "Simposio (disambigua)", "text": ""}
{"id": "1240376", "revid": "2201702", "url": "https://it.wikipedia.org/wiki?curid=1240376", "title": "Club Olimpo", "text": "Il Club Olimpo, chiamato comunemente Olimpo de Bah\u00eda Blanca o solo Olimpo, \u00e8 una societ\u00e0 polisportiva con sede a Bah\u00eda Blanca, in Argentina. \u00c8 noto soprattutto per la sua sezione calcistica, la quale gioca in Primera B Nacional, la seconda serie del campionato argentino di calcio.\nStoria.\n1910 - 1984.\nIl 15 ottobre del 1910, un gruppo di cittadini di Bah\u00eda Blanca si riun\u00ec per creare una societ\u00e0 polisportiva che si occupasse prevalentemente di calcio.\nDalla suddetta riunione venne fuori il primo comitato di dirigenti, consistente nel presidente Jorge Avellanal, nel suo vice Natalio Reynoso, nel segretario Emilio Cabral e nel tesoriere Celso Gutierrez.\nPer prima cosa, fu votato e approvato per 11 voti contro 2 il nome di \"Olimpo\", riferendosi al Monte Olimpo che la mitologia greca considerava la residenza degli d\u00e8i. Avellanal propose anche i colori sociali, oro neri, poich\u00e9 era un simpatizzante della squadra uruguaiana del Pe\u00f1arol.\nL'Olimpo divent\u00f2 presto il club pi\u00f9 importante della citt\u00e0, riscuotendo successi anche in altre discipline della polisportiva come ad esempio la pallacanestro.\n1984-2002.\nPartecip\u00f2 alla Primera Divisi\u00f3n Argentina 1984 con ottimi risultati che portarono la squadra a disputare la Liguilla Pre-Libertadores 1986, ottenendo peraltro uno storico 1-1 con il Boca Juniors alla \"Bombonera\". Gli anni ottanta videro grandi performance a livello regionale, le quali permisero la partecipazione alla prima divisione. Inoltre vinse nel 1983 e 1986 le finali regionali, e perse quelle del 1982 contro il Club Atl\u00e9tico Mariano Moreno di Jun\u00edn) e del 1985 (contro il Ram\u00f3n Santamarina di Tandil). I giocatori pi\u00f9 rappresentativi degli anni '80 dell'Olimpo furono: Manuel Cheiles, Ra\u00fal Daniel Schmidt, Ram\u00f3n Palacio e Ram\u00f3n Mansilla.\nTorn\u00f2 nel Nacional B nel 1996 e nel 2002, sotto la guida di Gustavo Alfaro, e ottenne anche la promozione nella massima serie per quattro stagioni. Tra i migliori di questo periodo si notano Mauro Laspada, Rogelio Mart\u00ednez e Alejandro Delorte.\n2002-2007.\nLe partite pi\u00f9 significative del suo periodo in prima divisione furono le vittorie contro l'Independiente 3-0 al \"Cilindro de Avellaneda\" e contro il Racing Club 2-0 nel Clausura 2003, e in casa contro il San Lorenzo 3-0 nel Clausura 2004, e addirittura al \"Monumental\" contro il River Plate nel Clausura 2005 per 2-0 e per 2-1 nel Apertura in casa.\nIl 2 dicembre del 2006 l'Olimpo vinse il Torneo Apertura della Primera B Nacional contro il CAI di Comodoro Rivadavia in casa per 2-0.\nIl 2 giugno del 2007, l'Olimpo de Bah\u00eda Blanca sconfisse per 2 a 1 l'Atl\u00e9tico de Rafaela, vincendo il Torneo Clausura e torn\u00f2 in prima divisione. I marcatori furono Sergio Bieler al 21' del primo tempo per l'Atl\u00e9tico de Rafaela, poi Ismael Blanco al 45', e al 3' del secondo tempo Mart\u00edn Cabrera.\nTifoseria.\nLa maggior parte dei tifosi dell'Olimpo sono a Bah\u00eda Blanca e nella regione. La tifoseria dell'Olimpo si chiama \"La 74\". Ha buoni rapporti con l'Aldosivi de Mar del Plata, in Newell's e il Tiro Federal de Bah\u00eda Blanca . Gli avversari pi\u00f9 acerrimi sono, oltre ai restanti club della citt\u00e0 meno appunto il Tiro Federal, il Cipolletti, il Alvarado de Mar del Plata, l'Almirante Brown e il Quilmes.\nAltri sport.\nIl club si \u00e8 distinto nel basket, dove ha vinto due volte il campionato per club argentino (1974 e 1978)."}
{"id": "1240380", "revid": "599013", "url": "https://it.wikipedia.org/wiki?curid=1240380", "title": "L\u00e1szl\u00f3 Bodrogi", "text": "Carriera.\n\u00c8 un ottimo cronoman e ha ottenuto la maggior parte delle sue vittorie proprio in questa specialit\u00e0. Nel proprio palmar\u00e8s pu\u00f2 infatti vantare 10 vittorie nella prova \u00e9lite contro il tempo del campionato ungherese, da assommare ad un secondo posto, un terzo, un quarto ed un quinto al campionato del mondo a cronometro.\nPassato professionista nel 2000, ha vestito le divise di Mapei, Quick Step e Cr\u00e9dit Agricole prima di trasferirsi al Team Katusha nel 2009. Per la stagione 2011 \u00e8 passato quindi tra le file della formazione statunitense Team Type 1. Ha concluso la carriera professionistica al termine del 2012."}
{"id": "1240381", "revid": "120822425", "url": "https://it.wikipedia.org/wiki?curid=1240381", "title": "La strada per Avonlea", "text": "La strada per Avonlea (\"Road to Avonlea\") \u00e8 una serie televisiva canadese trasmessa sul canale CBC.\nFilm TV.\nNarra le vicende di una comunit\u00e0 di presbiteriani che vivono sull'Isola del Principe Edoardo negli anni 1903-1912 e in particolare dei membri della famiglia King.\nLa serie \u00e8 basata su alcuni libri di Lucy Maud Montgomery, in particolare \"La ragazza delle storie\" (\"The Story Girl\") e \"The Golden Road\", ma anche su alcuni racconti tratti da due raccolte appartenenti alla saga di Anna dai Capelli Rossi (\"Cronache di Avonlea\" e \"Further Chronicles of Avonlea\")\".\"\nIl 13 dicembre 1998 \u00e8 stato trasmesso un film TV con il cast originale: \"Happy Christmas Miss King\"."}
{"id": "1240388", "revid": "1267260", "url": "https://it.wikipedia.org/wiki?curid=1240388", "title": "AMC (Catanzaro)", "text": "AMC (acronimo di Azienda per la Mobilit\u00e0 della citt\u00e0 di Catanzaro) \u00e8 la societ\u00e0 in house concessionaria del trasporto pubblico locale del comune di Catanzaro.\nAttivit\u00e0.\nEssa gestisce:\nTrasporto Pubblico.\nL'AMC esercisce in totale 39 linee nei mesi invernali e 34 nei mesi estivi\nAltri servizi.\nAscensore panoramico Bellavista \nBiciclette a pedalata Assistita \nServizio di rimozione forzata nella citt\u00e0 di Catanzaro "}
{"id": "1240389", "revid": "1748973", "url": "https://it.wikipedia.org/wiki?curid=1240389", "title": "Mai dire s\u00ec", "text": "Mai dire s\u00ec (\"Remington Steele\") \u00e8 una serie televisiva statunitense di genere giallo prodotta dal 1982 al 1987.\nTrama.\nLa serie racconta le vicende di una investigatrice privata, Laura Holt (interpretata da Stephanie Zimbalist), che decide di aprire una agenzia investigativa tutta sua; agenzia che per\u00f2 non viene presa sul serio, in quanto \"\u00e8 diretta da una donna\". Cos\u00ec, allo scopo di acquisire maggiore credibilit\u00e0, Laura inventa \"un abile principale maschio\" dal nome, appunto, di \"Remington Steele\".\nTutto sembra andare a meraviglia per Laura e i suoi collaboratori (Murphy Michaels e Berenice Fox), finch\u00e9 un giorno, un misterioso personaggio (interpretato da Pierce Brosnan) non tenter\u00e0 di rubare delle pietre preziose che Laura era incaricata di proteggere.\nL'uomo, capito il gioco dell'investigatrice, rinuncia al furto e, affascinato dalla donna, decide a sua insaputa di interpretare il ruolo del capo.\nIl personaggio centrale della serie, Remington Steele, in primis ricopre un ruolo di facciata all'interno dell'agenzia, declinando a Laura e ai suoi collaboratori gli incarichi lavorativi, ma progressivamente \"prende le sembianze\" di questo uomo di fantasia e acquisisce sempre pi\u00f9 dimestichezza e interesse verso l'attivit\u00e0 lavorativa.\nIl suo vero nome non si sapr\u00e0 mai, in quanto lo stesso personaggio non lo sa davvero e non far\u00e0 in tempo a chiederlo nemmeno al padre ritrovato in punto di morte alla fine della serie (personaggio di Daniel Chalmers interpretato dal Efrem Zimbalist Jr., padre reale di Stephanie Zimbalist), sebbene questi, un abile truffatore che gli era ugualmente rimasto vicino, facendogli da mentore, lo chiamasse Harry. Steele era un fan accanito di Humphrey Bogart: girava con 5 passaporti di 5 nazionalit\u00e0 differenti con 5 nominativi diversi, tutti che si rifacevano a personaggi interpretati da Bogart.\nI 5 passaporti erano: Michael O'Leary, Irlanda, tratto da \"Tramonto\" (\"Dark Victory\") del 1939; Richard Blaine, Australia, tratto da \"Casablanca\" del 1942; Douglas Quintaine, Inghilterra, tratto da \"Ed ora... sposiamoci!\" (\"Stand-In\"); Paul Fabrini, Italia, tratto da \"Strada maestra\" (\"They Drive by Night\") del 1940; Jacques Murell, Francia, tratto da \"Carovana d'eroi\" (\"Virginia City\") del 1940.\nProgrammazione.\nLa serie \u00e8 andata in onda per la prima volta su Rete 4 a partire dal 25 marzo 1984. In seguito \u00e8 stata trasmessa da Canale 5 (dall'8 agosto 1989), da Italia 1 (dal 18 febbraio 1991), da Rai 1 (dal 31 maggio 1999), da LA7 (dal 20 marzo 2006) e da Fox Retro (dal 16 agosto 2011). A partire dal 23 aprile 2020, la serie \u00e8 in streaming su Prime Video di Amazon."}
{"id": "1240390", "revid": "9952974", "url": "https://it.wikipedia.org/wiki?curid=1240390", "title": "Remington Steele", "text": ""}
{"id": "1240394", "revid": "287204", "url": "https://it.wikipedia.org/wiki?curid=1240394", "title": "Mai dire si", "text": ""}
{"id": "1240395", "revid": "122655321", "url": "https://it.wikipedia.org/wiki?curid=1240395", "title": "Domenico Cristiano", "text": "Carriera.\nEsordisce in Serie A con la Lazio a 18 anni. Due anni dopo si trasferisce al Venezia, e la stagione successiva passa al dove mette a segno le sue prime reti da professionista.\nDopo due stagioni si trasferisce al e successivamente alla dove far\u00e0 ritorno la stagione successiva dopo essere stato girato in prestito alla Fermana.\nSi trasferisce in seguito al e poi all', del quale diventer\u00e0 capitano della squadra che verr\u00e0 promossa a tavolino in Serie A. In questa stagione vede il campo in poche occasioni e l'Ascoli non gli rinnova il contratto.\nPassa a parametro zero al nella stagione 2006-2007.\nNell'estate del 2008 viene ingaggiato dalla Pro Patria, dove colleziona 53 presenze e un gol in tre stagioni.\nNell'estate del 2011 passa alla . Dal 2012 \u00e8 un giocatore della . Nel 2013 passa all'Offida, squadra di prima categoria, dove ricopre anche il ruolo di vice-allenatore e tecnico della squadra Juniores. Nel 2015 si trasferisce al Borgo Solest\u00e0.\nIl 6 giugno 2019 torna nelle vesti di allenatore al ."}
{"id": "1240406", "revid": "283141", "url": "https://it.wikipedia.org/wiki?curid=1240406", "title": "The Faerie Queene", "text": ""}
{"id": "1240414", "revid": "123530368", "url": "https://it.wikipedia.org/wiki?curid=1240414", "title": "Buru (criptozoologia)", "text": "Il buru sarebbe stato un rettile acquatico che avrebbe avuto come habitat la valle del Jiro , nelle vicinanze di Arunachal Pradesh in India.\nNel 1947 il professor Christopher von Furer-Haimendorf parl\u00f2 del buru, divulgando le informazioni messe a sua disposizione.\nNel 1947 il buru era probabilmente gi\u00e0 estinto, e le informazioni del professore non servirono a ravvivare la ricerca di specie omonime nella valle.\nSecondo i nativi di Apatani, i loro antenati erano migrati nella valle del Jiro quando questa era sotto forma di palude. I buru sarebbero stati popolosi in questa terra, ma i nativi di Apatani, decidendo di stabilirsi in questa palude a causa della sua fertilit\u00e0 e del clima, arrecarono gravi danni all'habitat e, di conseguenza, alla popolazione di buru.\nA causa della presenza di un gran numero di buru, la palude divenne centro di attacchi e la popolazione intervenne bonificando la terra e dando la caccia a questa specie, provocandone l'estinzione.\nL'ultimo avvistamento di un buru \u00e8 stato fatto da una signora, che lo ha avvistato durante la pesca notturna in un lago. La donna rifer\u00ec al padre del proprio avvistamento. Il giorno seguente gli abitanti del villaggio utilizzarono argilla e pietre per rendere inospitale il lago.\nIpotesi sull'identit\u00e0 dell'animale.\nUna delle ipotesi pi\u00f9 accreditate \u00e8 che si trattasse di una specie evolutasi a parte dell'ordine Crocodylia. Un'altra teoria sostiene che si trattasse di coccodrilli, poich\u00e9 essi vengono chiamati \"buru\" dagli abitanti della zona.\nQualcuno crede che numerose colonie di coccodrilli possano vivere in caverne sotterranee, abbastanza lontane dalle acque e dalle fonti acquifere: questo potrebbe far supporre che i buru potrebbero non essersi estinti ma adattatisi all'ambiente sotterraneo delle paludi indiane.\nIl fatto che i coccodrilli vengano chiamati \"buru\" dai nativi di Apatani non sembra essere, tuttavia, significativo, poich\u00e9 il buru \u00e8 descritto con un collo lungo e la lingua biforcuta.\nIl nome natale del drago di Komodo \u00e8 \"coccodrillo della terra\". Sia Bernard Heuvelmans che Roy Mackal considerano il buru una specie indiana del drago di Komodo poich\u00e9 esistono resti fossili rinvenuti nel sub-continente indiano di questa specie. \nHeuvelmans parla di apparizioni di draghi di Komodo nell'India occidentale, in cui sembrano fondersi nel drago o nell'Ahi tradizionale iraniano (Azhidaka), [l'azhidaka o zahhak sarebbe stato una sorta di \"serpente-drago\"] che, nell'arte iraniana, \u00e8 sostanzialmente un adattamento stilistico locale del drago cinese.\nGeorge Eberhart nota le voci di una creatura simile nelle paludi del Tigri in Iraq, denominata la \"Afa\", probabilmente la stessa cosa dell'Ahi. \nHeuvelmans, nella sua lista di controllo degli animali sconosciuti, riporta che avvistamenti simili a quelli del buru inoltre vengono dal Myanmar e potrebbero anche riferirsi ad un mostro segnalato nel fiume Mekong del lago Lizard.\nPi\u00f9 importante, Charles Gould nell'allegato VII dei mostri mitologici descrive che cos'\u00e8 un presunto drago cinese che vanta anche lo pseudonimo di Kiao-lung: il drago cinese corrisponde nelle descrizioni al famigerato buru."}
{"id": "1240423", "revid": "287204", "url": "https://it.wikipedia.org/wiki?curid=1240423", "title": "Evora", "text": ""}
{"id": "1240425", "revid": "125226194", "url": "https://it.wikipedia.org/wiki?curid=1240425", "title": "Club Atl\u00e9tico Rosario Central", "text": "Il Club Atl\u00e9tico Rosario Central, chiamato comunemente solo Rosario Central, \u00e8 una societ\u00e0 calcistica argentina con sede nella citt\u00e0 di Rosario. Gioca nella Primera Divisi\u00f3n, la massima divisione del campionato argentino di calcio. \u00c8 una delle squadre pi\u00f9 antiche d'Argentina.\nIl Rosario Central \u00e8 una delle squadre pi\u00f9 vittoriose con sede fuori dalla capitale argentina Buenos Aires, essendo riuscito a vincere il massimo campionato argentino quattro volte (l'ultimo risale alla stagione 1986-87). Nel 1995 \u00e8 riuscito anche a vincere a livello internazionale, portando a casa la Coppa Conmebol (precursore della Coppa Sudamericana): grazie a questa vittoria, ad oggi \u00e8 l'unica squadra di tutta la provincia di Santa Fe ad aver vinto un titolo internazionale.\nI \"giallobl\u00f9\" hanno una storica rivalit\u00e0 con il Newell's Old Boys, scontrandosi con la \"Lepra\" nel \"Cl\u00e1sico Rosarino\". Le partite casalinghe del Rosario Central vengono disputate nel \"Gigante de Arroyito\", soprannome dell'Estadio Dr. Lisandro de la Torre, il pi\u00f9 grande di Rosario.\nStoria.\nIl \"Central Argentine Railway Athletic Club\" fu fondato il 24 dicembre 1889 da operai ferroviari inglesi; il primo presidente fu Colin Calder. Quando le compagnie \"Ferrocarril Central Argentino\" e \"Buenos Aires Railway\" si fusero nel 1903, il nome del club fu cambiato in \"Club Atl\u00e9tico Rosario Central\".\nI colori originali della divisa erano rossi e bianchi; pi\u00f9 tardi cambiarono in bianco e infine nell'attuale divisa a strisce verticali oro-blu.\nLa squadra gioc\u00f2 nel campionato cittadino di Rosario fino al 1939, quando si iscrisse nella Primera Divisi\u00f3n insieme ai rivali cittadini del Newell's Old Boys. Il Rosario Central retrocesse nel 1942 e nel 1951; in queste due occasioni raggiunse la promozione nella stagione immediatamente successiva. Il Rosario Central vinse il campionato nazionale nel 1971 e ancora nel 1973: quest'ultimo fu il primo dei tanti risultati ottenuti dall'allora allenatore Carlos Timoteo Griguol.\nNel 1974 il Central acquist\u00f2 l'attaccante Mario Kempes dall'Instituto di C\u00f3rdoba. Dopo sette anni senza successi il Central vinse il Nacional 1980 con il veterano \u00c1ngel Tulio Zof in panchina. Quella squadra fu chiamata \"La Sinf\u00f3nica\" per la bellezza del suo calcio.\nDopo alcuni anni con brutti risultati, nel 1985 la squadra retrocesse, ma torn\u00f2 l'anno seguente in Primera Divisi\u00f3n, vincendo subito il campionato 1986/1987.\nNel 1995 il Rosario Central vinse il suo primo titolo internazionale, la Coppa CONMEBOL (attualmente Copa Sudamericana). Ha all'attivo dieci partecipazioni alla Coppa Libertadores, il terzo numero di presenze dopo Boca Juniors e River Plate.\nNel 2010 la societ\u00e0 \u00e8 stata in amministrazione controllata.\nColori e simboli.\nSoprannomi.\nIl soprannome comune del Rosario Central \u00e8 \"Canallas\" (\"canaglie\", un insulto molto lieve) in quanto negli anni venti la societ\u00e0 rifiut\u00f2 di giocare un match di beneficenza per una clinica che curava i lebbrosi; la squadra rivale del Newell's guadagn\u00f2 il soprannome \"Leprosos\" (\"lebbrosi\") andando a giocare la partita in questione.\nIn una conferenza stampa del gennaio 2007 per presentare la nuova divisa, Roberto Fontanarrosa, nativo di Rosario, revision\u00f2 la dizione e la forma scritta del soprannome del Central. La nuova forma scritta che diede fu \"Canayas\".\nStrutture.\nStadio.\nIl Rosario Central gioca le gare interne nello Stadio Gigante de Arroyito, posto all'incrocio tra Avellaneda Boulevard e G\u00e9nova Avenue, nel quartiere Lisandro de la Torre, popolarmente noto come \"Arroyito\" (\"Ruscelletto\"), situato nel nord-est della citt\u00e0.\nHa una capienza ufficiale di 41.654 posti, ma in occasione dei Mondiali 1978 tenuti in Argentina questa fu elevata a 45.000 spettatori; l'Argentina dovette giocare le tre partite del secondo turno nel \"Gigante de Arroyito\", essendosi qualificata al secondo posto nel proprio girone alle spalle dell'Italia. L'idolo locale Kempes fu spinto dal tifo e divenne il capocannoniere del torneo, segnando 4 dei suoi 6 gol proprio a Rosario.\nIl CA Rosario Central nella cultura di massa.\nNella stagione 1971 il Central vinse il titolo sconfiggendo in semifinale i rivali del Newell's con una rete di Aldo Poy che, segnata con uno spettacolare tuffo e un morbido colpo di testa, divenne celebre come Palomita de Poy. Tale fu la sua importanza che da allora la rete viene rimessa in scena, protagonista lo stesso Poy, ogni 19 dicembre in un luogo diverso, al punto che la \"Palomita\" \u00e8 stata candidata all'inserimento nel Guinness dei primati come \"il gol pi\u00f9 celebrato della storia\".\nErnesto Che Guevara, nativo di Rosario, era notoriamente tifoso delle \"Canayas\" (infatti la sua effigie \u00e8 riportata in svariati stendardi dai sostenitori del Central); una delle pi\u00f9 recenti rievocazioni della suddetta Palomita de Poy \u00e8 stata non a caso inscenata a Cuba, con Ernesto Guevara, il figlio del \"Che\", nel ruolo di \"assist-man\"\nCalciatori.\nNegli anni settanta, ebbe particolare fama il centrocampista Tom\u00e1s Carlovich, ritenuto da molti uno dei giocatori pi\u00f9 forti della propria epoca: si espose anche Diego Armando Maradona, dicendo che era pi\u00f9 forte di lui.\nLa coreografia pi\u00f9 grande al mondo.\nNel 2017, in occasione del derby col Newell's Old Boys, (poi vinto per 1-0) i tifosi del Rosario Central hanno esibito una coreografia lunga 500 metri e alta 40 che ha avvolto tre quarti dello stadio Gigante de Arroyito, \u00e8 il \u201cbanderazo\u201d pi\u00f9 grande mai realizzato. Lo hanno disegnato 400 fra tifosi e artisti di strada.\nLa bandiera pi\u00f9 grande al mondo.\nNel 2009 i tifosi del Rosario Central, per il 120\u00ba anniversario del club, prepararono uno striscione di 4.300 metri, all'epoca il pi\u00f9 grande mai esistito. Tuttavia questo record \u00e8 stato battuto dai tifosi del River Plate nel 2012 con uno striscione di quasi 7.900 metri.\nRosa 2021-2022.\n\"Rosa aggiornata al 22 gennaio 2022\""}
{"id": "1240426", "revid": "131358", "url": "https://it.wikipedia.org/wiki?curid=1240426", "title": "Rosario Central", "text": ""}
{"id": "1240427", "revid": "1711941", "url": "https://it.wikipedia.org/wiki?curid=1240427", "title": "Arkengemma", "text": ""}
{"id": "1240435", "revid": "1149807", "url": "https://it.wikipedia.org/wiki?curid=1240435", "title": "Rinoa Heartilly", "text": "Rinoa Heartilly (\u30ea\u30ce\u30a2\u30fb\u30cf\u30fc\u30c6\u30a3\u30ea\u30fc, \"Rinoa H\u0101tir\u012b\") \u00e8 uno dei personaggi protagonisti del videogioco \"Final Fantasy VIII\". \nFiglia del Colonnello Caraway e di Julia Heartilly (pianista di cui Laguna era follemente innamorato), Rinoa \u00e8 un membro dei \"Gufi del Bosco\", organizzazione sita a Timber avente come obiettivo la liberazione della citt\u00e0 dalle forze Galbadiane. Rinoa si unisce al gruppo durante il negoziato con il presidente Vinzer Deling. La sua arma \u00e8 un boomerang tagliente.\nStoria.\nRinoa \u00e8 l'unico membro del gruppo a non aver passato l'infanzia nell'orfanotrofio della \"madre\". In alcuni tratti del gioco, (come ad esempio nel Campetto di Basket-Garden di Trabia) ci\u00f2 la far\u00e0 sentire non poco a disagio. In questo episodio della serie \"Final Fantasy\", Rinoa \u00e8 una dei protagonisti, in quanto molti avvenimenti della trama sono legati a lei, come il cambiamento radicale di Squall che col passare del tempo se ne innamorer\u00e0. Tratti di trama sono incentrati su di lei: ad esempio, cerca di annientare Edea (posseduta da Artemisia) da sola, viene posseduta da Artemisia per liberare Adele, viene rinchiusa nel palazzo della strega in quanto diventata strega anch'ella. Rinoa \u00e8 una ragazza allegra, estroversa, l'opposto di Squall. Alla fine del gioco \u00e8 per merito suo se Squall ritrova la via verso la loro epoca.\nTecniche speciali.\nCombinazione.\nAngelo.\nRinoa chiama il suo fidato cane Angelo e quest'ultimo esegue un'azione a caso tra quelle apprese. Le azioni possono essere offensive, difensive o curative, ma anche di altro genere.\nTecniche offensive:\nTecniche difensive o speciali:\nAli di Fata.\nUna volta divenuta strega (terzo CD), Rinoa riceve questa tecnica speciale che consiste nel cadere in una sorta di trance e lanciare magie a caso molto pi\u00f9 potenti del normale. Le magie utilizzate da Rinoa, in seguito all'utilizzo di Ali di Fata, pur non consumandole, rimangono le stesse del suo inventario: infatti se non possiede magie, Rinoa si limiter\u00e0 a usare in continuazione \"Attacco\".\nAltre apparizioni.\nRinoa compare come personaggio giocabile nel videogioco \"Dragon Quest &amp; Final Fantasy in Itadaki Street Special\" ed \u00e8 disponibile come personaggio DLC in \"Dissidia Final Fantasy NT\".\nAccoglienza.\nRetrospettivamente, la rivista \"Famits\u016b\" ha classificato Rinoa come la terza eroina pi\u00f9 famosa dei videogiochi degli anni '90."}
{"id": "1240437", "revid": "729019", "url": "https://it.wikipedia.org/wiki?curid=1240437", "title": "Douglas DC-2", "text": "Il Douglas DC-2 era un bimotore di linea ad ala bassa con impennaggio monoderiva sviluppato dall'azienda statunitense Douglas Aircraft Company negli anni trenta e destinato al traffico commerciale su tratte a medio raggio.\nStoria del progetto.\nSecondogenito di quella che negli anni sarebbe diventata la famiglia dei \"Douglas Commercial\", il DC-2 era strettamente imparentato con il predecessore DC-1: quest'ultimo funse sostanzialmente da prototipo, mentre il DC-2 (semplicemente pi\u00f9 lungo di circa due piedi, pari a circa 61\u00a0cm per poter ospitare due passeggeri in pi\u00f9 e dotato di motori di maggior potenza) fu l'applicazione pratica del progetto, prodotto in serie in 193 o 197 esemplari.\nIl primo esemplare completato, parte dell'ordine originale della Trans World Airlines di venti esemplari, conobbe il battesimo dell'aria l'11 maggio del 1934, dieci mesi dopo il primo volo del prototipo; consegnato tre giorni dopo alla TWA, l'aereo venne immesso in servizio il giorno 18 sulla rotta Columbus-Pittsburgh-Newark, mettendo subito in evidenza le proprie straordinarie prestazioni.\nIl DC-2 attir\u00f2 l'attenzione di molti operatori aeronautici ancora prima di spiccare il primo volo e l'interesse per il velivolo and\u00f2 oltre i confini nazionali. Fu cos\u00ec che si attivarono per ottenerne la licenza di costruzione le olandesi Fokker e KLM, indipendentemente l'una dall'altra, la sovietica Amtorg Trading Corporation e la giapponese Nakajima Hik\u014dki\u00a0K\u00a0K. L'Airspeed Ltd. arriv\u00f2 ad acquisire la licenza come sub-contraente per il Regno Unito dalla Fokker.\nAnche le autorit\u00e0 militari statunitensi si fecero avanti per richiedere specifiche varianti del velivolo che, al termine della produzione in serie, arrivarono ad essere complessivamente otto, in parte destinate alla United States Navy ed in parte agli United States Army Air Corps; in particolare alcuni esemplari destinati alle forze armate furono realizzati utilizzando in parte elementi strutturali del DC-3, che nel frattempo aveva visto la luce sul finire del 1935.\nIl processo di sviluppo del DC-2 riguard\u00f2 prevalentemente l'impiego di motori di diverso modello rispetto all'originale Wright Cyclone; in alcuni casi furono anche variate la configurazione delle porte o le finiture interne, in funzione dell'impiego cui erano destinati i singoli esemplari. La struttura, al contrario, non sub\u00ec particolari modifiche, poich\u00e9 lo sviluppo del modello venne ben presto indirizzato verso il DC-3: l'ultimo esemplare in configurazione \"commerciale\" usc\u00ec infatti dagli impianti di Santa Monica nel corso del 1937, seguito due anni dopo dall'ultimo velivolo militare, classificato dall'USAAC come C-42. Dal DC-2 i tecnici della Douglas svilupparono anche il progetto del \"Douglas Bomber 1\", che sarebbe entrato in servizio con l'USAAC come B-18 Bolo.\nTecnica.\nCellula.\nIl Douglas DC-2 era un monoplano bimotore dalla struttura interamente metallica, caratterizzato dalla configurazione ad ala bassa; la fusoliera, dalla profonda sezione rettangolare, poteva ospitare fino a quattordici passeggeri e terminava nella sezione di coda leggermente rastremata fino a dare vita all'impennaggio di tipo classico, con il piano orizzontale disposto sulla mezzeria della fusoliera, al di sotto del piano verticale. La cabina di pilotaggio era completamente chiusa, con ampia vetratura frontale.\nL'ala era disposta in posizione avanzata rispetto al centro della fusoliera; ogni semiala era suddivisa in due sezioni: la sezione interna, di lunghezza minore, era dritta ed alloggiava le gondole dei motori mentre la sezione esterna si contraddistingueva per il disegno rastremato del bordo d'entrata in direzione dell'estremit\u00e0 e per l'andamento rettilineo del bordo d'uscita. La sezione esterna formava anche un apprezzabile angolo diedro positivo con la sezione interna.\nIl carrello d'atterraggio era di tipo triciclo posteriore: i due elementi principali, monoruota, erano costituiti da due elementi tubolari che si ritraevano, con movimento rettilineo contrario al senso di marcia, all'interno delle gondole dei motori lasciando sporgere solo parzialmente le ruote. Al posteriore era presente un ruotino d'appoggio, sterzante e non retraibile.\nAlcuni esemplari delle varianti ad uso militare furono realizzati combinando elementi strutturali del successivo DC-3 finendo per essere, per tale ragione, soprannominati \"DC-2 e \u00bd\".\nMotore.\nIl DC-2 nacque abbinato a due motori Wright R-1820 Cyclone 9: si trattava di motori radiali a nove cilindri raffreddati ad aria il cui sviluppo port\u00f2 all'impiego di successive versioni di sempre maggior potenza e che equipaggiarono la grande maggioranza dei velivoli prodotti.\nIn alcuni casi, rispettivamente contraddistinti dalla denominazione DC-2A e DC-2B, vennero installati motori Pratt &amp; Whitney R-1690 Hornet o i britannici Bristol Pegasus. Un singolo esemplare destinato all'USAAC fu dotato di una coppia di Pratt &amp; Whitney R-1830, anche in questo caso analogamente al successore DC-3.\nIn tutti i casi i motori azionavano eliche tripala metalliche, a passo variabile.\nImpiego operativo.\nOperatori civili.\nIl primo e principale utilizzatore civile del DC-2 fu la Trans World Airlines Inc. (TWA) che, persa la possibilit\u00e0 di acquistare il Boeing 247 a causa dell'esclusiva concessa dalla casa di Seattle alla concorrente United Air Lines, aveva dato vita alla richiesta da cui era nato il DC-1; in totale la TWA fin\u00ec nel tempo per acquistare complessivamente 31 esemplari.\nLa Douglas, facendo tesoro dell'errata scelta commerciale operata dalla Boeing, decise al contrario di garantirsi la possibilit\u00e0 di servire altri clienti, all'unica condizione di garantire alla TWA i tempi di consegna concordati negli ordini sottoscritti. Fu cos\u00ec che la American Airlines acquist\u00f2 16 aerei, 10 andarono alla Eastern Air Lines, 9 alla Pan American Airways ed altri 12 ad altre compagnie minori.\nIn Europa fu l'olandese Fokker ad interessarsi per prima al DC-2, acquistandone un esemplare ed aggiudicandosi la licenza di produzione; complessivamente gli aerei distribuiti dalla Fokker furono 39 ed i principali acquirenti furono la KLM e la Swissair. Altri esemplari andarono alla spagnola L\u00edneas A\u00e9reas Postales Espa\u00f1olas ed alla polacca LOT.\nParticolare risalto nelle cronache dell'epoca venne conquistato dal primo esemplare acquistato dalla KLM che, schierato alla partenza della MacRobertson Air Race (nota anche come \"London to Melbourne Air Race\"), ottenne il secondo posto finale alle spalle del racer de Havilland DH.88 Comet.\nSingoli esemplari furono acquistati anche dal governo francese, che aveva preso in considerazione l'ipotesi di acquisire la licenza di produzione, dalla compagnia sovietica Amtorg Trading Corporation, dalla Nakajima e dalla compagnia italiana Avio Linee Italiane. Quest'ultimo esemplare fu usato dapprima per il trasporto civile e poi, dal settembre 1940, ceduto al Nucleo Comunicazioni Ala Littoria per effettuare trasporti militari.\nOperatori militari.\nAnche nel caso delle forze armate, i principali operatori del DC-2 furono statunitensi: sia l'USAAC (successivamente divenuta USAAF) che l'US Navy, utilizzarono diversi esemplari del DC-2 gi\u00e0 prima dello scoppio della seconda guerra mondiale mentre numerosi altri vennero requisiti per l'impiego militare in seguito all'attacco di Pearl Harbor; in base alla loro configurazione ed ai motori impiegati, gli aerei ricevettero diverse denominazioni.\nIl primo conflitto che vide l'impiego del DC-2 fu per\u00f2 la guerra civile spagnola: i quattro esemplari acquistati dalla LAPE vennero utilizzati tra le file repubblicane e funsero, in seguito a modifiche effettuate sul campo, anche da bombardieri sul finire dell'estate del 1936. Poco prima della conclusione della guerra, i DC-2 vennero utilizzati per trasportare a Parigi le riserve auree del governo repubblicano spagnolo.\nNel gennaio del 1940 un esemplare, acquistato privatamente dall'aviatore svedese Carl Gustav von Rosen, fu al servizio della finlandese Suomen ilmavoimat nel corso della guerra d'inverno, impiegato in almeno una missione di bombardamento contro campi d'aviazione dell'Unione Sovietica.\nCon l'inizio della guerra, prima che venisse promulgato il Lend-Lease Act, la British Purchasing Commission acquist\u00f2 25 esemplari di DC-2 destinandoli, tranne alcune eccezioni, alla Royal Air Force; altri 10 aerei furono in seguito acquistati per conto della Royal Australian Air Force.\nDurante la guerra, infine, alcuni esemplari furono catturati dalle truppe tedesche; due aerei furono assegnati all'aviazione dell'alleato finlandese.\nVersioni.\n\"I dati sulle versioni, se non diversamente indicato, sono tratti da\" \"Douglas DC-1 / DC-2\" \"in\" \"www.uswarplanes.net\"."}
{"id": "1240443", "revid": "1543377", "url": "https://it.wikipedia.org/wiki?curid=1240443", "title": "IEC 60906-1", "text": "IEC 60906-1 \u00e8 uno standard internazionale per ora poco utilizzato per un collegamento elettrico a 230 V a corrente alternata.\nIl modello \u00e8 stato reso pubblico nel 1986 dalla Commissione Elettrotecnica Internazionale. Il Brasile, nel 2009, ha introdotto questo modello denominato NBR 14136:2001 che sostituir\u00e0 tutti i modelli precedentemente utilizzati entro gennaio 2011. Il Sudafrica la utilizza insieme alla BS 546, 15 A con denominazione SANS 164-2.\n\u00c8 molto simile alle prese italiana (tipo L 10 A) e svizzera (tipo J), tuttavia \u00e8 incompatibile con entrambe.\nQuesta prima parte della norma IEC descrive il modello per i collegamenti fino a 250 V e 16 A. Nel 1992 fu pubblicata la seconda parte del modello (IEC 60906-2), che definisce il modello internazionale per i collegamenti fino a 125 V. Questo modello \u00e8 compatibile con quello usato in Nordamerica per spine e prese (tipi A e B). La terza parte (IEC 60906-3) descrive un gruppo di collegamenti a basso voltaggio.\nDimensioni.\nLa spina progettata dall'IEC ha una base di 17\u00d736 mm e tre contatti cilindrici distanziati 19 mm, lunghi altrettanto e spessi 4,5 mm; il dentino centrale \u00e8 disassato di 3 mm e la portata prevista \u00e8 di 16 ampere. La spina sudafricana rispetta questi standard alla lettera, la spina brasiliana \u00e8 invece stata declinata in due versioni: una da 10 A con contatti da 4 mm e una da 20 con contatti da 4,8."}
{"id": "1240453", "revid": "287204", "url": "https://it.wikipedia.org/wiki?curid=1240453", "title": "Interdis", "text": "Interdis \u00e8 stata una societ\u00e0 consortile per azioni attiva nell'ambito della grande distribuzione organizzata. Fu composta da 21 imprese locali, presenti in 15 regioni italiane, dal Veneto alla Calabria.\nLa rete di punti di vendita era costituita da 1.495 negozi al dettaglio e 15 cash and carry. La quota di mercato sulla distribuzione moderna era del 1,7%.\nStoria.\nInterdis, nata sulla scia del Gruppo V\u00e9G\u00e9, fu costituita a Catanzaro il 28 gennaio 1999, a seguito della conclusione del progetto Euromadis e alla conseguente separazione di V\u00e9G\u00e9 da Selex.\nA fine 2006 Interdis e Conad hanno siglato un accordo quinquennale, logistico e di prodotto a marchio. Di questo accordo faceva parte anche il Gruppo Rewe, titolare in Italia dei march, Billa (ex Standa) e Penny Market. Nel febbraio 2012 si interrompono i rapporti con Conad, c'\u00e8 l'abbandono della supercentrale Sicon alla quale aderiva con Rewe, nasce infine l'alleanza con Pam Panorama che d\u00e0 vita ad AlCube.\nDal 2014 ha ripreso lo storico nome Gruppo V\u00e9G\u00e9.\nPrincipali insegne.\nInterdis possedeva, nel canale supermercati, due marchi-insegna principali, ovvero \"Sidis\" e \"DiMeglio\". Storicamente il marchio Sidis, ancora attivo, proviene dal Gruppo V\u00e9g\u00e9, impresa della distribuzione organizzata, fondata nel 1959 e confluita in Euromadis."}
{"id": "1240455", "revid": "2075278", "url": "https://it.wikipedia.org/wiki?curid=1240455", "title": "Gruppo V\u00e9G\u00e9", "text": "Gruppo V\u00e9G\u00e9 \u00e8 una cooperativa italiana multi-insegna della grande distribuzione organizzata costituita il 20 maggio 1959. Il nome deriva dall'olandese VErkoop GEmeenschap, una cooperativa nata nel 1938 e chiusa nel 1980, il cui nome significa \"Vendere Insieme\".\nNel 2019 riunisce 32 imprese su tutto il territorio italiano, operative in ambiti interregionali e con insegne differenti, con circa 3.500 punti vendita e una quota di mercato del 5,3%.\nStoria.\nLa nascita del Gruppo V\u00e9G\u00e9 risale al 1959 ispirandosi alla formula dei supermercati statunitensi e su iniziativa del bergamasco Emilio Lombardini. Fu la prima organizzazione italiana nel panorama della distribuzione ad utilizzare una forma di associazionismo basato sull'integrazione tra ingrosso e dettaglio.\nNel 1979 nasce l'insegna Pantamarket, la prima propria di Gruppo V\u00e9G\u00e9, che racchiude alcuni cash and carry. In questi anni si vede la nascita del noto marchio Sidis, anch'esso appartenente al Gruppo.\nNel 1989 entra in corsa per l'acquisizione di GS, la catena dei supermercati di propriet\u00e0 della Sme, senza tuttavia riuscire nell'impresa. Ed \u00e8 proprio in quest'anno che si registra il ritiro di due tra pi\u00f9 importanti gruppi del consorzio: Garosci e Lombardini e che decidono di sviluppare autonomamente l'alleanza con il colosso francese Promodes.\nAnni '90.\nNel 1996 nasce Euromadis, la centrale associativa che unisce due gruppi: Gruppo V\u00e9G\u00e9 e Gruppo Selex. L'alleanza poi finisce nel 1998 per malintesi. Dal 1999 al 18 giugno 2014 Gruppo V\u00e9G\u00e9 opera nel mercato con il nome di Interdis per poi riprendere il nome originale e lanciare una private label per alcuni suoi prodotti.\nAnni 2000.\nNel 2012 Gruppo V\u00e9G\u00e9 stipula un'alleanza con Gruppo PAM: nasce cos\u00ec Aicube.\nDa Settembre 2014 entra il Gruppo Rocchetta (GRD Soc.Cons. a.r.l.) con le insegne Paghi Poco e Sidis, precedentemente master franchisee di Pam, che copre l'intera Sicilia.\nNel 2015 entrano nel gruppo, che da un anno ha lasciato il nome Interdis per riprendere quello di V\u00e9G\u00e9, i supermercati Tosano, veneti.\nNel 2016 entrano Gruppo Arena, che copre con le insegne Dec\u00f2, IperConveniente, SuperConveniente e Non Solo Cash la Sicilia, e Multicedi (Sigma) che con il suo brand Dec\u00f2 copre Lazio, Abruzzo, Molise, Puglia, Basilicata, Campania e Calabria, oltre ad avere anche altre insegne e la rete di C&amp;C AdHoc.\nNel febbraio 2018 Gruppo V\u00e9G\u00e9, terzo operatore italiano per numero di punti vendita, entra a far parte del Centro acquisti centralizzato del Gruppo iberico IFA, con oltre 6.780 punti vendita in Spagna e Portogallo. Sempre nel 2018 rientra in Veg\u00e9 dopo un periodo in Auchan il gruppo campano Morgese (Euroesse).\nNel 2019 sono affiliati in V\u00e9G\u00e9 il gruppo veneto Vega (400 punti vendita) e il lucano GDA (ma con polo distributivo a Polla in Campania) leader nella regione e radicato anche nel resto del centro-sud con 130 negozi divisi tra 4 insegne. Nel giugno 2019 il gruppo ha festeggiato i 60 anni.\nLa strategia annunciata dal Ceo Giorgio Santambrogio, presidente anche di ADM (Associazione Distribuzione Moderna) fino a giugno 2020, era di dire addio ai supermercati e di tornare alla super drogheria specializzandosi nel fresco. In seguito per\u00f2 si rafforza nelle grandi superfici con l'arrivo di Bennet (ipermercati presenti nel Nord) e Scelgo (C&amp;C presenti in Marche, Abruzzo e Molise che si erano separati da Multicedi prendendo il nome MultiCash)."}
{"id": "1240464", "revid": "119090", "url": "https://it.wikipedia.org/wiki?curid=1240464", "title": "Eparchia di Santa Mar\u00eda del Patrocinio en Buenos Aires", "text": ""}
{"id": "1240469", "revid": "963244", "url": "https://it.wikipedia.org/wiki?curid=1240469", "title": "Edwin della Northumbria", "text": ""}
{"id": "1240471", "revid": "473173", "url": "https://it.wikipedia.org/wiki?curid=1240471", "title": "Herpes Virus", "text": ""}
{"id": "1240472", "revid": "682087", "url": "https://it.wikipedia.org/wiki?curid=1240472", "title": "Herpes virus", "text": ""}
{"id": "1240474", "revid": "869733", "url": "https://it.wikipedia.org/wiki?curid=1240474", "title": "Under the Influence", "text": "Under the Influence (\"sotto l'influenza\" in lingua inglese) pu\u00f2 riferirsi a:"}
{"id": "1240486", "revid": "287204", "url": "https://it.wikipedia.org/wiki?curid=1240486", "title": "Cattedrale di Santa Maria", "text": ""}
{"id": "1240487", "revid": "36426", "url": "https://it.wikipedia.org/wiki?curid=1240487", "title": "Cattedrale di Santa Maria (Cortona)", "text": ""}
{"id": "1240490", "revid": "36426", "url": "https://it.wikipedia.org/wiki?curid=1240490", "title": "Duomo di Alghero", "text": ""}
{"id": "1240491", "revid": "339392", "url": "https://it.wikipedia.org/wiki?curid=1240491", "title": "Eparchia di Nuestra Se\u00f1ora del Para\u00edso en M\u00e9xico", "text": ""}
{"id": "1240497", "revid": "36426", "url": "https://it.wikipedia.org/wiki?curid=1240497", "title": "Giudizio finale e Inferno (Buffalmacco)", "text": ""}
{"id": "1240500", "revid": "1543377", "url": "https://it.wikipedia.org/wiki?curid=1240500", "title": "Fosforo (optoelettronica)", "text": "Il fosf\u00f2ro \u00e8 una sostanza che presenta il fenomeno ottico della fosforescenza (dopo l'esposizione alla luce o a particelle energetiche come elettroni veloci). Il termine va pronunciato fosf\u00f2ro, con l'accentazione piana, per distinguerlo dall'elemento chimico f\u00f2sforo.\nIl nome deriva da quello dell'elemento chimico fosforo (dal greco \u03c6\u03c9\u03c3\u03c6\u03cc\u03c1\u03bf\u03c2, \"fosf\u00f3ros\", \"portatore di luce\"), scoperto dall'alchimista tedesco Hennig Brand nel 1669. Mentre lavorava ad Amburgo Brand prov\u00f2 a distillare alcuni tipi di \"essenze di vita\" dalle sue urine, e nel processo produsse un materiale bianco che si illuminava al buio. Da quel tempo il termine \"fosforescenza\" \u00e8 stato usato per definire sostanze che si illuminano al buio in seguito al previo assorbimento di radiazioni elettromagnetiche di frequenze opportune. \nIl f\u00f2sforo stesso \"non\" \u00e8 un fosf\u00f2ro; essendo molto reattivo, se esposto all'aria si ossida lentamente passando per vari stati eccitati; questi nel ricadere via via verso lo stato pi\u00f9 stabile emettono fotoni nel visibile. Tale fenomeno costituisce la chemiluminescenza, perche gli stati eccitati vengono raggiunti per causa chimica (qui l'ossidazione), non fotonica (irraggiamento). La luce osservata da Brand era in realt\u00e0 causata dalla combustione molto lenta del fosforo, ma siccome egli non vide fiamme n\u00e9 calore (ossidazione fredda) non la consider\u00f2 tale.\nI fosfori sono composti di metalli di transizione o composti di terre rare di vari tipi. L'uso pi\u00f9 comune dei fosfori \u00e8 nei display a raggi catodici e nelle lampade fluorescenti. I fosfori a raggi catodici furono standardizzati all'inizio della seconda guerra mondiale e distinti dalla lettera \"P\" seguita da un numero.\nMateriali.\nI fosfori sono solitamente ottenuti da un materiale compatibile al quale \u00e8 aggiunto un attivatore. Il pi\u00f9 conosciuto \u00e8 il solfuro di zinco, attivato con il rame o con l'argento (\"solfato di zinco argento\").\nI materiali base sono di solito ossidi, solfuri, seleniuri, alogeni o silicati di zinco, cadmio, manganese, alluminio, silicio, o vari metalli rari (terre rare). Gli attivatori prolungano i tempi di luminescenza (\"afterglow\"). Al contrario, altri materiali (es. nichel) possono essere usati per abbassare l\"afterglow\". \nGiocattoli luminescenti.\nIn queste applicazioni i fosfori vengono aggiunti nell'impasto della plastica utilizzata per i giocattoli, oppure utilizzati in aggiunta a un solvente per realizzare vernici.\nI fosfori a base di ZnS:Cu vengono utilizzati nei cosmetici fluorescenti, spesso utilizzati a Halloween.\nIn generale la persistenza di un fosforo cresce con l'aumentare della lunghezza d'onda.\nSorgenti luminose radioattive.\nMiscele di solfuro di zinco con alcuni materiali radioattivi (dove i fosfori venivano eccitati dal decadimento alfa e beta), vennero utilizzati come pigmenti nei quadranti degli orologi e nelle strumentazioni.\nLa formula utilizzata nei quadranti tra 1913 e il 1950 era un mix di radio-228 e radio-226 con uno scintillatore fatto di solfuro di zinco e argento (ZnS:Ag). Comunque il solfuro di zinco si degrada nel tempo, portando cos\u00ec alla progressiva perdita di luminosit\u00e0 (ancor prima che si esaurisca la radioattivit\u00e0 del radio).\nIl fosforo a base di ZnS:Ag emette un bagliore verdastro.\nNon \u00e8 utilizzabile in sezioni superiori a 25\u00a0mg/cm\u00b2, a causa dell'auto-assorbimento della luce.\nSchermi a base di ZnS:Ag vennero utilizzati da Ernest Rutherford per i suoi esperimenti sui nuclei degli atomi.\nSolfuro di zinco attivato al rame (ZnS:Cu) \u00e8 il fosforo pi\u00f9 comune. Emette una luce blu-verdastra.\nAggiungendo all'attivatore del magnesio (ZnS:Cu,Mg) il fosforo emette una luce giallo-arancio.\nTraser sono delle sorgenti di luce costruite con un tubo di vetro borosilicato rivestito di fosfori e riempito con un'atmosfera a base di trizio.\nElettroluminescenza.\nL'elettroluminescenza pu\u00f2 essere sfruttata come sorgente di luce. I dispositivi che sfruttano questa propriet\u00e0 generalmente emettono luce da una vasta area, che li rendono utili per la retroilluminazione di display LCD. L'eccitazione dei fosfori in generale \u00e8 dovuta a un potente campo elettrico, generalmente accordato in frequenza. I dispositivi elettroluminescenti per\u00f2 si degradano con l'uso, portando quindi a una degradazione della luminosit\u00e0 con l'avanzare della vita operativa.\nIl composto a base di ossido di indio (ITO, conosciuti come IndiGlo) \u00e8 usato in alcuni orologi Timex; pensato come elettrodo non \u00e8 esattamente un fosforo. \"Californeon\" \u00e8 un altro marchio di fosfori, sul quale composto si basa il funzionamento di molte stringhe elettroluminescenti.\nLED bianchi.\nI LED bianchi in generale sono dei normali LED blu a base di InGaN con un rivestimento a base di fosfori.\nSpesso viene utilizzato granato di ittrio e alluminio (YAG) dopato al cerio(III) (YAG:Ce3+, or Y3Al5O12:Ce3+); assorbe la luce del LED blu ed emette luce nel range verde-rosso con un picco nel giallo. L'emissione di giallo pallido dei Ce3+:YAG pu\u00f2 essere modificata aggiungendo terre rare, come terbio e gadolinio e pu\u00f2 essere ulteriormente modificata sostituendo tutto l'alluminio presente nel YAG con del gallio.\nI LED bianchi sono ottenuti anche eseguendo un drogaggio a base di europio (che emette luce rossa e blu) e solfuro di zinco con attivatore rame e alluminio (ZnS:Cu,Al) su un LED UV. Questo metodo imita il funzionamento delle lampade fluorescenti.\nTubi catodici.\nI fosfori sono spesso dei pessimi conduttori elettrici. Questo potrebbe causare il deposito di cariche residue sullo schermo, comportando una perdita di energia d'impatto degli elettroni a causa della repulsione elettrostatica. Per eliminare questo problema un sottile strato di alluminio \u00e8 depositato sopra i fosfori ed \u00e8 collegato alla griglia conduttiva presente nel monitor. Questo strato, oltre a eliminare quel problema, ha una duplice funzione: riflette la luce dei fosfori all'esterno e li protegge da bombardamenti di ioni causati da un non perfetto vuoto.\nLa combinazione di solfuro di zinco con il rame, denominato fosforo P31 (o ZnS:Cu), produce luce verde nel picco dei 531\u00a0nm, con una luminosit\u00e0 a relativa lunga durata.\nLa combinazione tra solfuro di zinco con dell'argento (ZnS:Ag), quando colpito da elettroni, produce una luce blu a 450\u00a0nm, con durata di 200 ns. \u00c8 chiamato fosforoP22B.\nQuesto tipo di materiale, solfuro di zinco attivato all'argento, \u00e8 uno degli emettitori pi\u00f9 efficienti negli schermi CRT.\nQuando mescolato con solfito di cadmio, con risultato di solfuro di zinco e cadmio (Zn,Cd) S:Ag, produce una luce gialla.\nLa miscela di solfito di cadmio-zinco e solfuro di zinco attivato all'argento (ZnS:Ag+(Zn,Cd) S:Ag), \u00e8 l'emettitore P4 usato nelle televisioni in bianco e nero.\nIl solfato di ittrio attivato con europio \u00e8 utilizzato come fosforo rosso nei monitor CRT.\nDetergenti.\nGli \"sbiancanti ottici\", usati in alcuni detergenti per fare apparire pi\u00f9 bianchi i tessuti, si comportano come fosfori reattivi ai raggi ultravioletti con una persistenza molto bassa; generalmente sono composti organici.\nVarie.\nAltre tipologie di fosfori sono venduti per applicazioni speciali, come:\nIn particolare, la loro composizione chimica \u00e8:"}
{"id": "1240504", "revid": "729019", "url": "https://it.wikipedia.org/wiki?curid=1240504", "title": "Superliga 1996-1997 (Slovacchia)", "text": "L'edizione 1996-97 della Corgo\u0148 Liga ha visto la vittoria finale del 1.FC Ko\u0161ice.\nCapocannoniere del torneo fu Jozef Ko\u017elej (1.FC Kosice), con 22 reti."}
{"id": "1240506", "revid": "767487", "url": "https://it.wikipedia.org/wiki?curid=1240506", "title": "Klou\u00e9kanm\u00e8", "text": "Klou\u00e9kanm\u00e8 \u00e8 una citt\u00e0 situata nel dipartimento di Kouffo nello Stato del Benin con 110.610 abitanti (stima 2006)."}
{"id": "1240507", "revid": "767487", "url": "https://it.wikipedia.org/wiki?curid=1240507", "title": "Adolphe Messimy", "text": ""}
{"id": "1240508", "revid": "110157", "url": "https://it.wikipedia.org/wiki?curid=1240508", "title": "Lalo", "text": "Lalo \u00e8 una citt\u00e0 situata nel dipartimento di Kouffo nello Stato del Benin con 94.452 abitanti (stima 2006)."}
{"id": "1240512", "revid": "115127205", "url": "https://it.wikipedia.org/wiki?curid=1240512", "title": "Dogbo", "text": "Dogbo \u00e8 una citt\u00e0 situata nel dipartimento di Kouffo nello Stato del Benin con 91.226 abitanti (stima 2006)."}
{"id": "1240513", "revid": "46291", "url": "https://it.wikipedia.org/wiki?curid=1240513", "title": "Sandersonia aurantiaca", "text": "Sandersonia aurantiaca \u00e8 una pianta della famiglia delle Colchicaceae. \u00c8 l'unica specie del genere Sandersonia.\nEtimologia.\nIl nome del genere \u00e8 un omaggio alla memoria di John Sanderson, segretario onorario della Horticoltural Society del Natal (Sudafrica), morto nel 1881.\nDescrizione.\nLa \"Sandersonia\" \u00e8 una pianta sempreverde ma nei periodi siccitosi tende a diventare decidua. Non supera i 60\u00a0cm in altezza ed i suoi fusti sottili spesso necessitano di un sostegno che pu\u00f2 essere anche un semplice ramoscello.\nHa radici tuberizzate.\nLe foglie, scanalate e lanceolate, sono verdi e sottili, talvolta tanto sottili da comportarsi come viticci.I fiori hanno corolle campanulate di colore arancione brillante (da cui aurantiaca) lunghe 3\u00a0cm., sorrette da lunghi peduncoli, ripiegati verso il basso.\nDistribuzione e habitat.\nOriginaria delle zone boschive del Sudafrica e dello Swaziland, dove cresce ad una altitudine di 600\u20132000 m, in prati che godono di abbondanti piogge estive, la \"Sandersonia aurantiaca\" fu introdotta in Europa nel 1852.\nNel suo habitat naturale \u00e8 quasi estinta.\nPropagazione.\nPer divisione dei tuberi in autunno o inverno, o per seme, posti a germinare in primavera a temperatura di circa 20\u00a0\u00b0C.\nColtivazione.\nNecessita di terreno moderatamente fertile, arricchito con concime organico. Preferisce luoghi caldi e soleggiati, preferibilmente a ridosso di una parete ma si adatta anche come pianta da appartamento. Non sopporta temperature inferiori a 0\u00a0\u00b0C. Nelle regioni pi\u00f9 fredde \u00e8 consigliabile estrarre dal terreno i tuberi in autunno e mantenerli in terreno sabbioso umido. L'innaffiatura va fatta circa ogni settimana e con moderazione consentendo al terreno di asciugarsi tra una somministrazione e l'altra."}
{"id": "1240515", "revid": "1543377", "url": "https://it.wikipedia.org/wiki?curid=1240515", "title": "Dal'negorsk", "text": "Dal'negorsk (anche traslitterata come \"Dalnegorsk\"; it., all'incirca, \"lontana nelle montagne\") \u00e8 una cittadina dell'estremo oriente russo, situata nel Kraj Primorskij a circa 500 km di distanza dal capoluogo Vladivostok.\nRicevette lo \"status\" di citt\u00e0 nel 1989; il nome attuale risale al 1972."}
{"id": "1240517", "revid": "80339", "url": "https://it.wikipedia.org/wiki?curid=1240517", "title": "Dalnegorsk", "text": ""}
{"id": "1240519", "revid": "810736", "url": "https://it.wikipedia.org/wiki?curid=1240519", "title": "Fal", "text": ""}
{"id": "1240520", "revid": "287204", "url": "https://it.wikipedia.org/wiki?curid=1240520", "title": "Maurizio di Sassonia", "text": ""}
{"id": "1240522", "revid": "144796", "url": "https://it.wikipedia.org/wiki?curid=1240522", "title": "Giovanni Federico I (Sassonia)", "text": ""}
{"id": "1240531", "revid": "547992", "url": "https://it.wikipedia.org/wiki?curid=1240531", "title": "Federico Cristiano di Sassonia", "text": "Egli era il terzo ma il maggiore dei figli sopravvissuti di Federico Augusto II, Elettore di Sassonia e Re di Polonia, e di sua moglie, Maria Giuseppa d'Austria.\nBiografia.\nI primi anni.\nMalato sin dalla nascita (soffriva di paralisi a un piede), venne relegato ancora giovanissimo ad una sedia a rotelle in compagnia della quale compare in un conosciutissimo ritratto, che lo mostra attorniato dai propri parenti, delle dinastie Wettin e Wittelsbach La madre, proprio per queste condizioni, aveva tentato inutilmente pi\u00f9 volte di avviarlo alla carriera ecclesiastica, spingendolo a rinunciare ai diritti di successione in favore del figlio minore, ma lui aveva preferito mantenere la propria posizione, sforzandosi il pi\u00f9 possibile di condurre una vita normale.\nSi immerse nello studio presso l'Universit\u00e0 di Lipsia, dove abbracci\u00f2 appieno la causa illuminista. Scrisse nel proprio diario: \"I principi esistono per i loro sudditi e non i sudditi per i loro principi. La salute dei loro sudditi, il credito pubblico e un esercito bene armato sono la felicit\u00e0 di un principe\".\nSulla scorta di queste idee, si mostr\u00f2 sempre molto tollerante anche a livello religioso, entrando in contatto con diversi ambienti cattolici riformati italiani durante il suo \"grand tour\" in Italia nel 1738/39. Grande amante della cultura sostenne notevolmente gli studi archeologici e artistici di Johann Joachim Winckelmann e quelli linguistici di Johann Christoph Gottsched.\nEra anche conosciuto per il suo spiccato talento musicale, una passione che dopo il matrimonio condivider\u00e0 anche con la moglie. Per il suo undicesimo compleanno Johann Sebastian Bach gli dedic\u00f2 la cantata BWV 213, \"La\u00dft uns sorgen, la\u00dft uns wachen\", ripresa poi dal compositore nell'Oratorio di Natale.\nAlla morte prematura dei suoi fratelli maggiori, Federico Augusto (1721) - deceduto prima della sua nascita - e Giuseppe Augusto (1728), si ritrov\u00f2 ad essere l'unico erede del trono paterno. Alla morte di quest'ultimo, il 5 ottobre 1763, Federico Cristiano gli successe come elettore di Sassonia.\nIl regno da elettore.\nUno dei suoi primi atti da elettore fu quello di licenziare l'impopolare primo ministro, il conte Heinrich von Br\u00fchl, che aveva fallito nella propria politica finanziaria e si era reso responsabile di una catastrofica amministrazione degli affari esteri, coinvolgendo l'elettorato nella Guerra dei Sette anni e causando una profonda crisi per la Sassonia.\nTent\u00f2 di risollevare le sorti dello stato, incrementando le finanze, nel corso del cosiddetto \"\"R\u00e9tablissements\"l. A tal fine scelsebmolti membri del suo nuovo governo, come Thomas von Fritsch da Lipsia e Friedrich Ludwig Wurmb e Christian Gotthelf Gutschmied, tra i ranghi della borghesia cittadina.\nDopo solo 74 giorni di regno, Federico Cristiano mor\u00ec di vaiolo e venne sepolto nella Cattedrale della Santissima Trinit\u00e0 di Dresda.\nDal momento che il suo erede non era ancora maggiorenne, sua moglie, l'elettrice Maria Antonia, e suo fratello Francesco Saverio assunsero la reggenza dell'elettorato.\nMatrimonio ed eredi.\nA Monaco di Baviera il 13 giugno 1747 (per procura) e nuovamente a Dresda il 20 giugno 1747 (di persona), Federico Cristiano spos\u00f2 Maria Antonia, Principessa di Baviera (1724-1780), figlia di Carlo VII di Baviera e di Maria Amalia d'Asburgo, da cui ebbe nove figli. Raggiunsero l'et\u00e0 adulta i seguenti:"}
{"id": "1240532", "revid": "767487", "url": "https://it.wikipedia.org/wiki?curid=1240532", "title": "Delitto sotto il sole", "text": "Delitto sotto il sole (\"Evil Under The Sun\") \u00e8 un film diretto da Guy Hamilton, uscito nel 1982, tratto dal romanzo giallo di Agatha Christie, intitolato \"Corpi al sole\" (1947).\nLa colonna sonora non originale del film comprende alcuni dei pi\u00f9 celebri brani del compositore statunitense Cole Porter, quali \"Night and Day, You do something to me, It's de-lovely, In the still of the night, You're the top, Begin the beguine, I've got you under my skin, Anything goes, I get a kick out of you\" e \"I concentrate on you\".\nTrama.\nSulla stessa isola, nell'hotel \"Jolly Roger\", si ritrovano in vacanza svariati personaggi, tra cui spicca la nota attrice di Broadway Arlena Stuart, da poco sposata col capitano Marshall. La particolarit\u00e0 di questo soggiorno \u00e8 che ogni persona \u00e8, in un certo modo, collegata ad Arlena. Poirot, per l'ennesima volta, deve dire addio al suo sogno di godersi una vacanza rilassante, poich\u00e9 un efferato delitto colpisce l'isola. Ma con il detective belga nessun criminale pu\u00f2 fuggire.\nDifferenze dal libro.\nIn questo riadattamento cinematografico del libro di Agatha Christie compaiono alcune differenze sostanziali:"}
{"id": "1240533", "revid": "1194709", "url": "https://it.wikipedia.org/wiki?curid=1240533", "title": "Lactoria cornuta", "text": "Lactoria cornuta, conosciuto comunemente come pesce scatola cornuto \u00e8 un pesce d'acqua marina appartenente alla famiglia degli Ostraciidae.\nDistribuzione e habitat.\n\u00c8 diffuso principalmente nell'Indo-Pacifico, lungo le coste africane, arabiche, indiane, nelle acque costiere delle Maldive, lungo il sud-est asiatico, fino a Cina e Giappone, nonch\u00e9 in acque costiere dell'intera Oceania. Nell'Atlantico \u00e8 diffuso lungo tutte le coste Nordamericane e Sudamericane, mentre in Europa \u00e8 diffuso nell'arcipelago britannico e lungo le coste spagnole. Canarie e Capo Verde, nonch\u00e9 coste dell'Africa tropicale. &lt;br&gt;\nAbita le barriere coralline e i fondali bassi sassosi e fangosi. I giovani si spingono verso le acque salmastre delle foci dei fiumi.\nDescrizione.\nIl corpo ha sezione di un quadrilatero, pi\u00f9 stretta verso la coda. Dalla fronte e dal basso ventre partono quattro escrescenze ossee. Il corpo di questo pesce \u00e8, similmente a quello delle altre specie della famiglia, circondato da un esoscheletro osseo forato nelle zone della bocca, dell'ano e delle pinne. La coda \u00e8 lunga e a delta, ma difficilmente viene allargata tutta. &lt;br&gt;\nLa livrea presenta una colorazione giallo-verde, puntata di azzurro e bruno. Il becco \u00e8 bruno, cos\u00ec come gli occhi.\nIl fegato di questi pesci \u00e8 velenoso, poich\u00e9 secerne una sostanza chiamata tetradotossina, una neurotossina che inibisce la funzione respiratoria, portando rapidamente alla morte.\nComportamento.\nI giovani si raggruppano lungo le foci fluviali, gli adulti tendono ad avere comportamento solitario.\nAlimentazione.\nIl pesce scatola cornuto si nutre di piccoli invertebrati, che cattura soffiando via la sabbia da rocce, fondali e coralli.\nPredatori.\n\u00c8 predato a sua volta da \"Thunnus albacares\" e \"Thunnus obesus\".\nPesca.\nAnche se commestibile \u00e8 raramente pescato per l'alimentazione umana, poich\u00e9 facilmente causa di intossicazioni da ciguatera.\nAcquariofilia.\nQuesto pesce \u00e8 pescato prevalentemente per il suo alto valore commerciale in acquariofilia. In cattivit\u00e0 \u00e8 bene allevarlo in un acquario marino di soli pesci, meglio se non troppo vivaci, poich\u00e9 e solito infastidire invertebrati e coralli."}
{"id": "1240537", "revid": "838137", "url": "https://it.wikipedia.org/wiki?curid=1240537", "title": "Rugby a 15 nel 1951", "text": "La Nazionale Italiana.\nDue soli match per gli azzurri di cui uno ufficioso\nI Barbarians.\nNel 1951 la squadra ad inviti dei Barbarians ha disputato i seguenti incontri:"}
{"id": "1240550", "revid": "1869172", "url": "https://it.wikipedia.org/wiki?curid=1240550", "title": "Leonardo Melis", "text": "Biografia.\nNel 2002 ha pubblicato \"Shardana: i popoli del mare\"; la pubblicazione, focalizzata sugli \"Shardana\", o \"Popoli del mare\", ha riscontrato un buon successo di vendite. Il libro \u00e8 tradotto e distribuito in Francia nel 2006 col titolo \"Shardana les Peuples de la Mer\". Nel 2005 ha pubblicato il suo secondo libro \"Shardana: i principi di Dan\", approfondimento delle vicende storiche relative all'esodo dall'Egitto. Nel 2005, in Texas il suo libro \"Shardana i Popoli del Mare \u00e8 discusso al 2\u00b0 Congress Matriarchal Studies.\nInsieme al matematico Nicola de Pasquale ha sviluppato un'interpretazione delle pintaderas (o \"Arrodas de tempus\", impiegate in una forma stilizzata nel logo del Banco di Sardegna) come calendario della civilt\u00e0 nuragica e shardana, in analogia a quelli di altri popoli dell'epoca. Secondo Melis sia questa bandiera che la meno conosciuta Bandiera arborense deriverebbero dai Cavalieri templari: quella dei \"Quattro mori\" sarebbe lo stemma adottato del primo maestro dei templari, Hugues de Payns, mentre il secondo simbolo fu ripreso da alcune incisioni su roccia nel deserto del Negev, dov'\u00e8 stato rintracciato dall'archeologo Emmanuel Anati affiancato alla Menorah, il candelabro ebraico a sette braccia. Le sue teorie non sono generalmente condivise dalla comunit\u00e0 accademica.\nIl 25 febbraio 2007 partecipa alla puntata \"Sardegna archeologica e mineraria\" di \"Pianeta Mare\" su Rete4.\nA gennaio 2013 la sua teoria \u00e8 pubblicata in Francia dalla rivista \"Nexus\".\nCollabora con diverse riviste e quotidiani, fra cui Sardegna Quotidiano, dove cura la rubrica settimanale, \"Il Principe di Dan\"."}
{"id": "1240551", "revid": "1501558", "url": "https://it.wikipedia.org/wiki?curid=1240551", "title": "Coppa delle nazioni africane 2004", "text": "La Coppa delle nazioni africane 2004 fu la 24\u00aa edizione della Coppa delle Nazioni Africane."}
{"id": "1240553", "revid": "110157", "url": "https://it.wikipedia.org/wiki?curid=1240553", "title": "L'innocenza", "text": "L'innocenza \u00e8 un romanzo storico della scrittrice Tracy Chevalier, edito nel 2007, ambientato a Londra nel 1792/93.\nTrama.\nLa famiglia Kellaway (Thomas l'impagliatore, sua moglie Anne ed i figli Jem e Maisie) si trasferisce dal Dorset ai sobborghi di Londra a causa della morte del figlio Tommy, lutto dal quale la madre non si \u00e8 ancora ripresa.\nDa questo trasferimento i ragazzi impareranno sulla loro pelle cosa significa la vita di citt\u00e0. Una citt\u00e0 sconosciuta, che fa paura. Ma grazie alla conoscenza di Maggie Butterfield, una ragazzina spigliata e impertinente che nasconde dentro s\u00e9 un terribile segreto, e del poeta William Blake, riusciranno a cavarsela. E a scampare i pericoli dati dai cittadini londinesi che vogliono dimostrare la loro fedelt\u00e0 al re, dopo la condanna alla ghigliottina del re di Francia, Luigi XVI. La rivoluzione francese \u00e8 vicina al mondo inglese, e Blake viene tacciato di promuovere idee sovversive.\nIl romanzo vede pagine storiche, come la rivolta dei londinesi alle porte di Blake, accanto a pagine pi\u00f9 \"private\" quali lo sfortunato amore di Maisie per John Astley, la comica signorina Pelham, l'amore-odio di Jem e Maggie, dalle quali emerge chiaramente lo spaccato della Londra di fine '700."}
{"id": "1240560", "revid": "120513602", "url": "https://it.wikipedia.org/wiki?curid=1240560", "title": "Breve (segno diacritico)", "text": "Un breve (latino \"brevis\") \u00e8 il segno diacritico\u00a0\u02d8, simile a un piccolo semicerchio posto in alto, che serve a indicare le vocali brevi, all'opposto del macron\u00a0\u00af che indica le vocali lunghe, anche se una convenzione frequentemente utilizzata consiste nell'indicare solo \u2013 ma tutte \u2013 le vocali lunghe, sottintendendo cos\u00ec che le vocali senza macron sono brevi. Viene utilizzato con questa funzione nei dizionari di latino, greco antico ed altre lingue, tra le quali il tuareg. \u00c8 abbastanza simile come forma al segno del caron o h\u00e1\u010dek, con la differenza che il caron ha una forma angolata mentre il breve \u00e8 arrotondato: \u00e8 possibile farsi una idea della diversit\u00e0 dei due segni confrontando \u01cd \u01ce \u011a \u011b \u01cf \u01d0 \u01d1 \u01d2 \u01d3 \u01d4 (caron) con \u0102 \u0103 \u0114 \u0115 \u012c \u012d \u014e \u014f \u016c \u016d (breve).\nNell'alfabeto cirillico, un breve \u00e8 usato per la \u0419 (I breve). Nel bielorusso, \u00e8 usato sia nella lettera cirillica \u040e (U breve) che nella latina (\u0141acinka) \u016c. \u040e era anche usata nell'uzbeko cirillico nel periodo dell'Unione sovietica. Nella lingua ciuvascia un breve \u00e8 usato sulle lettere cirilliche (A breve) e (Ye breve).\nIn altre lingue \u00e8 usato per scopi diversi. In romeno \u00e8 usato sulla A per rappresentare la vocale scev\u00e0 (\u0259), come in \"m\u0103r\" (mela). Nell'esperanto pu\u00f2 essere usato sulla U per ottenere la U non sillabica, simile alla W inglese come suono. La G breve esiste negli alfabeti azero, tartaro e turco. In turco, \u011e/\u011f allungano le vocali che li precedono. Possono essere posti tra due vocali e sono mute nel turco standard, ma possono venir pronunciati come /g/ in alcuni dialetti regionali o varianti vicine al turco ottomano.\nIl breve, insieme al corno e all'accento circonflesso, viene usato nella lingua vietnamita per rappresentare delle vocali addizionali.\nL'interlingua non ha segni diacritici, perci\u00f2 il breve compare solo occasionalmente nel caso di prestiti. Da notare che il pinyin usa il caron, non il breve, per indicare il terzo tono del cinese mandarino. McCune-Reischauer usa il breve, non il caron, sulla \"o\" e sulla \"u\" per indicare l'hang\u016dl \u3153 e \u3161.\nCodifiche del breve.\nUnicode e entity numeriche HTML per le lettere con il breve."}
{"id": "1240561", "revid": "768068", "url": "https://it.wikipedia.org/wiki?curid=1240561", "title": "Caron", "text": ""}
{"id": "1240566", "revid": "110157", "url": "https://it.wikipedia.org/wiki?curid=1240566", "title": "Coppa delle nazioni oceaniane 1973", "text": "La Coppa delle nazioni oceaniane 1973 \"(1973 Oceania Cup)\" fu la prima edizione della Coppa delle nazioni oceaniane, competizione calcistica per nazionali organizzata dalla OFC. La competizione si svolse in Nuova Zelanda dal 17 al 24 febbraio 1973 e vide la partecipazione di cinque squadre: , , , e .\nStadi.\n\u00c8 stato scelto uno stadio per ospitare la competizione.\nFase finale.\nGirone unico.\n e qualificate alla finale per il terzo posto. e qualificate alla finale per il primo posto."}
{"id": "1240567", "revid": "486946", "url": "https://it.wikipedia.org/wiki?curid=1240567", "title": "Aethelbert del Kent", "text": ""}
{"id": "1240569", "revid": "93556", "url": "https://it.wikipedia.org/wiki?curid=1240569", "title": "Titanis walleri", "text": "Titanis walleri \u00e8 l'unica specie del genere monospecifico estinto di grandi uccelli predatori non volatori Titanis. \u00c8 stato denominato in onore del collezionista di olotipi, Benjamin I. Waller e visse approssimativamente 5-2 milioni di anni fa, durante il Pliocene, nel Nord America. Da alcune evidenze, fu suggerito che questa specie non si estinse prima di 15.000 anni fa, ma datazioni pi\u00f9 precise di McFadden &amp; co. negano una data cos\u00ec tarda: tutti i fossili di \"Titanis\" conosciuti risalgono al massimo a 2 milioni di anni fa. I \"Titanis\" furono parte del gruppo di grandi uccelli non volatori della famiglia Phorusrhacidae, denominati \"uccelli del terrore\", e rappresenta la specie pi\u00f9 giovane della linea filogenetica del gruppo.\nAspetti morfologici.\n\"Titanis walleri\" era alto 2,5 metri e pesava approssimativamente 130-150 kg, ma con ampie variazioni, probabilmente indicanti un grande dimorfismo sessuale. Sebbene il suo cranio non sia stato ritrovato, era certamente grande, con un enorme becco simile ad un'ascia, come nei suoi parenti sudamericani. Le ali erano piccole e non potevano essere utilizzate per il volo e le relative ossa erano articolate in un'unica struttura, con un possibile movimento solo di qualche grado. Forse potevano essere utilizzate come una sorta di artiglio, anche se non ci sono evidenze dirette di questo.\nIn generale, era molto simile a \"Phorusrhacos\" e \"Devincenzia\", specie sudamericane e parenti pi\u00f9 vicini. Poco \u00e8 conosciuto riguardo alla sua struttura fisica, ma sembra che avesse un piede meno largo di \"Devincenzia\", con un dito centrale in proporzione pi\u00f9 forte. (\"Onactornis\" \u00e8 attualmente considerato un Sinonimo di \"Devincenzia\").\nDistribuzione.\nI Phorusrhacidae si originarono in Sud America; \"Titanis\" \u00e8 il solo membro conosciuto del gruppo a migrare fuori da questo continente durante il Grande scambio americano. Prove fossili sono state trovate in Florida e Texas."}
{"id": "1240572", "revid": "174925", "url": "https://it.wikipedia.org/wiki?curid=1240572", "title": "Johannes Marcus Marci", "text": ""}
{"id": "1240581", "revid": "78273", "url": "https://it.wikipedia.org/wiki?curid=1240581", "title": "Chiesa di San Domenico (Perugia)", "text": ""}
{"id": "1240582", "revid": "110157", "url": "https://it.wikipedia.org/wiki?curid=1240582", "title": "Coppa delle nazioni oceaniane 1980", "text": "La Coppa delle nazioni oceaniane 1980 \"(1980 Oceania Cup)\" fu la seconda edizione della Coppa delle nazioni oceaniane, competizione calcistica per nazionali organizzata dalla OFC. La competizione si svolse in Nuova Caledonia dal 24 febbraio al 3 marzo 1980 e vide la partecipazione di otto squadre: , , , , , , e .\nFase finale.\nFase a gruppi.\nGruppo A.\n qualificata alla finale per il primo posto. qualificata alla finale per il terzo posto.\nGruppo B.\n qualificata alla finale per il primo posto. qualificata alla finale per il terzo posto.\nStatistiche.\nClassifica marcatori.\n5 reti\n4 reti\n3 reti\n2 reti\n1 rete"}
{"id": "1240584", "revid": "92723", "url": "https://it.wikipedia.org/wiki?curid=1240584", "title": "Cuius commoda, eius et incommoda", "text": "Cuius commoda eius et incommoda (alla lettera \"di chi [sono] i vantaggi, suoi [sono] anche gli svantaggi\", cio\u00e8 \"chi trae vantaggio da una situazione, deve sopportarne anche i pesi\") \u00e8 un'espressione latina che indica il principio che gli oneri devono essere a carico di chi gode dei benefici di un \"bene\". Applicazioni di questo principio si trovano, ad esempio, nel diritto italiano, nell'articolo 2049 c.c. che attribuisce ai \"padroni\" e ai committenti la responsabilit\u00e0 per i danni arrecati dal fatto illecito dei \"commessi\" nell'esercizio delle \"incombenze a cui sono adibiti\"\nSecondo questo stesso principio la responsabilit\u00e0 di chi non trae un corrispettivo dalla propria attivit\u00e0 \u00e8 particolarmente attenuata. Proprio perch\u00e9 non ha goduto i \"commoda\", all'ordinamento giuridico non pare equo far pesare gli \"incommoda\" quando sono palesemente sproporzionati. Si veda il caso del deposito, dove in base al capoverso dell'articolo 1768 c.c. se il deposito \u00e8 gratuito, la responsabilit\u00e0 \u00e8 valutata con minor rigore. \nAnalogamente il mandatario (il cui rapporto si presume oneroso \"ex\" art. 1709 c.c.) \u00e8 tenuto a eseguire il mandato con la diligenza del buon padre di famiglia, ma se il mandato \u00e8 gratuito, la responsabilit\u00e0 per colpa \u00e8 valutata con minor rigore. Se coesiste, invece un soggetto che ha goduto i \"commoda\", sicuramente nei suoi esclusivi confronti la responsabilit\u00e0 verr\u00e0 valutata secondo i criteri ordinari e non secondo quelli \"attenuati\".\nLa responsabilit\u00e0 del vettore \u00e8 attenuata nei confronti del terzo trasportato \"per cortesia\" e non trova applicazione la presunzione di responsabilit\u00e0 prevista dall'art. 1681 c.c. \nUna particolare applicazione del principio \"cuius commoda, eius et incommoda\" lo si ha nel contratto di \"societ\u00e0\" in cui vi \u00e8 il divieto del patto leonino per cui \u00e8 vietato il patto che esclude un socio dagli utili o dalle perdite, proprio per quel nesso inscindibile tra i \"pesi\" e i \"benefici\"."}
{"id": "1240588", "revid": "110157", "url": "https://it.wikipedia.org/wiki?curid=1240588", "title": "Coppa delle nazioni oceaniane 1996", "text": "La Coppa delle nazioni oceaniane 1996 \"(1996 OFC Nations Cup)\" fu la terza edizione della Coppa delle nazioni oceaniane, competizione calcistica per nazionali organizzata dalla OFC. La competizione si svolse dal 10 novembre 1995 al 1 novembre 1996 e vide la partecipazione di otto squadre: , , e . Il torneo valse anche come qualificazione per la FIFA Confederations Cup 1997.\nStatistiche.\nClassifica marcatori.\n7 reti\n2 reti\n1 rete\nAutorete"}
{"id": "1240590", "revid": "305248", "url": "https://it.wikipedia.org/wiki?curid=1240590", "title": "Riccardo Pick-Mangiagalli", "text": "Biografia.\nNato in Boemia, ma in parte di origine italiana, ha studiato e vissuto nella penisola. Studi\u00f2 al Conservatorio Giuseppe Verdi di Milano sotto la guida dei maestri Vincenzo Appiani (pianoforte) e Vincenzo Ferroni (composizione). Comp\u00ec studi anche a Praga e Vienna, dove fu allievo di Richard Strauss. La sua carriera musicale inizi\u00f2 con grande successo come concertista di pianoforte, ma ben presto si dedic\u00f2 esclusivamente alla composizione.\nNel 1936 succedette ad Ildebrando Pizzetti quale direttore del Conservatorio Giuseppe Verdi, incarico che mantenne fino alla morte. La sua produzione comprende opere liriche, balletti, musiche da camera, composizioni per pianoforte e orchestra e perfino musiche per il cinema. Il suo stile, assai personale, contemperava e coniugava diversi tratti del sinfonismo tedesco con elementi dell'impressionismo francese.\n\u00c8 ora sepolto nel cimitero di Cerro Maggiore (MI) nella tomba di famiglia.\nOpere principali.\nTra i suoi lavori si ricordano una Sonata per violino e pianoforte, un Quartetto per archi, una \"Ballata sinfonica\", una \"Humoresque\" per piano e orchestra, numerose composizioni per pianoforte (tra cui i \"Deux Lunaires\" op. 33) e alcune raccolte di liriche. \nAltre opere.\nPer il cinema compose le musiche per il film \"Scandalo per bene\" (1939) e per il lungometraggio di animazione \"La Rosa di Baghdad\" (1949). Infine, fra i suoi numerosi lavori si segnala anche l'Inno dei Cavalieri del Santo Sepolcro (op. 63), scritto nel 1939 su parole di Luigi Orsini."}
{"id": "1240596", "revid": "767487", "url": "https://it.wikipedia.org/wiki?curid=1240596", "title": "Gros grain", "text": "Il gros grain \u00e8 un tessuto in tinta unita a dominante d'ordito, detto anche \"cannett\u00e9\" o \"cannell\u00e9\".\nEtimologia.\nIl suo nome viene dal francese e significa \"grana grossa\", si pronuncia \"grogr\u00e8n\".\n\u00c8 un reps d'ordito che si ottiene con una armatura a tela. I fili di ordito, in materiale lucido e ben ritorti, sono molto pi\u00f9 sottili di quello di trama e hanno una densit\u00e0 molto pi\u00f9 alta rispetto a questa. Il filo di trama \u00e8 grosso e di materiale differente da quello dell'ordito, non si vede se non al bordo della cimosa, dove gira per formare la riga seguente. Il risultato \u00e8 un tessuto dove l'ordito copre completamente la trama, segnato da sottili rigature orizzontali in rilievo, compatto e rigido in un senso, di aspetto lucido e fine, identico sul diritto e sul rovescio.\nSi realizza con filati sottili in seta, rayon o altre fibre sintetiche per l'ordito, che danno la mano lucida, e in cotone, pi\u00f9 grosso, per la trama.\nProdotto in pezza \u00e8 adatto all'abbigliamento femminile, si utilizza per abiti, gonne, giacche; prodotto in nastro, di varie altezze, serve per finiture come rinforzo e guarnizione in sartoria."}
{"id": "1240607", "revid": "1989029", "url": "https://it.wikipedia.org/wiki?curid=1240607", "title": "313 (numero)", "text": "Trecentotredici (313) \u00e8 il numero naturale dopo il 312 e prima del 314."}
{"id": "1240608", "revid": "339392", "url": "https://it.wikipedia.org/wiki?curid=1240608", "title": "Jean Renault", "text": ""}
{"id": "1240610", "revid": "300067", "url": "https://it.wikipedia.org/wiki?curid=1240610", "title": "Mike Nelson", "text": ""}
{"id": "1240615", "revid": "110157", "url": "https://it.wikipedia.org/wiki?curid=1240615", "title": "Coppa delle nazioni oceaniane 2000", "text": "La Coppa delle nazioni oceaniane 2000 \"(2000 OFC Nations Cup)\" fu la quinta edizione della Coppa delle nazioni oceaniane, competizione calcistica per nazionali organizzata dalla OFC. La competizione si svolse in Polinesia francese dal 19 giugno 2000 al 28 giugno 2000 e vide la partecipazione di sei squadre: , , , , e . Inizialmente era prevista la partecipazione di , ma a causa delle rivolte civili in corso in quel momento, venne poi sostituita da .\nIl torneo valse anche come qualificazione per la FIFA Confederations Cup 2001.\nStadi.\n\u00c8 stato scelto uno stadio per ospitare la competizione.\nFase finale.\nFase a gruppi.\nGruppo A.\n e qualificate alle semifinali.\nGruppo B.\n e qualificate alle semifinali.\nStatistiche.\nClassifica marcatori.\n5 reti\n4 reti\n2 reti\n1 rete\nAutorete"}
{"id": "1240616", "revid": "339392", "url": "https://it.wikipedia.org/wiki?curid=1240616", "title": "Thomas Eckhardt", "text": ""}
{"id": "1240619", "revid": "39224", "url": "https://it.wikipedia.org/wiki?curid=1240619", "title": "Socializzazione (fascismo)", "text": ""}
{"id": "1240621", "revid": "550667", "url": "https://it.wikipedia.org/wiki?curid=1240621", "title": "Chiesa di San Carlo (Torino)", "text": "La chiesa di San Carlo Borromeo \u00e8 un edificio religioso di Torino, sito sul lato sud-occidentale di piazza San Carlo, e che presenta un'altra chiesa gemella, quella di Santa Cristina, posta ad est di essa, e separate quindi dalla centralissima Via Roma.\nStoria.\nIl progetto nacque nel 1618, come ampliamento urbano oltre la primitiva cinta muraria della citt\u00e0 verso sud, il cosiddetto Borgo Nuovo, gi\u00e0 iniziato con la costruzione dell'asse della \"Via Nuova\" (l'attuale via Roma), oltre che il progetto di quella che diventer\u00e0 Place Royale (odierna piazza San Carlo). Il duca Carlo Emanuele I di Savoia ordin\u00f2 la trasformazione della citt\u00e0 in stile barocco, e il cantiere per la chiesa inizi\u00f2 nel 1619. Fin dall'inizio, la chiesa fu dedicata in ricordo di San Carlo Borromeo che, da Milano, si rec\u00f2 qui in pellegrinaggio per la Sacra Sindone, trasferita nel 1578 per l'occasione appositamente a Torino per volere del duca Emanuele Filiberto. \nL'attribuzione del progetto \u00e8 incerta: si parla dello stesso Carlo di Castellamonte, ma anche di Andrea Costaguta, del Galleani di Ventimiglia e, con maggior probabilit\u00e0, di Maurizio Valperga, di cui \u00e8 certa la conclusione dei cantieri. La primitiva struttura della chiesa, provvista anche di campanile, fu terminata nel 1625, tuttavia priva di facciata, molto pi\u00f9 tardiva (1834, di Ferdinando Caronesi, \"copiando\" la facciata juvarriana della gemella), e inserendosi cos\u00ec nell'armonia della nascente Place Royale, appunto). \nNel 1623, la chiesa fu annessa al preesistente convento dell'Ordine degli agostiniani scalzi. Pochi anni pi\u00f9 tardi, la reggente Maria Cristina di Francia, che acquist\u00f2 il terreno per edificare la chiesa adiacente \"gemella\" nel 1639 (chiesa di Santa Cristina), ordin\u00f2 a Bernardino Quadri l'esecuzione dell'altare maggiore e le decorazioni a stucco dentro la chiesa di San Carlo nel 1653.\nNel 1802, durante l'occupazione napoleonica, il convento degli agostiniani scalzi fu abbattuto. Finita l'occupazione, come gi\u00e0 detto fu completata la facciata, disegnata da Ferdinando Caronesi come \"copia\" della facciata juvarriana della gemella chiesa di Santa Cristina.\nNel 1840 vi si transferirono i Servi di Maria.\nPoi, come per il resto degli edifici adiacenti, alcuni interventi alla chiesa furono eseguiti nel periodo 1934-1937, ad opera di Marcello Piacentini, nel pi\u00f9 ampio cantiere di rifacimento della via Roma e della piazzetta retrostante, l'attuale piazza C.L.N. In particolare, in questa piazzetta, dietro la chiesa fu posizionata la statua-fontana detta del \"Po\", opera dello scultore Umberto Baglioni nel 1937.\nDescrizione.\nSul timpano della facciata, non a caso \u00e8 raffigurato proprio il duca \"Testa di Ferro\". L'attuale facciata \u00e8 per\u00f2 posteriore, del 1834, opera di Ferdinando Caronesi. \nInterno.\nL'interno presenta una navata unica e quattro cappelle, due per lato; tra i vari dipinti presenti, di scuola caravaggesca, si ricorda la pala d'altare, che raffigura proprio il santo quando, nel 1578, si rec\u00f2 a Torino per vedere il Sudario del Cristo. L'altare e gli stucchi sono opera dell'architetto ticinese Bernardino Quadri.\nNel 1655, sempre a Torino, per l'altare maggiore Giacomo Casella con il cognato Giovanni Andrea Casella dipinse la pala raffigurante \"San Carlo Borromeo in adorazione della Sacra Sindone\".\nGli altari della Madonna della Pace e di san Nicola da Tolentino sono invece opera dello scultore svizzero Giovanni Battista Casella \"de Monora\" (1649)."}
{"id": "1240629", "revid": "1452073", "url": "https://it.wikipedia.org/wiki?curid=1240629", "title": "Prodicasia", "text": "La prodicasia (, \"udienza\"), nel diritto greco, o perlomeno ateniese, era una sorta di udienza preliminare, precedente al processo vero e proprio. Durante le prodicasie, di norma tre, le parti presentavano le argomentazioni che erano intenzionate ad utilizzare nel processo."}
{"id": "1240630", "revid": "404449", "url": "https://it.wikipedia.org/wiki?curid=1240630", "title": "Archivio delle tradizioni popolari della Maremma grossetana", "text": "L'Archivio delle tradizioni popolari della Maremma grossetana \u00e8 un archivio etno-antropologico istituito nel 1979 dal comune di Grosseto, per iniziativa di Roberto Ferretti.\nNel 1993 l'archivio \u00e8 diventato una sezione specializzata della Biblioteca comunale Chelliana di Grosseto, finch\u00e9 nel 2016 non ha assunto la forma di associazione culturale. L'archivio \u00e8 stato realizzato per studiare, analizzare scientificamente e valorizzare i diversi aspetti della cultura popolare maremmana, e per conservarne la documentazione. Roberto Ferretti, che insieme ad Alfio Gianninoni, allora assessore alla cultura al Comune di Grosseto, \u00e8 stato il principale artefice dell'archivio, aveva dato un contributo essenziale alla definizione di un progetto che non era solo culturale, ma anche sociale e politico, e che nello studio, la documentazione e il recupero delle tradizioni popolari vedeva un rovesciamento ideale delle condizioni dell'esistenza delle classi subalterne.\nStoria.\nA partire dagli anni sessanta, vari studiosi maremmani iniziarono ad occuparsi nei loro scritti del patrimonio della memoria e della cultura popolare (Aldo Mazzolai, Fenenna Bartolommei, Giovanni Battista Vicarelli, Pietro Fanciulli, Alfio Cavoli, Giuseppe Guerrini); ma si trattava di ricerche dal taglio letterario, che non valorizzavano la cultura popolare, e anzi \"traducevano\" secondo canoni \"colti\" la lingua e gli altri aspetti della cultura. Nel 1951, utilizzando il canale istituzionale del Provveditorato agli Studi di Grosseto, lo scrittore Luciano Bianciardi, allora direttore della biblioteca Chelliana, aveva rivolto un appello agli insegnanti della provincia per raccogliere leggende e tradizioni popolari. Le schede inviate dalle scuole che parteciparono all'iniziativa rimasero per\u00f2 inutilizzate all'interno dell'Ufficio cultura del comune di Grosseto per circa vent'anni, fino a quando l'allora assessore alla cultura Alfio Gianninoni non propose a Roberto Ferretti di utilizzarle per una pubblicazione che fu realizzata nel gennaio 1980.\nFerretti, gi\u00e0 animatore del Circolo Culturale Popolare, aveva organizzato insieme a Gregorio Rossi e Piergiorgio Zotti nell'estate 1972 una mostra itinerante dal titolo \"Maremma segreta\", che si prefiggeva di studiare e documentare gli aspetti della Maremma che negli anni del boom economico rischiavano di venire cancellati. Con questa iniziativa i tre intendevano avviare un'operazione didattica sulle leggende e sul patrimonio di tradizione orale del territorio. Negli anni successivi Ferretti approfond\u00ec lo studio del movimento giurisdavidico dell'Amiata, dando vita al convegno dal titolo \"Protesta sociale e rinnovamento religioso. Davide Lazzaretti e il Monte Amiata\", che si svolse a Roma i giorni 11, 12 e 13 maggio 1979. In questi anni in cui l'archivio ancora non esisteva ufficialmente, ma la cui struttura progettuale si andava definendo, Ferretti stringeva rapporti con le associazioni del territorio grossetano e amiatino, fra le quali i vari gruppi di ricerca e riproposizione della tradizione, come il \"Canzoniere etrusco\", guidato da Morbello Vergari e Corrado Barontini. Con delibera del Consiglio comunale di Grosseto del 19 novembre 1979, infine, l'Archivio delle tradizioni popolari della Maremma grossetana venne ufficialmente istituito. Numerose furono le iniziative organizzate dall'archivio durante la direzione di Ferretti: la pi\u00f9 importante fu sicuramente quella del \"Maggio in piazza\" (1979), organizzata in piazza Dante a Grosseto e in vari borghi della provincia, con lo scopo di studiare e fare conoscere la tradizione dei cantori del maggio.\nDopo la morte di Ferretti, avvenuta improvvisamente nel 1984, ad assumere la guida dell'archivio fu Pietro Clemente, coadiuvato da Piergiorgio Zotti e da Velio Abati. Nel marzo 1985 fu allestito un museo dell'archivio nei locali comunali di piazza della Palma. La seconda met\u00e0 degli anni ottanta fu dedicata quasi esclusivamente alla ricerca per la realizzazione di questo \"Museo della Maremma\", che avrebbe dovuto avere sede definitiva nei locali dell'ex frantoio granducale di Alberese. Tuttavia, nonostante l'allestimento di una prima mostra, il progetto fu abbandonato nel 1988. Nel decennio successivo l'archivio \u00e8 stato coordinato da Gabriella Pizzetti e da Nevia Grazzini. In questo periodo l'attivit\u00e0 \u00e8 stata indirizzata alla realizzazione di convegni e incontri di studio: si ricordano il convegno sulle \u00abFeste di primavera fra memoria, tradizione e cambiamento\u00bb, quello sulle \u00abFiabe, leggende e storie di paura. La narrativa orale nel fondo Roberto Ferretti\u00bb e infine \u00abL'arte del dire. Convegno di studi sull'improvvisazione poetica nell'Italia centrale\u00bb. In collaborazione con il comune di Cinigiano, l'archivio partecip\u00f2 all'istituzione della Casa museo di Monticello Amiata.\nNel 1993, l'archivio fu acquisito dalla Biblioteca comunale Chelliana, andando a costituirne una sezione specializzata. Dal 1998 al 2015 Piergiorgio Zotti \u00e8 stato coordinatore dell'archivio. Nel 1999, sotto la sua direzione, fu realizzata un'importante ricerca, in collaborazione con la Soprintendenza ai beni artistici e architettonici per le province di Siena e Grosseto, il Gruppo tradizioni popolari \u00abGalli Silvestro\u00bb e il comune di Castiglione della Pescaia, sui mestieri e i saperi intorno al padule di Castiglione della Pescaia. Nel 2000 l'archivio promosse la ricerca sui \"Veneti di Maremma\", circa il fenomeno d'immigrazione in Maremma di coloni veneti che caratterizz\u00f2 la prima met\u00e0 del Novecento; nel 2001 fu realizzata al cassero senese delle mura di Grosseto una mostra dal titolo \u00abL'invenzione della Maremma\u00bb, che intendeva documentare l'immagine della Maremma nella letteratura di viaggio e nell'arte, fino alla creazione di un vero e proprio mito maremmano, di derivazione fuciniana, fatta di personaggi iconici, dai butteri ai briganti (Domenico Tiburzi, Damiano Menichetti, Enrico Stoppa), fino a personaggi storici come Giuseppe Garibaldi e Davide Lazzaretti; infine, nel 2004 venne organizzata la mostra sulle tecniche popolari di cura con le erbe dal titolo \u00abDelle erbe e della magia\u00bb.\nNel 2004, parte dell'archivio corrispondente al fondo Ferretti fu allestito in una mostra permanente all'interno del Museolab della citt\u00e0 di Grosseto nel convento delle Clarisse. Nel 2016, in accordo con l'assessorato alla cultura, l'archivio si costitu\u00ec come associazione culturale. L'associazione in data 3 maggio 2016 stipul\u00f2 una convenzione con il Comune di Grosseto per la cura della collezione Ferretti presso il polo espositivo \"Clarisse Arte\", presso il convento di via Vinzaglio, e per la realizzazione delle visite guidate e dei laboratori didattici.\nFondo Ferretti.\nIl fondo documentario dell'archivio delle tradizioni popolari della Maremma grossetana nasce con l'attivit\u00e0 di ricerca svolta da Ferretti all'interno dell'amministrazione comunale di Grosseto, costituendo il nucleo originario dello stesso archivio. I documenti datano dal 1974 ad oggi. Il fondo, di cui \u00e8 stata eseguita una schedatura ed \u00e8 in corso la digitalizzazione, si compone di audiocassette, bobine audio e Vhs. Le diapositive sono state catalogate e riprodotte su supporto informatico (CD-ROM). Il fondo documentario si compone anche di stampe fotografiche in bianco e nero e a colori, degli articoli di Roberto Ferretti pubblicati fra il 1979 e il 1984 sul quotidiano La Nazione, dei disegni attraverso i quali lo stesso Ferretti usava definire e interpretare alcuni aspetti della cultura tradizionale di cui si occupava (ritratti di personaggi della memoria collettiva, ambientazioni, paesaggi, illustrazioni di \"detti popolari\", proverbi, stornelli)."}
{"id": "1240634", "revid": "22356", "url": "https://it.wikipedia.org/wiki?curid=1240634", "title": "Anaspidi", "text": ""}
{"id": "1240636", "revid": "834", "url": "https://it.wikipedia.org/wiki?curid=1240636", "title": "\u00d6BB", "text": ""}
{"id": "1240649", "revid": "287204", "url": "https://it.wikipedia.org/wiki?curid=1240649", "title": "Jan Marek Marci", "text": "Biografia.\nMarci nacque a Lan\u0161kroun, vicino al confine tra le regioni storiche della Boemia e della Moravia (oggi parti della Repubblica Ceca). Studi\u00f2 con Athanasius Kircher, e trascorse gran parte della sua carriera come professore dell'Universit\u00e0 Carolina di Praga, dove prest\u00f2 servizio otto volte come preside della scuola di medicina e una volta come rettore nel 1662.\nFu anche medico personale degli imperatori Ferdinando III e Leopoldo I, e si distinse nella difesa di Praga contro gli eserciti svedesi nel 1648. Nell'ottobre 1654 gli fu dato il titolo nobiliare (\"falckrab\u011b\") \"de Kronland\" (anagramma di \"Landskron\", nome tedesco della citt\u00e0 di Lan\u0161kroun). Nel 1667 fu eletto membro della Royal Society. Entr\u00f2 nell'ordine dei gesuiti poco prima della sua morte.\nProduzione.\nGli studi di Marci si orientarono principalmente alla meccanica degli urti, all'epilessia ed alla rifrazione della luce. Essendo venuto in possesso del manoscritto Voynich e non riuscendo a tradurlo, chiese all'amico gesuita Athanasius Kircher di aiutarlo nella traduzione, con una lettera conservata con il manoscritto Voynich e datata 19 agosto 1666 (forse 1665 corretto in sovrascrittura).\nRiconoscimenti.\nIl cratere lunare Marci \u00e8 a lui intitolato. Gli \u00e8 stato inoltre dedicato anche l'asteroide 3791 Marci."}
{"id": "1240650", "revid": "834", "url": "https://it.wikipedia.org/wiki?curid=1240650", "title": "Obb", "text": ""}
{"id": "1240651", "revid": "125771016", "url": "https://it.wikipedia.org/wiki?curid=1240651", "title": "Francesco Bonciani", "text": "Biografia.\nFrancesco, figlio di Paolo e membro della nobile famiglia fiorentina Bonciani, nacque nel 1552 e crebbe con un'educazione umanistica, basata sullo studio delle lettere, del diritto e della teologia. In giovent\u00f9 partecip\u00f2 intensamente all'attivit\u00e0 letteraria del capoluogo toscano come membro dal 1573 dell'Accademia degli Alterati, fondata nel febbraio 1569 a Firenze da Tommaso del Nero (dove ebbe il nome accademico di Dubbioso poi cambiato in quello di Aspro), e dell'Accademia Fiorentina, di cui fu Consolo nel 1590. Scrisse alcune opere, soprattutto di retorica, e divenne famoso per il trattato \"Lezione sopra il comporre le novelle\", composto nel 1574.\nGi\u00e0 al servizio diplomatico della casa dei Medici, a quarant'anni il Bonciani intraprese la carriera ecclesiastica. Nel 1596 fu eletto canonico della metropolitana fiorentina, diventandone nel 1600 l'arcidiacono metropolita. Nel 1613 venne nominato arcivescovo di Pisa, all'et\u00e0 di 59 anni. Nel 1615 fu coinvolto nel processo per eresia a Galileo Galilei, procurando all'Inquisizione l'originale di una lettera di Galileo a Benedetto Castelli, indicata da Tommaso Caccini come prova di colpevolezza dello scienziato pisano; la missiva conteneva, infatti, l'affermazione che il sole fosse immobile e la terra si muovesse. Il Bonciani incontr\u00f2 personalmente il Castelli, non riuscendo a farsi consegnare la lettera, e rifer\u00ec l'accaduto all'Inquisizione.\nRappresentante di Ferdinando I e Cosimo II de' Medici in Francia e Spagna, ebbe un ruolo decisivo nell'annullamento del matrimonio tra Enrico IV di Francia e Margherita di Valois e nel successivo matrimonio tra il Re di Francia e Maria de' Medici, conducendo le trattative assieme ad Alessandro de' Medici, arcivescovo di Firenze, e al cardinale Pietro di Gondi, ambasciatore presso il papa.\nFrancesco Bonciani fu sepolto nella cattedrale pisana, sotto il pavimento della cappella di San Ranieri, come indicato da una lastra in marmo con l'incisione:\nA Pisa esiste ancora la sua casa. Don\u00f2 la sua biblioteca ai domenicani di Santa Maria Novella a Firenze. Maria de' Medici gli regal\u00f2 nel 1616 il servizio di arredi sacri in argento esposto al museo del Duomo di Pisa.\nGenealogia episcopale.\nLa genealogia episcopale \u00e8:"}
{"id": "1240660", "revid": "729019", "url": "https://it.wikipedia.org/wiki?curid=1240660", "title": "Tour della Nazionale di rugby a 15 del Sudafrica 1951-1952", "text": "\u00c8 un tour storico per gli Springboks che non solo conquistano il Grande Slam battendo le 4 nazionali britanniche ma battono anche la Francia, i Barbarians e qualunque avversario gli si pari davanti ad eccezione delle London Counties, selezione dei migliori giocatori (inglesi e non) delle squadre londinesi."}
