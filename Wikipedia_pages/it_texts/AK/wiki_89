{"id": "1388427", "revid": "125235458", "url": "https://it.wikipedia.org/wiki?curid=1388427", "title": "Torre Pali", "text": "Torre Pali (\"Li Pali\" in dialetto salentino) \u00e8 una localit\u00e0 balneare della provincia di Lecce, frazione di Salve, sul Mar Ionio.\nGeografia fisica.\nSi trova nel basso Salento, a poca distanza da Santa Maria di Leuca e da Gallipoli. \nIl litorale \u00e8 basso e sabbioso, caratterizzato dalla presenza di dune retrostanti ricoperte da macchia mediterranea.\nLa localit\u00e0 prende il nome dall'omonima torre di avvistamento cinquecentesca. L'antico borgo di pescatori si \u00e8 sviluppato diventando un'importante localit\u00e0 turistica.\nIl paese.\nIl borgo ha conosciuto una certa espansione dagli anni 2000, tanto che sono sorte numerose abitazioni nella parte occidentale del paese. Le vie principali sono via Caboto e corso Cristoforo Colombo, che attraversa il ponte di ultima costruzione che serve a oltrepassare il canale dove sono attraccate molte barche. Nella parte orientale il paese si sviluppa in lunghezza seguendo via Caboto. In questa zona vi sono le spiagge pi\u00f9 frequentate, con un alternarsi nel mare di scogli e sabbia.\nLa torre.\nTorre Pali \u00e8 una delle numerose torri di avvistamento costiere fatte costruire nel XVI secolo da Carlo V per difendere il territorio salentino dalle invasioni dei pirati saraceni. Ai tempi della costruzione la torre si trovava sulla terraferma ma a causa dell'erosione costiera si trova completamente circondata dalle acque del mare a circa 15 metri dalla costa.La torre a pianta circolare, di cui rimane solo il basamento, si sviluppava su due piani e doveva presentare feritoie nella parte superiore\nBandiere blu.\nTorre Pali e il comune di Salve si sono guadagnate il prestigioso riconoscimento della Bandiera blu nel 2009 per il mare limpido e le spiagge pulite, premio riconfermato anche nel 2010, 2011, 2012, 2013, 2014, 2015, 2016, 2017, 2018, 2019, 2020, 2021.\nIl porto.\nNel paese vi \u00e8 un piccolo porticciolo con una capacit\u00e0 di 100-150 imbarcazioni di piccola-media grandezza. La costruzione \u00e8 iniziata nell'autunno del 2008, per poi concludersi dopo la sistemazione di zone malsane adiacenti alla spiaggia.\nL'approdo \u00e8 composto da una darsena divisa in due da un pontile centrale; l'accesso \u00e8 aperto a Est e la darsena \u00e8 raggiungibile attraverso un canale mediamente orientato per Est-Sud-Est lungo circa 280\u00a0m.\nGi\u00e0 negli anni '70 si tent\u00f2 di costruire un porto per i pescatori locali, ma si riusc\u00ec solo a costruire un piccolo braccio di molo, inservibile per le moderne esigenze. Dopo la costruzione del braccio di molo, si \u00e8 assistito ad un progressivo depauperamento dell'arenile, come se fossero sparite le correnti marine che rifornivano di sabbia la zona prospiciente al porto. La coincidenza degli eventi ha indotto a pensare che la costruzione del manufatto, inservibile in epoca moderna, abbia interrotto la corrente che riforniva di sabbia l'arenile di Torre Pali.\nDi fronte alla zona portuale vi erano i ricoveri tipici dei pescatori, gli \"strazzi\", dove erano collocati gli attrezzi del mestiere, le reti, le nasse e dove si svolgeva l'attivit\u00e0 a terra di pesca, con l'aggiustatura delle reti rotte, la costruzione delle nasse, la pittura delle reti stesse, la pesatura del pescato. Di queste costruzioni non \u00e8 rimasta traccia: sono state abbattute per far posto a edifici abitativi di nuova costruzione negli anni '80.\nL'isola della Fanciulla.\nA circa cento metri dalla spiaggia di Torre Pali si trova uno scoglio isolato, chiamato isola della Fanciulla. Il nome \u00e8 dovuto ad una delle pi\u00f9 tristi leggende locali.\nSi racconta che durante una delle tante incursioni piratesche (forse intorno al 1547) il pirata Dragut, noto per la sua ferocia, sbarc\u00f2 sulla riva di S. Antonio (\"S. Antonio\" era il nome della marina di Torre Pali. Questo perch\u00e9 ultimata la Torre (1563) a difesa delle scorrerie piratesche, fu costruita poi una cappella dedicata a Sant'Antonio per i pochi soldati spagnoli presenti nel presidio) dirigendosi verso l'entroterra per depredare i paesi.\nGiunto in prossimit\u00e0 di Salve, trov\u00f2 la popolazione, gi\u00e0 allertata e pronta a resistere, asserragliata in un fortilizio che aveva gi\u00e0 dato prova della propria resistenza. I pirati furono costretti a lasciar perdere e a dirigersi verso paesi limitrofi, che furono saccheggiati.\nSulla strada del ritorno, tuttavia, sorpresero una famiglia di coloni di una masseria. I pirati turchi fecero razzia nella masseria, picchiarono il padre e la madre della famiglia, rapirono la figlia.\nArrivata nell'ansa di Sant'Antonio, trascinarono la giovane verso la scialuppa, ancorata presso l'isolotto. La ragazza, vedendo al largo le galere turche che si apprestavano a spiegare le vele, cominci\u00f2 a urlare disperandosi solo al pensiero di vedersi schiava per tutta la vita in una terra lontana. Riusc\u00ec persino a sfuggire ai rapitori, ma non per molto. Ripresa dai pirati, la giovane fu stuprata e picchiata.\nUna volta portata sulla nave, lo stesso Dracut volle parlarle, incuriosito dalla tenacia della ragazza. Il pirata le disse di rinnegare la fede cristiana, altrimenti sarebbe morta atrocemente; la giovane resistette. Dracut, accecato dall'ira, comand\u00f2 che la giovane fosse passata a fil di spada e il suo corpo lasciato in quell'isola, per essere divorato dagli uccelli e dai granchi.\nSecondo la leggenda, il Signore ebbe misericordia dei resti mortali della giovane e, dopo aver fatto levare un forte vento, copr\u00ec con sabbia e rocce il corpo. Dopo sette giorni, il corpo fu ritrovato dai pescatori con gli occhi rivolti al cielo e con il sorriso sul volto.\nSi racconta che, nella nebbia dell'alba, durante le giornate di bonaccia, si pu\u00f2 intravedere una minuta figura di giovinetta che vaga inquieta per la riva."}
{"id": "1388429", "revid": "287204", "url": "https://it.wikipedia.org/wiki?curid=1388429", "title": "Emmitsburg", "text": "Emmitsburg \u00e8 un comune degli Stati Uniti d'America, nella Contea di Frederick, nello Stato del Maryland, presso i confini con la Pennsylvania.\nGeografia fisica.\nSi estende su una superficie di 3\u00a0km\u00b2 e nel 2000 la sua popolazione ammontava a 2.290 abitanti (769,5 per km\u00b2).\nStoria.\nFondata nel 1785, la citt\u00e0 \u00e8 sede di numerose istituzioni culturali (\"Mount St. Mary's University\", \"National Fire Academy\").\nElizabeth Ann Bayley Seton (1774-1821, canonizzata nel 1975), vi fond\u00f2 nel 1809 le sue Suore della Carit\u00e0, ispirate alle Figlie della Carit\u00e0 di San Vincenzo de' Paoli: da questa congregazione (unita nel 1849 a quella di Vincenzo de' Paoli) ebbero origine numerosi istituti religiosi, presenti soprattutto nell'America settentrionale (le Suore della Carit\u00e0 di New York, Cincinnati, Halifax, Seton Hill, di Sant'Elisabetta)."}
{"id": "1388431", "revid": "399", "url": "https://it.wikipedia.org/wiki?curid=1388431", "title": "Cosizza", "text": "Cosizza (\"Kosca\" in dialetto sloveno) \u00e8 una frazione del comune di San Leonardo (UD), nelle valli del Natisone.\nGeografia fisica.\nLa sua altezza media \u00e8 di 198 metri s.l.m. e, con i suoi 125 abitanti, \u00e8 una delle frazioni pi\u00f9 popolate della zona. Il paese \u00e8 posizionato nel fondovalle della val Cosizza, una vallata che si estende dalle pendici del monte Colovrat fino al paese di Merso di Sotto (in dialetto sloveno \"Dolenja Miersa\"). Fa parte della Comunit\u00e0 Montana del Torre, Natisone e Collio.\nLa valle \u00e8 attraversata dal torrente omonimo che nasce dal monte Colovrat con il nome di Rieka. Detto torrente, dopo aver bagnato i comuni di Drenchia e Grimacco, scorre accanto al paese di Cosizza e da l\u00ec cambia il nome in torrente Cosizza. Dopo essere confluito, nei pressi di Azzida, nel torrente Alberone, va ad incrementare le acque del fiume Natisone.\nCon il toponimo di Cosizza si identificano quindi il paese, la valle ed il torrente. L'etimologia del toponimo \u00e8 piuttosto oscura; uno studio la fa risalire alla parola slovena \"Kozica\" che, in senso lato, pu\u00f2 significare bacino/conca, ed \u00e8 proprio in una depressione che il paese di Cosizza \u00e8 posizionato."}
{"id": "1388433", "revid": "78273", "url": "https://it.wikipedia.org/wiki?curid=1388433", "title": "San Nicola Magno", "text": ""}
{"id": "1388434", "revid": "37401", "url": "https://it.wikipedia.org/wiki?curid=1388434", "title": "Nuova Zembla", "text": ""}
{"id": "1388437", "revid": "1027057", "url": "https://it.wikipedia.org/wiki?curid=1388437", "title": "Yelena Bonner", "text": ""}
{"id": "1388440", "revid": "869733", "url": "https://it.wikipedia.org/wiki?curid=1388440", "title": "IIRC", "text": ""}
{"id": "1388442", "revid": "869733", "url": "https://it.wikipedia.org/wiki?curid=1388442", "title": "IANAL", "text": ""}
{"id": "1388448", "revid": "610351", "url": "https://it.wikipedia.org/wiki?curid=1388448", "title": "Qualificazioni al campionato europeo di calcio Under-21 2009", "text": "Risultati delle Qualificazioni al campionato europeo di calcio Under-21 2009 iniziate nel maggio 2007.\nLa Svezia \u00e8 qualificata di diritto come nazione ospitante. Le rimanenti 51 nazioni si disputeranno l'accesso alla fase finale del torneo qualificandosi per i 7 posti rimasti ancora liberi.\nLa struttura della competizione \u00e8 la seguente:\nSorteggio.\nIl sorteggio si \u00e8 tenuto allo Hilton Stockholm Slussen Hotel di Stoccolma in Svezia il 13 febbraio 2007. Le squadre sono state divise a seconda del loro coefficiente UEFA in cinque urne, quattro da 10 squadre ed una, contenente quelle col coefficiente pi\u00f9 basso, da 11.\nSpareggi per il torneo finale.\nIl sorteggio per gli accoppiamenti si \u00e8 tenuto a Malm\u00f6, in Svezia, il 12 settembre 2008 alle ore 12:00.\nAndata 11 e 12 ottobre, ritorno 14 e 15 ottobre 2008."}
{"id": "1388454", "revid": "1318658", "url": "https://it.wikipedia.org/wiki?curid=1388454", "title": "Pescoluse", "text": "Pescoluse (chiamata anche Marina di Salve) \u00e8 una frazione di Salve e una localit\u00e0 balneare della provincia di Lecce.\nSi trova nel basso Salento, sul tratto di costa ionica tra Torre Pali e Torre Vado, all'altezza del canale Fano.\nGeografia fisica.\nIl litorale \u00e8 basso e sabbioso, caratterizzato dalla presenza di dune retrostanti. La particolarit\u00e0 della spiaggia \u00e8 quella di presentare una sabbia finissima e molto chiara, la pi\u00f9 fine del Salento. La costa \u00e8 rivolta verso Sud e la sua particolare posizione permette a Pescoluse di godere di un'acqua limpida e cristallina durante tutte le stagioni. Poco distante dalla costa si trovano diverse grotte carsiche. La localit\u00e0 \u00e8 importante anche dal punto di vista archeologico per la presenza di un dolmen e di una tomba del 2500 a.C.\nEconomia.\nTurismo.\nLe abitazioni, a uso prevalentemente turistico, sono occupate soprattutto nel periodo estivo, quando l'insediamento demografico \u00e8 altissimo (lungo la sua costa si calcola che le presenze annuali arrivino a circa 30.000).\nOltre alle case vacanza sono presenti anche alcuni alberghi, bed &amp; breakfast, agriturismi e campeggi.\nQuesto luogo \u00e8 diventato molto frequentato dai turisti a partire dall'inizio del XXI secolo.\nSviluppo urbanistico.\nQuesta frazione si \u00e8 notevolmente ingrandita rispetto al paese originario che presentava sette strade, indicate di seguito:\nLa via trasversale, parte della strada provinciale 214, chiamata via Giacomo Puccini (adesso corso Leuca), a sud della quale si trovano via Socrate, via Luigi Settembrini e via Vincenzo Bellini; a nord, invece, si trovano via Giuseppe Verdi, via Archimede e via Papa Giovanni XXIII.\nNel 2007 \u00e8 stata realizzata una area pedonale chiamata Parco dei Gigli che culmina in una piazzetta dove \u00e8 presente l'ufficio turistico e un parco giochi.\nPescoluse ospita una chiesa dedicata al Santo Papa Giovanni XXIII, costruita tra il 1999 e il 2004.\nClima.\nL'estate \u00e8 calda con una temperatura media di circa 32 gradi, L'inverno \u00e8 mite con una temperatura media di circa 12 gradi.\nSebbene la neve sia rara alcune nevicate eccezionali ci sono state nel 2008, 2011, 2012, 2014 e 2017.\nLa pioggia \u00e8 scarsa d'estate e moderata d'inverno."}
{"id": "1388456", "revid": "466539", "url": "https://it.wikipedia.org/wiki?curid=1388456", "title": "John Carroll", "text": "Fu il primo vescovo della pi\u00f9 antica diocesi degli Stati Uniti d'America, quella di Baltimora; \u00e8 anche il fondatore della Georgetown University di Washington.\nBiografia.\nSi form\u00f2 nel Collegio di Saint-Omer a Saint-Omer, nelle Fiandre francesi, poi nel 1753 entr\u00f2 nella Compagnia di Ges\u00f9: lasci\u00f2 l'Europa dopo lo scioglimento dell'Ordine (1773) e, tornato in patria, inizi\u00f2 a dedicarsi attivamente all'evangelizzazione del territorio del Maryland.\nAmico di Benjamin Franklin, contribu\u00ec attivamente alla lotta per l'indipendenza americana (venne inviato nel Qu\u00e9bec per convincere i coloni francesi ad unirsi a quelli delle tredici colonie ed a partecipare alla guerra d'indipendenza americana).\nFranklin convinse il nunzio pontificio a Parigi a chiedere a papa Pio VI di sottrarre i territori americani alla giurisdizione del vicario apostolico di Londra, cos\u00ec il 26 novembre 1784 Carroll fu nominato prefetto apostolico di tutti gli Stati Uniti d'America; quando fu creata la prima sede episcopale americana, quella di Baltimora (6 novembre 1789), vi fu eletto vescovo e poi (1808) arcivescovo.\nS'interess\u00f2 alla revisione della costituzione degli Stati Uniti (1789) nel senso di una pi\u00f9 netta enunciazione del principio della libert\u00e0 religiosa. \u00c8 considerato il fondatore della Chiesa cattolica nel Nord America, che grazie al suo impulso conobbe un rapido sviluppo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1388457", "revid": "44876", "url": "https://it.wikipedia.org/wiki?curid=1388457", "title": "Associazione Sportiva Lecce 1936-1937", "text": "Questa voce raccoglie le informazioni riguardanti l'Associazione Sportiva Lecce nelle competizioni ufficiali della stagione 1936-1937.\nStagione.\nIl Lecce partecip\u00f2 al girone E della Serie C classificandosi all'undicesimo posto con 21 punti."}
{"id": "1388466", "revid": "767487", "url": "https://it.wikipedia.org/wiki?curid=1388466", "title": "Upper Marlboro", "text": "Upper Marlboro \u00e8 un comune degli Stati Uniti d'America nella contea di Prince George, nello Stato del Maryland.\nSi estende su una superficie di 1,1\u00a0km\u00b2 e nel 2000 la sua popolazione ammontava a 648 abitanti (610,2 per km\u00b2)."}
{"id": "1388467", "revid": "200154", "url": "https://it.wikipedia.org/wiki?curid=1388467", "title": "Novaziani", "text": ""}
{"id": "1388485", "revid": "1504506", "url": "https://it.wikipedia.org/wiki?curid=1388485", "title": "Protolingua", "text": "La protolingua o lingua ricostruita \u00e8 la ricostruzione probabile della lingua originaria di un gruppo di lingue, un ramo o una famiglia linguistica, sulla base di corrispondenze e radici comuni a tale famiglia linguistica che non costituiscano innovazioni o prestiti.\nRicostruzione fonologica.\nLa ricostruzione fonologica \u00e8 condotta a partire dalla comparazione tra lingue appartenenti al medesimo gruppo, applicando il metodo della linguistica storica. Normalmente, il processo di ricostruzione inizia dal livello fonetico-fonologico della lingua madre, seguendo tre fasi:\nNaturalmente, questo modo di procedere non pu\u00f2 ignorare l'esistenza di leggi fonetiche che mettono in correlazione suoni e segmenti fonici molto differenti fra loro, come il famoso caso (Meillet) delle differenze tra l'armeno e le altre lingue indoeuropee. Inoltre, questo tipo di corrispondenze, non spiegabili sulla base di una mera casualit\u00e0, sono molto utili ai comparatisti, cos\u00ec come, in morfologia, sono molto rilevanti analoghe irregolarit\u00e0 condivise.\nRicostruzione della morfosintassi.\nLa ricostruzione del livello morfosintattico e di altri livelli \u00e8 pi\u00f9 complessa ed \u00e8 difficile ricondurla a un insieme di fasi. In generale, si comincia con l'identificazione di un insieme di morfi che s'incontrano in diverse lingue, bench\u00e9 il problema di scoprire la funzione e la diffusione d'uso di ogni morfo sia complicato, poich\u00e9 uno stesso segmento pu\u00f2 aver assunto diverse funzioni grammaticali a seconda della lingua presa in esame.\nLa ricostruzione dell'ordine elementare e dell'ordine dei costituenti \u00e8 solitamente altrettanto difficile, poich\u00e9 \u00e8 un aspetto delle lingue che mostra il maggior grado di variazione. Tuttavia, altri aspetti, come l'esistenza della concordanza grammaticale nella protolingua, si possono generalmente stabilire con pi\u00f9 facilit\u00e0.\nVerosimiglianza della ricostruzione.\n\u00c8 importante comprendere che, solitamente, la ricostruzione si applica a una lingua che non si parla pi\u00f9 da tempo immemorabile e della quale non si conosce quasi nulla. Della lingua originaria, dunque, non esistono iscrizioni n\u00e9 attestazioni scritte. Questo processo di ricostruzione mira a ipotizzare il cammino di evoluzione linguistica, ripercorrendolo a ritroso.\nStoricamente, la prima protolingua ricostruita fu il protoindoeuropeo o indoeuropeo comune, lingua madre che avrebbe prodotto le lingue romanze, germaniche, la lingua greca, la lingua albanese, le lingue celtiche, slave, baltiche e indoiraniche. Questa ricostruzione avvenne per la prima volta nella seconda met\u00e0 dell'Ottocento, allorch\u00e9 il metodo comparativo acquis\u00ec un pieno statuto scientifico. Da allora, si sono condotte decine di ricostruzioni di altre protolingue. Cionondimeno, la ricostruzione interna talvolta pu\u00f2 e deve applicarsi al risultato della comparazione (cio\u00e8 alla protolingua di primo grado) o a differenti fasi della preistoria di lingue particolari, non solo per scoprire nuovi processi e forme, ma anche per stabilire una cronologia di questi processi.\nProtolingue ricostruite.\nLa seguente lista contiene i collegamenti alle voci di Wikipedia relative ad alcune delle protolingue ricostruite:"}
{"id": "1388489", "revid": "73843", "url": "https://it.wikipedia.org/wiki?curid=1388489", "title": "Giuseppe Antonio Caccioli", "text": "Storia.\nOrfano di padre all'et\u00e0 di 3 anni, fu instradato da i suoi tutori a disegnare sin da piccolo bench\u00e9 andasse anche a scuola ad imparare le lettere. Fu in seguito collocato sotto l'assistenza dei fratelli Giuseppe e Antonio Roli che allora stavano dipingendo la volta della chiesa di San Paolo. Il Caccioli dimostr\u00f2 ben presto una naturale disposizione alla professione di pittore.\nPrese in moglie Rosa Teresa Fontana da cui ebbe due figli maschi. Mor\u00ec all'et\u00e0 di 67 anni e fu sepolto nella sua parrocchia di s. Maria Maggiore.\nOpere.\nDipinse due quadri nella sala del palazzo Marescotti di Bologna. Nel primo quadro in faccia rappresent\u00f2 Mario Scoto quando restitu\u00ec nel soglio il pontefice papa Leone III. Nel secondo Galeazzo e Taddeo Marescotti liberano Annibale Bentivoglio dalla Rocca di Varano.\nDipinse il ritratto del Cardinale Raniero creato da papa Lucio II.\nDopo tre anni passati al servizio del Principe Luigi di Baden in Germania insieme a Pietro Francesco Farina, torna a Bologna dove dipinge la facciata interna del foro della mercanzia, una cappella dell'arte de' falegnami, una cappella dell'arte de'notai e la facciata sopra l'altar maggiore nella chiesa di S. Gabriello.\nDopo la morte di Antonio Roli nel 1695, il Caccioli fu prescelto per dipingere la Chiesa di S. Paolo. Da primo fece i quattro angoli, rappresentando le quattro parti del mondo, poi tutta la cupola, il coro, e finalmente le due grandi cappelle laterali. Dipinse ancora tutti gli ovati nella sacrestia con fatti alludenti alla vita di S. Giuseppe ed all'esterno, a fresco, la Sacra Famiglia.\nPass\u00f2 poi a dipingere la Chiesa degli Orfani di S. Bartolomeo di Reno con la beata Vergine della Pioggia.\nDipinse a Trento due navate del Duomo, e tornato a Bologna dipinse a tempera la lunetta della porta del Collegio del Ritiro delle Dame.\nNel 1713 and\u00f2 a Firenze dove nel palazzo del Senatore Tempi dipinse la gran sala e alcune altre stanze. Tornato a Bologna il 20 maggio 1714 dipinse tutti gli ovati nella sacrestia e nell'atrio dai frati Conventuati di S. Francesco.\nNel 1721 and\u00f2 ad Asti a dipingere la Chiesa di S. Martino. \n\u00c8 del 1725 l'affresco con Il miracolo della mula, nella Chiesa di San Francesco a Reggio Emilia. Dei dipinti che esegu\u00ec per la facciata della stessa chiesa, nulla rimane, sostituiti prima da altri affreschi e infine da novecenteschi mosaici. \nTornato definitivamente a Bologna dipinse le stanze nella casa dei signori Giovagnoni, l'oratorio della confraternita della Purit\u00e0, una cappella di S. Petronio, l'altare nella chiesa di S. Stefano e quello di Maurizi e uno sportello della confraternita della Carit\u00e0."}
{"id": "1388493", "revid": "250809", "url": "https://it.wikipedia.org/wiki?curid=1388493", "title": "Lacus Mortis", "text": "Il Lacus Mortis (\"Lago della morte\", in latino) \u00e8 una pianura di lava basaltica nella zona nordorientale della Luna. Si trova proprio a sud dell'allungato Mare Frigoris, separato da questo da un sottile braccio di terreno roccioso.\nA sud vi \u00e8 il Lacus Somniorum, separato dal Lacus Mortis dalla coppia di crateri confinanti Plana-Mason, e da una striscia di superficie irregolare.\nSituato prevalentemente ad est della parte centrale del lago \u00e8 il cratere B\u00fcrg. Nella zona occidentale vi \u00e8 invece un esteso sistema di rime intersecate fra loro, globalmente chiamate \"Rimae B\u00fcrg\"."}
{"id": "1388494", "revid": "149485", "url": "https://it.wikipedia.org/wiki?curid=1388494", "title": "Pugilato ai Giochi della XX Olimpiade", "text": "Le competizioni di pugilato dei Giochi della XX Olimpiade si sono svolte dal 7 agosto al 10 settembre alla Boxhalle di Monaco di Baviera.\nCome a il programma prevedeva 11 categorie come segue:"}
{"id": "1388496", "revid": "287204", "url": "https://it.wikipedia.org/wiki?curid=1388496", "title": "Pugilato ai Giochi della XIX Olimpiade", "text": "Le competizioni di pugilato dei Giochi della XIX Olimpiade si sono svolte dal 13 al 26 ottobre 1968 all'Arena M\u00e9xico di Citt\u00e0 del Messico.\nRispetto a e stata introdotta la categoria dei pesi mosca leggeri o minimosca (fino a 48\u00a0kg),\nil programma prevedeva 11 categorie come segue:"}
{"id": "1388497", "revid": "173617", "url": "https://it.wikipedia.org/wiki?curid=1388497", "title": "Pugilato ai Giochi della XVIII Olimpiade", "text": "Le competizioni di pugilato dei Giochi della XVIII Olimpiade si sono svolte dal 11 al 23 ottobre 1964 al Korakuen Hall, Tokyo.\nCome a il programma prevedeva 10 categorie come segue:"}
{"id": "1388501", "revid": "767487", "url": "https://it.wikipedia.org/wiki?curid=1388501", "title": "Cavino (San Giorgio delle Pertiche)", "text": "Cavino \u00e8 una frazione del comune di San Giorgio delle Pertiche in provincia di Padova.\nIl suo nome deriva dalla particolare configurazione del suolo, ai margini del Graticolato romano. Il \"cavino\" \u00e8 infatti uno scolo che raccoglie l'acqua piovana dei paesi limitrofi, e principalmente da Arsego. Ancora oggi \u00e8 diffuso localmente il termine \"cain de Arsego\" (in dialetto veneto).\nConfina con i paesi di Campodarsego, Tavo, Curtarolo, Arsego e San Giorgio delle Pertiche.\nMorfologicamente \u00e8 situato in pianura, senza fiumi o canali di comunicazione di particolare rilievo.\nLa Parrocchia \u00e8 di recente costituzione; 1941 \u00e8 infatti l'anno in cui diventa autonoma, e prende il nome di \"Parrocchia del Sacro Cuore di Ges\u00f9\". Prima della costruzione della sua Chiesa, esisteva solamente un antico sacello dedicato alla Madonna Addolorata. Importante \u00e8 ricordare che negli anni dell'ultima guerra mondiale la chiesa, per l'appunto appena eretta, ha ospitato le urne di San Gregorio Barbarigo e di Giordano Forzat\u00e8, traslate per motivi di sicurezza dalla cattedrale di Padova. Finita la guerra furono riportate nella stessa cattedrale e, in quel mentre, si stava costruendo la prima scuola materna del paese di Cavino; per questo motivo, si scelse di dedicarla allo stesso San Gregorio Barbarigo.\nLa via centrale del Paese \u00e8 dedicata a Giovanni da Cavino (1500-1570), importante medaglista e coniatore di monete nato a Padova da famiglia cavinese.\nSviluppatosi principalmente nel secolo scorso, non ha elementi quali opere d'arte o monumenti di interesse storico. Solo i nomi delle vie principali danno un contributo storico per uno studio della zona; esse infatti si trovano nei testi e nei catasti napoleonici.\nLa sagra paesana si tiene la seconda domenica di giugno, particolare interesse per le sculture in scolpite nel legno, realizzate direttamente in piazza da artisti del luogo."}
{"id": "1388505", "revid": "86343", "url": "https://it.wikipedia.org/wiki?curid=1388505", "title": "Arsego", "text": ""}
{"id": "1388507", "revid": "287204", "url": "https://it.wikipedia.org/wiki?curid=1388507", "title": "Lacus Perseverantiae", "text": "Il Lacus Perseverantiae (\"Lago della perseveranza\", in latino) \u00e8 un piccolo mare lunare che si estende verso ovest dal confine nordoccidentale esterno di cratere Firmicus, con piccole estensioni verso nordest e nordovest al suo termine orientale. Ha una lunghezza di circa 70 km, con una larghezza massima di meno di 15 km."}
{"id": "1388509", "revid": "74801", "url": "https://it.wikipedia.org/wiki?curid=1388509", "title": "Makar'ev", "text": "Makar'ev (anche traslitterata come \"Makarev\") \u00e8 una cittadina della Russia europea centrale, situata nell'Oblast' di Kostroma, 184 chilometri a ovest del capoluogo Kostroma, sul fiume Un\u017ea; \u00e8 capoluogo del Makar'evskij rajon.\nFondata nel 1439, ottenne lo \"status\" di citt\u00e0 nel 1778.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1388511", "revid": "80339", "url": "https://it.wikipedia.org/wiki?curid=1388511", "title": "Makarev", "text": ""}
{"id": "1388512", "revid": "80339", "url": "https://it.wikipedia.org/wiki?curid=1388512", "title": "Makariev", "text": ""}
{"id": "1388513", "revid": "80339", "url": "https://it.wikipedia.org/wiki?curid=1388513", "title": "Makaryev", "text": ""}
{"id": "1388514", "revid": "80339", "url": "https://it.wikipedia.org/wiki?curid=1388514", "title": "Makarjev", "text": ""}
{"id": "1388515", "revid": "117271", "url": "https://it.wikipedia.org/wiki?curid=1388515", "title": "Boletus castaneus", "text": ""}
{"id": "1388516", "revid": "117271", "url": "https://it.wikipedia.org/wiki?curid=1388516", "title": "Boletus fulvidus", "text": ""}
{"id": "1388517", "revid": "117271", "url": "https://it.wikipedia.org/wiki?curid=1388517", "title": "Leucobolites castaneus", "text": ""}
{"id": "1388518", "revid": "117271", "url": "https://it.wikipedia.org/wiki?curid=1388518", "title": "Leucobolites fulvidus", "text": ""}
{"id": "1388519", "revid": "88740", "url": "https://it.wikipedia.org/wiki?curid=1388519", "title": "Cassa di Risparmio in Bologna", "text": "La Cassa di Risparmio in Bologna, abbreviata in CARISBO, \u00e8 stato un istituto di credito italiano.\nStoria.\nLa sua fondazione risale al 26 settembre 1837, quando cento privati cittadini di Bologna creano la Cassa di Risparmio in Bologna, pensata come una \"societ\u00e0 di credito al servizio delle \"classi popolari\"\".\nDa questa costituzione per iniziativa di privati, ma fortemente indirizzata verso il \"sociale\", venne la linea di operativit\u00e0 rimasta costante negli anni: la banca rimase fortemente ancorata al territorio e mantenne sempre un'attivit\u00e0 benefica e culturale.\nLa banca, nella sua lunga vita, ebbe a cambiare la propria natura pi\u00f9 volte. Nel corso del XIX secolo la tendenza fu di trasformare le associazioni private che operavano nell'ambito del sociale in un Ente di diritto pubblico e questa situazione rimase fino al 1991. In quell'anno prevalse la tendenza a favorire un processo di privatizzazione delle banche pubbliche e quindi anche delle casse di risparmio. Con la legge Amato le attivit\u00e0 creditizie furono conferite a una Societ\u00e0 per azioni mentre contestualmente fu costituita un'apposita Fondazione con il compito di farsi carico delle attivit\u00e0 di natura sociale e di rimanere titolare del patrimonio: la Fondazione Cassa di Risparmio in Bologna.\nSuccessivamente intervennero nel 1994 la \"Direttiva Dini\" e nel 1997/98 la Riforma Ciampi per accelerare la separazione tra banca e fondazione.Nel frattempo la Cassa di Risparmio in Bologna procedette ad un accorpamento con altre casse di risparmio del Nord-est:\nIn seguito conflu\u00ec in Sanpaolo IMI ed infine in Intesa Sanpaolo.La banca non \u00e8 pi\u00f9 operativa dal 25 febbraio 2019, quando \u00e8 incorporata nella capogruppo.\nCuriosit\u00e0.\nPer la sua antica origine, quella di Bologna fu una delle pochissime Casse di risparmio a non seguire, per la propria denominazione, il consueto schema \u201cCassa di Risparmio di\u201d (\"seguito dal nome della citt\u00e0\"), ma quella in."}
{"id": "1388520", "revid": "2049121", "url": "https://it.wikipedia.org/wiki?curid=1388520", "title": "Peter Dennis Mitchell", "text": "Biografia.\nI suoi genitori erano Christopher Gibbs Mitchell, un funzionario, e Kate Beatrice Dorothy, nata Taplin. Studi\u00f2 al Queen's college di Taunton, ed al Jesus College di Cambridge, dove si specializz\u00f2 in biochimica. Accett\u00f2 un posto di ricercatore al Dipartimento di Biochimica di Cambridge, nel 1942, e consegu\u00ec un dottorato di ricerca nei primi mesi del 1951 per i suoi lavori sui metodi di azione della penicillina. Nel 1955 fu invitato dal Professor Michael Swann ad allestire un'unit\u00e0 di ricerca biochimica, chiamata \"Unit\u00e0 di Biologia Chimica\", nel dipartimento di zoologia dell'Universit\u00e0 di Edimburgo, dove gli fu assegnata una cattedra di docenza nel 1961 e una di lettura nel 1962, bench\u00e9 problemi di salute lo costrinsero al ritiro nel 1963.\nRicercatore filantropo.\nDa allora fino al 1965, supervision\u00f2 il restauro di una villa in stile Regency, conosciuta come \"Glynn House\", vicino Bodmin, in Cornovaglia, adattandone la maggior parte come laboratorio di ricerca. Lui e la sua precedente collega ricercatrice, Jennifer Moyle, fondarono un'istituzione filantropica, la \"Glynn research Ltd.\", per promuovere la ricerca biologica alla Glynn House, e si dedicarono ad un programma di ricerca sulle reazioni chemiosmotiche.\nNel 1978 vinse il Premio Nobel per la chimica \"per il suo contributo alla comprensione del trasferimento biologico di energia tramite la formulazione della teoria chemiosmotica.\" \nIpotesi chemiosmotica.\nNegli anni sessanta, era risaputo che l'ATP fosse la riserva di energia delle creature viventi, ma si riteneva che il meccanismo con cui l'ATP venisse creato nei mitocondri fosse la fosforilazione a livello di substrato. La teoria chemiosmotica di Mitchell fu la base per la comprensione dei reali processi della fosforilazione ossidativa, che erano al tempo sconosciuti.\nMitchell si rese conto che il movimento di ioni attraverso il potenziale elettrochimico di membrana potesse fornire l'energia necessaria per la produzione di ATP. La sua ipotesi derivava da informazioni gi\u00e0 conosciute negli anni sessanta: era noto che le cellule viventi hanno un potenziale di membrana inverso rispetto all'ambiente circostante. Il movimento di ioni polarizzati attraverso una membrana \u00e8 quindi affetto da forze elettriche (l'attrazione tra cariche positive e negative). Il loro movimento \u00e8 condizionato anche da forze termodinamiche, la tendenza delle sostanze a passare da regioni a pi\u00f9 alta concentrazione verso quelle con concentrazione minore. Prov\u00f2 quindi che la sintesi dell'ATP era combinata a questo gradiente elettrochimico.\nLa sua teoria fu confermata dalla scoperta dell'ATP-sintasi, una proteina di membrana che utilizza l'energia del gradiente elettrochimico per generare ATP."}
{"id": "1388523", "revid": "767487", "url": "https://it.wikipedia.org/wiki?curid=1388523", "title": "Lacus Timoris", "text": "Il Lacus Timoris (\"Lago della paura\", in latino) \u00e8 un piccolo mare lunare con un'estensione di circa 117 km. \u00c8 stato scoperto nel 1976 e il suo nome approvato dall'Unione Astronomica Internazionale in un convegno tenutosi a Grenoble. "}
{"id": "1388524", "revid": "1442080", "url": "https://it.wikipedia.org/wiki?curid=1388524", "title": "Cirsium arvense", "text": "Il cardo campestre (\"Cirsium arvense\" ) \u00e8 una pianta angiosperma dicotiledone appartenente alla famiglia delle Asteraceae, nativa dell'area mediterranea.\nEtimologia.\nIl nome del genere (cirsium) deriva dalla parola greca \"kirsos\" = varice; da questa radice deriva poi la denominazione \"Kirsion\", un vocabolo che sembra servisse ad identificare una pianta usata per curare questo tipo di malattia. Da \"kirsion\" in tempi moderni il botanico francese Tournefort (1656 - 708) deriv\u00f2 il nome \"Cirsium\" dell'attuale genere.\nIl nome italiano \u201ccardo\u201d \u00e8 abbastanza generico in quanto nel linguaggio comune si riferisce a diversi generi e specie di piante. Tra i generi che vengono chiamati direttamente \u201ccardo\u201d, oppure hanno una o pi\u00f9 specie che comunemente si chiamano con questo nome citiamo: \"Carduus\", \"Carduncellus\", \"Carlina\", \"Centaurea\", \"Cnicus\", \"Cynara\", \"Echinops\", \"Galactites\", \"Jurinea\", \"Onopordum\", \"Scolymus\", \"Silybum\", \"Tyrimnus\", tutti della famiglia delle Asteraceae. Ma anche in altre famiglie abbiamo dei generi con delle specie che volgarmente vengono chiamate \u201ccardi\u201d : il genere \"Eryngium\" della famiglia delle Apiaceae o il genere \"Dipsacus\" della famiglia delle Dipsacaceae.\nIl binomio scientifico della pianta di questa voce \u00e8 stato proposto inizialmente da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, perfezionato successivamente dal medico e naturalista italiano Giovanni Antonio Scopoli (Cavalese, 3 giugno 1723 \u2013 Pavia, 8 maggio 1788) nella pubblicazione \"\u201dFlora Carniolica Exhibens Plantas Carniolae Indigenas et Distributas in Classes Naturales cum Differentiis Specificis, Synonymis Recentiorum, Locis Natalibus, Nominibus Incolarum, Observationibus Selectis, Viribus Medicis. Editio Secunda Aucta et Reformata. Viennae\u201d\" del 1771.\nL'epiteto specifico (\"arvense\" = campestre) e quello comune deriva dall'origine ecologica della pianta.\nDescrizione.\nLe specie di questa voce \u00e8 una pianta perenne con portamento erbacei. Nelle radici sono sempre presenti dei condotti resinosi, meno frequenti nelle parti aeree; mentre solamente nelle parti aeree sono presenti delle cellule latticifere. La forma biologica \u00e8 geofita radicigemmate (G rad), sono piante perenni con organi sotterranei portanti gemme, dalle quali annualmente si sviluppano le parti aeree.\nIl fusto, eretto, solcato longitudinalmente (strie purpuree), pubescente o tomentoso nella parte apicale, pu\u00f2 raggiungere 1-1,5 m di altezza. Nella parte ipogea \u00e8 presente un rizoma. La ramosit\u00e0 si presenta solamente nella met\u00e0 superiore.\nLe foglie, pennato-lobate (ossia pennatopartite con 5 - 7 coppie di lacinie per lato), pubescenti, sono lunghe sino a 8 \u2013 15\u00a0cm e larghe 2 \u2013 3\u00a0cm e presentano un margine dentato-spinoso. Alla base le foglie sono cuneate e non sono decorrenti. Lungo il caule sono disposte in modo alterno.\nLe infiorescenze (composte da capolini pi\u00f9 o meno peduncolati) sono scapose. I capolini, discoidi e omogami e privi di foglie bratteali, sono formati da un involucro piriforme arrossato composto da brattee (o squame) disposte su pi\u00f9 serie all'interno delle quali un ricettacolo fa da base ai fiori solamente femminili ovvero maschili. Le squame dell'involucro, di tipo fogliaceo o membranoso, sono disposte in modo embricato e scalato; in genere all'apice sono spinose con punte rivolte all'infuori. Il ricettacolo, provvisto di pagliette a protezione della base dei fiori, pu\u00f2 essere rivestito di pula (come il chicco del grano o del riso), oppure pu\u00f2 essere setoloso, raramente \u00e8 nudo (senza pagliette). Diametro dei capolini: minore di 2\u00a0cm. Dimensione dell'involucro: larghezza 8\u00a0mm; lunghezza 12\u00a0mm.\nI fiori in genere sono tubulosi (del tipo actinomorfi), e sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono unisessuali.\nIl frutto \u00e8 un achenio con un pappo. Le forme dell'achenio possono essere obovoidi-fusiformi, compresse lateralmente, con areole a inserzione diritta o laterale-abassiale. Il pericarpo dell'achenio possiede delle sclerificazioni radiali spesso provviste di protuberanze. Il pappo \u00e8 inserito su una piastra apicale all'interno di una anello di tessuto parenchimatico. Le setole del pappo sono disposte su una o pi\u00f9 serie e sono decidue come un pezzo unico e si presentano piumose e colorate di bianco-sporco. Lunghezza dell'achenio: 2\u00a0mm. Lunghezza del pappo: 10\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Dauco carotae-Melilotion albi\" \u00e8 relativa alle comunit\u00e0 ruderali nitrofile di specie erbacee con cicli biologici bienni e perenni su suoli aridi e poveri di nutrienti con elevato contenuto di ghiaia e detriti. Questa alleanza \u00e8 distribuita nell\u2019Europa centrale da cui si \u00e8 in seguito diffusa tramite mezzi antropogenici (strade, ferrovie e spostamenti umani).\nSpecie presenti nell'associazione: \"Oenothera biennis\", \"Reseda lutea\", \"Cichorium intybus\", \"Cirsium arvense\", \"Verbascum densiflorum\", \"Verbascum nigrum\", \"Achillea millefolium\", \"Artemisia vulgaris\", \"Elytrigia repens\", \"Pastinaca sativa subsp. urens\", \"Reseda lutea\", \"Melilotus albus\", \"Melilotus officinalis\", \"Linaria vulgaris\", \"Medicago sativa\", \"Erigeron annuus\", \"Erysimum hieracifolium\", \"Saponaria officinalis\", \"Solidago canadensis\", \"Crepis rhoeadifolia\" e \"Crepis setosa\".\nEcologia.\nI semi del \"C. arvense\" sono un'importante fonte di cibo per cardellini, fanelli ed altre specie di fringillidi.\nLe foglie fungono da nutrimento per le larve di oltre 20 specie di farfalle, tra cui \"Vanessa cardui\" e \" Ectropis crepuscularia\", e per numerose specie di afidi.\n\"C. arvense\", cos\u00ec come altri rappresentanti delle Asteraceae (\"Centaurea\" spp., \"Carduus\" spp., \"Galactites\" spp., \"Jurinea\" spp., \"Pallenis\" spp., ecc.) fiorisce durante l'estate, in gruppi di pi\u00f9 individui, entrando a far parte di biocenosi di tipo mesofilo, (ad esempio i prati alpini), in cui assume una notevole rilevanza ecologica; le infiorescenze nettarifere delle specie sopra citate, che presentano tutte tonalit\u00e0 solitamente comprese tra il rosa e il viola carico, risultano fortemente attrattive per gli adulti di varie specie di farfalle, tra cui Nymphalidae (p.e. \"Vanessa\" spp.), Papilionidae (p.e. \"Iphiclides spp.\") e diverse specie della famiglia Pieridae.\nAd esempio si \u00e8 notata una predilezione per le infiorescenze di \"Cirsium arvense\" da parte degli adulti di \"Pieris napi\", oltre che \"Pieris brassicae\" e \"Pieris mannii\". Questa capacit\u00e0 attrattiva (che per\u00f2 non \u00e8 da ritenersi specie-specifica) pu\u00f2 essere spiegata sia con la produzione, da parte della pianta, di oli ed essenze particolarmente appetibili per la farfalla, sia con la peculiare gamma cromatica, che orienta l'insetto durante la ricerca del nettare.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nCardueae \u00e8 una delle 4 trib\u00f9 della sottofamiglia. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Cirsium\" elenca 435 specie con una distribuzione cosmopolita, 35 delle quali sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Carduus\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo (\u00e8 stato l'ultimo a separarsi).\nIl numero cromosomico di \"Cirsium arvense\" \u00e8 2n=34 e 68.\nI caratteri distintivi di questa specie nell'ambito del genere sono: \nQuesti caratteri sono pi\u00f9 o meno condivisi con le seguenti specie (tra parentesi sono indicati alcuni caratteri distintivi della specie):\nVariabilit\u00e0.\nLa specie di questa voce \u00e8 variabile nei seguenti caratteri:\nPer questa specie sono indicate le seguenti variet\u00e0:\nSinonimi.\nSono elencati alcuni sinonimi per questa entit\u00e0:"}
{"id": "1388525", "revid": "287204", "url": "https://it.wikipedia.org/wiki?curid=1388525", "title": "IC 4996", "text": "IC 4996 \u00e8 un ammasso aperto visibile nella costellazione del Cigno.\nSi individua 2,5 gradi a SSW della stella ; appare immerso in un luminosissimo campo stellare della Via Lattea, cos\u00ec non \u00e8 di facile individuazione. Appare dominato al centro da una stella bianca, non appartenente all'ammasso. Le sue componenti sono di decima e undicesima magnitudine, visibili dunque solo con un telescopio da almeno 150mm di apertura. La sua distanza dal Sole \u00e8 stimata sui 5300 anni-luce."}
{"id": "1388526", "revid": "30300", "url": "https://it.wikipedia.org/wiki?curid=1388526", "title": "Dottor Frattale", "text": ""}
{"id": "1388533", "revid": "237256", "url": "https://it.wikipedia.org/wiki?curid=1388533", "title": "A.S. Tarvisium ruggers 69", "text": ""}
{"id": "1388536", "revid": "46291", "url": "https://it.wikipedia.org/wiki?curid=1388536", "title": "Protula", "text": "Protula \u00e8 un genere di anellidi policheti della famiglia Serpulidae."}
{"id": "1388538", "revid": "287204", "url": "https://it.wikipedia.org/wiki?curid=1388538", "title": "NGC 6866", "text": "NGC 6866 \u00e8 un ammasso aperto visibile nella costellazione del Cigno; nonostante le sue dimensioni ridotte \u00e8 un oggetto piuttosto ricco.\nOsservazione.\nSi tratta di un piccolo ma ricco ammasso aperto, visibile 4,5 gradi a nordovest della stella Sadr; come riferimento si pu\u00f2 anche utilizzare la coppia di stelle e , prolungando per circa 2,5 volte la direzione tracciata dalla coppia e deviando leggermente verso ovest. Si evidenzia anche in un binocolo 10x50 come una chiazza chiara e nebulosa, impossibile da risolvere in stelle; le sue componenti pi\u00f9 luminose infatti, essendo di undicesima magnitudine, diventano visibili solo con un telescopio da almeno 120mm di apertura. Queste si dispongono principalmente nella parte sudovest dell'ammasso, mentre le componenti della parte centrale sono ancora meno luminose. A 100x l'ammasso \u00e8 completamente risolto in diverse decine di stelle.\nNGC 6866 pu\u00f2 essere osservato da entrambi gli emisferi terrestri, sebbene la sua declinazione settentrionale favorisca notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta sempre molto basso, ad eccezione delle aree prossime all'equatore. \u00c8 comunque visibile da quasi tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nL'ammasso venne osservato per la prima volta da Caroline Herschel il 23 luglio del 1783, che lo vide probabilmente attraverso un piccolo telescopio riflettore; lo descrisse come un oggetto formato da alcune stelle deboli o forse una sorta di nebulosa. Suo fratello William Herschel lo inser\u00ec nella sua lista di oggetti non stellari fornendone le coordinate e una breve descrizione.\nCaratteristiche.\nSi tratta di un ammasso piuttosto ricco e di forma allungata in senso nord-sud, contenente almeno 130 stelle disperse su un diametro di circa 20'; presenta segni di segregazione di massa, fenomeno in cui le componenti pi\u00f9 massicce tendono a concentrarsi al centro dell'ammasso, mentre la sua et\u00e0 \u00e8 stimata attorno a 800 milioni di anni. Le sue componenti pi\u00f9 luminose sono di classe spettrale B e appaiono apparentemente decentrate; sono inoltre presenti diverse stelle di classe F e G.\nLa distanza di NGC\u00a06866 \u00e8 stimata attorno ai 1200\u00a0parsec (3900 anni luce); i dintorni sono ricchi di nubi molecolari, data la sua vicinanza fisica al grande complesso nebuloso di Cygnus X, una delle regioni di formazione stellare pi\u00f9 grandi e attive della Via Lattea."}
{"id": "1388545", "revid": "393899", "url": "https://it.wikipedia.org/wiki?curid=1388545", "title": "UNI CEI EN ISO/IEC 17021", "text": "La UNI CEI EN ISO/IEC 17021 \u00e8 la norma internazionale che definisce i Requisiti per gli organismi che forniscono audit e certificazione di sistemi di gestione in genere come, ad esempio, per la qualit\u00e0, l'ambiente e la salute e sicurezza dei lavoratori. Sostituisce la UNI CEI EN 45012 e la ISO/IEC guide 66.\nLo scopo \u00e8 assicurare a tutte le parti interessate che i sistemi di gestione certificati soddisfano i requisiti definiti dalla norma di riferimento. In sostanza garantire la credibilit\u00e0 delle certificazioni.\nLa prima edizione della norma \u00e8 del 2006. Nel 2011 \u00e8 stata emessa una nuova revisione che vede, tra le principali modifiche, l'inserimento dei requisiti per la conduzione e la documentazione degli audit di terza parte, che prima erano affidati alla linea guida ISO 19011; alcuni degli argomenti contenuti in quella linea guida, sono stati quindi compresi, in forma di requisito per gli audit di certificazione, nella ISO 17021. Nella nuova revisione del 2011 sono stati inoltre specificati riferimenti (in forma sia di requisito sia di informazioni) per la selezione e qualificazione delle risorse umane degli organismi di certificazione in base alla loro competenza, esperienza, formazione e addestramento.\nPrincipi ispiratori.\nImparzialit\u00e0.\nL'imparzialit\u00e0 viene definita come \"presenza reale e percepita di obiettivit\u00e0\"; la norma pone quindi l'accento anche sulla necessit\u00e0 di dimostrare l'imparzialit\u00e0 e di chiarire gli eventuali dubbi che possono nascere su di essa.\n\u00c8 interessante notare che la norma dichiara apertamente che il fatto che il reddito dell'organismo di certificazione proviene dai clienti che ne richiedono la certificazione costituisce una potenziale minaccia alla sua imparzialit\u00e0.\nL'organismo di certificazione non deve avere conflitti di interesse: per esempio non deve svolgere attivit\u00e0 di consulenza, direttamente o tramite societ\u00e0 controllate (sarebbe controllore e controllato nello stesso tempo). Allo stesso modo deve garantire che il personale che lavora per proprio conto sia libero da conflitti di interesse. \nLa norma pone grande attenzione al requisito dell'imparzialit\u00e0, tanto che l'organismo di certificazione deve avere un comitato per la salvaguardia dell'imparzialit\u00e0, costituito da rappresentanti delle diverse parti interessate alla certificazione, con ampi poteri di indirizzo sulle attivit\u00e0 dell'organismo.\nCompetenza.\nGli auditors e tutto il personale coinvolto nel processo di certificazione devono avere competenze sufficienti a raggiungere gli obiettivi dell'audit e a gestire correttamente il processo di certificazione.\nLe risorse, prevalentemente umane, dell'organismo sono oggetto di specifici requisiti di gestione e riesame all'interno del sistema qualit\u00e0 che l'organismo deve possedere.\nIn forma di \"addendum\" alla ISO/IEC 17021, le norme ISO/IEC TS 17021-2 (2012) e ISO/IEC TS 17021-3 (2013) costituiscono specifiche tecniche (TS) relative ai requisiti di competenza per le attivit\u00e0 di audit e la certificazione dei sistemi di gestione rispettivamente ambientale e per la qualit\u00e0. Altre norme della serie ISO/IEC TS 17021-x definiscono (e definiranno), i requisiti relativi ad altri sistemi di gestione; sono gi\u00e0 state emanate la ISO/IEC TS 17021-4 (2013) per i sistemi di gestione degli eventi sostenibili e la ISO/IEC TS 17024-5 (2014) per i sistemi di gestione degli \"asset\".\nResponsabilit\u00e0.\nL'organismo di certificazione ha la responsabilit\u00e0 di raccogliere informazione sufficienti a garantire che la decisione in merito alla concessione (o alla non concessione) della certificazione sia basata su evidenze oggettive.\nLa norma prevede che l'organismo di certificazione gestisca queste decisioni in maniera formalizzata, all'interno di un sistema qualit\u00e0 dell'organismo stesso.\nTrasparenza.\nL'organismo di certificazione deve rendere pubbliche le proprie procedure per la gestione del processo di certificazione. L'OdC deve dare pubblico accesso alla informazioni non confidenziali relative a specifici audit (per esempio quelli eseguiti a fronte di uno specifico reclamo).\nRiservatezza.\nL'organismo di certificazione deve mantenere riservate le informazioni raccolte presso i propri clienti durante il processo di certificazione. In caso di affidamento all'esterno di alcune parti del processo di audit il requisito di riservatezza deve essere esteso a tutto il personale coinvolto. Normalmente tutto il personale che lavora per l'organismo di certificazione \u00e8 tenuto un impegno di riservatezza al fine di garantire il soddisfacimento del requisito.\nRisposta ai reclami.\nL'organismo di certificazione deve gestire i reclami presentati dai clienti (o da altre parti interessate) delle organizzazioni che ha certificato. La procedura deve distinguere tra la riserva (ricorso) e il reclamo vero e proprio.\nProcesso di Certificazione.\nLa norma prevede che la certificazione venga rilasciata in seguito ad un processo di audit, riesame, delibera e controllo delle organizzazioni certificate definito e gestito secondo requisiti minimi. Le principali attivit\u00e0 sono:\nEsistono poi particolari tipi di audit come:\nIn caso il sistema di gestione dell'organizzazione non dimostri di mantenere la propria conformit\u00e0, l'organismo di certificazione deve procedere con sospensione o revoca della certificazione\nL'organismo di certificazione deve avere, e rendere accessibili al pubblico, procedure per ricorsi e gestione dei reclami.\nGestione dell'organismo di certificazione.\nLa norma indica requisiti del sistema di gestione dell'organismo di certificazione, che deve operare secondo i principi della qualit\u00e0, formalizzando il sistema in modo conforme a ISO 9001 o in maniera sostanzialmente simile."}
{"id": "1388546", "revid": "326822", "url": "https://it.wikipedia.org/wiki?curid=1388546", "title": "FreeWin95", "text": ""}
{"id": "1388548", "revid": "86599", "url": "https://it.wikipedia.org/wiki?curid=1388548", "title": "Lacus Solitudinis", "text": "Il Lacus Solitudinis (\"Lago della solitudine\", in latino) \u00e8 un piccolo mare lunare situato sulla faccia nascosta e giacente entro un diametro di 139 km. Ha una caratteristica forma ad arco, con il lato concavo orientato verso nordovest. Il confine orientale \u00e8 relativamente continuo, mentre quello occidentale \u00e8 pi\u00f9 irregolare e interrotto da piccoli crateri.\nA nordovest del confine nord vi \u00e8 il piccolo cratere Bowditch, completamente sommerso da lava, bench\u00e9 ci\u00f2 non appaia direttamente connesso con il Lago Solitudinis. Oltre il limite ovest l'eroso cratere Titius giace in direzione nord occidentale. A sud vi \u00e8 invece Parkhurst Y, con il cratere Parkhurst a poca distanza verso sudest."}
{"id": "1388550", "revid": "965226", "url": "https://it.wikipedia.org/wiki?curid=1388550", "title": "Lorenzo Ornaghi", "text": "Dal 1\u00ba novembre 2002 al 12 dicembre 2012 \u00e8 stato rettore dell'Universit\u00e0 Cattolica di Milano, quando \u00e8 stato sostituito da Franco Anelli. Ha ricoperto la carica di Ministro dei beni e delle attivit\u00e0 culturali del governo Monti (16 novembre 2011-28 aprile 2013).\nBiografia.\nOrnaghi si \u00e8 laureato con lode in Scienze politiche nel 1972 all'Universit\u00e0 Cattolica del Sacro Cuore di Milano e vi ha lavorato come ricercatore fino al 1987, quando \u00e8 diventato professore associato presso l'Universit\u00e0 di Teramo. Nel 1990 \u00e8 ritornato alla Cattolica di Milano diventando titolare della cattedra di Scienza politica nella facolt\u00e0 di Scienze politiche - gi\u00e0 del suo \"maestro\" Gianfranco Miglio - e di Storia delle dottrine politiche. Dopo essere stato prorettore con incarico alle relazioni internazionali durante il rettorato di Sergio Zaninelli, dal novembre 2002 \u00e8 rettore dell'Universit\u00e0 Cattolica. Nel 2006 \u00e8 stato rieletto per un secondo mandato quadriennale e nel 2010 \u00e8 stato riconfermato. Si dimette il 17 settembre 2012.\n\u00c8 autore di numerosi volumi e saggi pubblicati su riviste italiane e internazionali, negli ultimi anni, oltre che alle indagini sul sistema politico e sulle \u00e9lite dell'Italia, si \u00e8 dedicato allo studio dell'integrazione politico-istituzionale dell'Europa e al tema della Costituzione europea.\nOrnaghi riveste o ha rivestito anche diversi incarichi di prestigio in enti pubblici e privati:\nNel 2006 ha ricevuto l'Ambrogino d'oro dal comune di Milano.\nMinistro nel governo Monti.\nIl 16 novembre 2011 \u00e8 stato nominato Ministro dei beni e delle attivit\u00e0 culturali del governo Monti. Il 24 maggio 2012 minaccia le dimissioni dall'incarico in polemica con la decisione di localizzare nei pressi di Villa Adriana a Tivoli una discarica di rifiuti. Per lo stesso motivo presenta le proprie dimissioni Andrea Carandini, Presidente del Consiglio Superiore dei Beni Culturali."}
{"id": "1388551", "revid": "682087", "url": "https://it.wikipedia.org/wiki?curid=1388551", "title": "Alfonso Canzio", "text": "Biografia.\nAlfonso Canzio nacque il 30 luglio 1872 a Barrafranca. Nel secondo anni venti, fu il fondatore della locale Lega di Miglioramento dei Contadini e l'anima del movimento socialista barrese.\nFu anche consigliere comunale. Nel 1911 lo troviamo alla guida della lotta contro l'Amministrazione comunale guidata da Luigi Bonfirraro che aveva imposto, tra l'altro, l'obbligo di servirsi delle carrozze comunali per il trasporto dei defunti e ne aveva aumentato i costi di servizio.\nNel primo dopoguerra guid\u00f2 le lotte contadine riuscendo ad imporre contratti favorevoli ai lavoratori della terra. Ma la reazione agraria, a Barrafranca come in tutta la Sicilia, non si fece attendere: il 29 gennaio 1919 venne assassinato Giovanni Zangara, segretario della sezione socialista di Corleone, il 22 settembre Giuseppe Rumore, segretario della \"Lega di Miglioramento\" e della sezione del PSI di Prizzi, il 13 dicembre tocc\u00f2 ad Alfonso Canzio, il 29 febbraio 1920 cadde Nicola Alongi, il 14 ottobre chiuse la lunga serie di attentati mortali l'omicidio di Giovanni Orcel, segretario della FIOM di Palermo. Esecutrice di questi efferati delitti fu la mafia agraria che si vedeva gravemente minacciata dall'impegno radicale di questi dirigenti del movimento contadino.\nGli agrari e la mafia locale non avevano perdonato al Canzio il suo coraggioso ruolo dirigente svolto nel movimento e cos\u00ec gli tesero un vile agguato, ferendolo gravemente con pallettoni unti d'aglio davanti alla sua abitazione. Una settimana dopo l'attentato, la sopraggiunta gangrena lo condusse alla morte."}
{"id": "1388555", "revid": "1784938", "url": "https://it.wikipedia.org/wiki?curid=1388555", "title": "Gustavo di Vasa", "text": "Biografia.\nGustavo era il figlio maggiore del re Gustavo IV Adolfo di Svezia (1778-1837) e della regina Federica (1781-1826), nata principessa di Baden.Quando aveva dieci anni, il 13 marzo del 1809, un colpo di stato mise termine al governo di suo padre, che venne arrestato e imprigionato con tutta la famiglia nel castello di Gripsholm.Vista la situazione, il 29 marzo il re abdic\u00f2 volontariamente in favore di Gustavo, ma il parlamento ritir\u00f2 il diritto dinastico anche a tutti i suoi discendenti, designando, prima come reggente e poi come re, Carlo XIII di Svezia.\nLa famiglia di Gustavo part\u00ec per l'esilio e si stabil\u00ec nel Granducato di Baden, terra natale della regina Federica. Dopo la separazione dal marito, Federica acquis\u00ec la propriet\u00e0 del castello di Itterburg, nella localit\u00e0 di V\u00f6hl. Qui, a partire dal 1816, Gustavo inizi\u00f2 ad usare il titolo di \"Conte di Itterbug\".In seguito entr\u00f2 in servizio nell'esercito austriaco. Nel 1826 era tenente colonnello e nel 1830 fu promosso al grado di generale.Nel 1828 si fidanz\u00f2 con la principessa Marianna dei Paesi Bassi, ma il matrimonio sfum\u00f2 a causa delle pressioni che il re Carlo XIV Giovanni di Svezia, il politico francese (nato Jean-Baptiste Jules Bernadotte) adottato come erede da Carlo XIII e fondatore della dinastia Bernadotte, esercit\u00f2 sulla casa reale d'Olanda.Nel 1829 l'imperatore Francesco I, vista l'insistenza di Gustavo ad usare il titolo di \"Principe ereditario di Svezia\" e i meriti militari da lui conseguiti nell'esercito austriaco, gli concesse il titolo di \"Principe di Vasa\", in accordo con il re Carlo XIV.\nIl 9 novembre del 1830, nella citt\u00e0 di Karlsruhe, spos\u00f2 la cugina Luisa Amelia di Baden (1811-1854), figlia di Carlo II di Baden (1786-1818) e di Stefania di Beauharnais (1789-1860).\nGustavo non accett\u00f2 il fatto di essere stato escluso dalla successione al trono del suo Paese. Protest\u00f2 con insistenza nel 1844 quando sal\u00ec al trono Oscar I e anche nel 1859 con Carlo XV. Smise di rivendicare i suoi diritti solo quando fu incoronato Oscar II nel 1872.Nel corso della sua vita egli visit\u00f2 la Svezia una sola volta, soggiornando nella citt\u00e0 di Helsingborg in qualit\u00e0 di turista.\nMor\u00ec il 5 agosto del 1877 nel suo palazzo di Pillnitz in Sassonia. Fu sepolto nella citt\u00e0 di Eutin; solo nel 1884 i suoi resti furono traslati nella chiesa di Riddarholmen a Stoccolma, accanto a quelli dei suoi antenati.\nAlla morte senza eredi maschi di Gustavo, la casa Bernadotte consolid\u00f2 definitivamente i suoi diritti sul trono svedese.\nDiscendenza.\nGustavo e Luisa ebbero due figli, ma solo la femmina sopravvisse:"}
{"id": "1388559", "revid": "4252", "url": "https://it.wikipedia.org/wiki?curid=1388559", "title": "PP8", "text": ""}
{"id": "1388561", "revid": "117271", "url": "https://it.wikipedia.org/wiki?curid=1388561", "title": "Boletus piperatus", "text": ""}
{"id": "1388562", "revid": "117271", "url": "https://it.wikipedia.org/wiki?curid=1388562", "title": "Ceriomyces piperatus", "text": ""}
{"id": "1388563", "revid": "117271", "url": "https://it.wikipedia.org/wiki?curid=1388563", "title": "Ixocomus piperatus", "text": ""}
{"id": "1388564", "revid": "117271", "url": "https://it.wikipedia.org/wiki?curid=1388564", "title": "Leccinum piperatum", "text": ""}
{"id": "1388565", "revid": "117271", "url": "https://it.wikipedia.org/wiki?curid=1388565", "title": "Suillus piperatus", "text": ""}
{"id": "1388566", "revid": "767487", "url": "https://it.wikipedia.org/wiki?curid=1388566", "title": "Lacus Temporis", "text": "Il Lacus Temporis (\"Lago del tempo\", in latino) \u00e8 un piccolo mare lunare situato nelle vicinanze del quadrante nordorientale della Luna e giacente entro un diametro di 117 km. Questo piccolo mare \u00e8 composto da due grandi zone, approssimativamente circolari, di terreno relativamente piano e uniforme, con un paio di piccoli crateri posti quasi alla loro intersezione. Entrambe queste regioni, dalla superficie ricoperta di lava basaltica, hanno dei lobi pi\u00f9 piccoli a margine, i quali con tutta probabilit\u00e0 sono il risultato di impatti poi sommersi.\nA sudovest del Lacus Temporis vi \u00e8 il cratere Chevallier, mentre verso sudest si trova il cratere Carrington."}
{"id": "1388567", "revid": "729019", "url": "https://it.wikipedia.org/wiki?curid=1388567", "title": "NGC 6910", "text": "NGC 6910 \u00e8 un giovane ammasso aperto visibile nella costellazione del Cigno; \u00e8 legato al grande complesso nebuloso di Cygnus X e alle sue numerose associazioni OB.\nOsservazione.\nSi individua facilmente a circa 30' in direzione NNE rispetto alla brillante stella Sadr (), che rappresenta il cuore del Cigno. Attraverso un binocolo appare come un piccolo gruppo concentrato di stelle di aspetto allungato e dominato da due stelle giallognole di settima magnitudine; con un telescopio da 130mm di apertura possono essere individuate alcune decine di stelle di decima magnitudine allineate a sud di entrambe le stelle pi\u00f9 luminose. Strumenti di diametro maggiore non rivelano ulteriori dettagli e le numerose stelle deboli dell'ammasso si confondono coi ricchissimi campi stellari circostanti. Le foto della zona rivelano che l'ammasso appare immerso nei brillanti banchi nebulosi di IC 1318.\nQuest'ammasso pu\u00f2 essere osservato da entrambi gli emisferi terrestri, sebbene la sua declinazione molto settentrionale favorisca notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta sempre molto basso, ad eccezione delle aree prossime all'equatore. \u00c8 comunque visibile da quasi tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nNGC 6910 venne individuato per la prima volta da William Herschel nel 1786, attraverso un telescopio riflettore da 18,7\u00a0pollici; il figlio John Herschel lo inser\u00ec nel General Catalogue of Nebulae and Clusters col numero 2077.\nCaratteristiche.\nNGC 6910 \u00e8 un ammasso formato da alcune decine di stelle di magnitudine pi\u00f9 luminosa della 12. La sua distanza \u00e8 stata indicata come pari a circa 1140\u00a0parsec (3710 anni luce) oun po' superiore, attorno ai 1500\u00a0parsec (4890 anni luce); in entrambi i casi, l'ammasso viene a trovarsi nella regione circostante il grande sistema nebuloso Cygnus X, cui sono legate numerose associazioni OB, fra le quali spiccano Cygnus OB2 e Cygnus OB9, cui probabilmente NGC\u00a06910 \u00e8 legata fisicamente. La sua et\u00e0 \u00e8 stata stimata sui 5-10 milioni di anni al massimo ed \u00e8 stata determinata attraverso studi fotometrici.\nFra le sue componenti sono note numerosissime stelle variabili, fra le quali spicca la stella pi\u00f9 luminosa dell'ammasso, HD\u00a0194279, nota anche con la sigla V2118\u00a0Cygni; si tratta di una stella Be che presenta oscillazioni minime, dell'ordine di 0,07 magnitudini. Numerose sono le variabili \u03b2 Cephei, tutte oscillanti attorno alla magnitudine 10. Un gran numero di componenti sono per altro supergiganti blu intrinsecamente molto luminose.\nLa regione circostante l'ammasso \u00e8 ricca di nubi in cui \u00e8 attiva la formazione stellare, come \u00e8 testimoniato dalla presenza di almeno 40 stelle che mostrano rilevanti emissioni nella banda dell'H\u03b1."}
{"id": "1388574", "revid": "115250097", "url": "https://it.wikipedia.org/wiki?curid=1388574", "title": "Maso chiuso", "text": "Il maso chiuso (in tedesco \"geschlossener Hof\" o \"Erbhof\") \u00e8 un particolare istituto giuridico, volto a preservare anzitutto l'indivisibilit\u00e0 della propriet\u00e0 agricola. Nell'area alpina germanofona e in Trentino-Alto Adige, il \"maso\" (dal latino \"mansus\", termine che nel feudalesimo medievale indicava un appezzamento di terreno; in ted. \"Bauernhof\") \u00e8 un'azienda agricola, comprensiva dell'abitazione del contadino, di altri fabbricati, dei terreni - agricoli e forestali - a esso attinenti. Si tratta di un'istituzione diffusa soprattutto nel Tirolo storico. L'aspetto fondamentale dell'istituto giuridico riguardava anzitutto il diritto ereditario: il maso chiuso veniva ereditato indiviso dal primogenito maschio, mentre i figli minori potevano scegliere tra un indennizzo o il continuare a vivere assieme al fratello maggiore, come servi agricoli (una situazione analoga a quella dei servi della gleba).\nStoria.\nSe le origini di questa istituzione sono da ricercare, probabilmente, in epoca medievale, le prime norme scritte sono da ascrivere all'imperatore Massimiliano I, nel 1502, disposizioni ratificate negli statuti del Tirolo del 1526, del 1532 e del 1573. Con l'imperatrice Maria Teresa d'Austria, nel 1775, trovarono una pi\u00f9 ampia codificazione giuridica. La normativa teresiana si articola su quattro punti:\nTerritorialmente, questo istituto era diffuso principalmente in Tirolo, e anche qui in maniera non omogenea: in Alto Adige, per esempio, i masi chiusi sono prevalenti nella parte centro-orientale, mentre sono scarsamente presenti, per esempio, in Val Venosta.\nEvoluzione recente.\nL'annessione dell'Alto Adige all'Italia, nel 1919, comport\u00f2 l'abrogazione della legge sul maso chiuso, istituto estraneo alla tradizione giuridica italiana. Ciononostante esso sopravvisse come consuetudine. Dopo la seconda guerra mondiale, in seguito al riconoscimento costituzionale dell'autonomia all'Alto Adige, la legislazione teresiana ritorn\u00f2 in vigore, almeno nei suoi aspetti pi\u00f9 qualificanti. Ma con il passare degli anni, la legge sul maso chiuso dovette essere riformata, in particolare per quegli aspetti che riguardavano la parit\u00e0 degli eredi di sesso femminile, e la tutela del coniuge superstite. Il risultato di questa riforma \u00e8 confluito nella \"Legge provinciale 28 novembre 2001, n. 17\". Pertanto, il Trentino - Alto Adige risulta l'unica area geografica in Europa dove \u00e8 tuttora in vigore il diritto di maggiorasco.\nOggi, in Alto Adige, esistono circa 12.300 aziende classificate come masi chiusi.\nIn Trentino un esempio di maso chiuso \u00e8 costituito dal \"Consorzio Alpe Vederna\", a Im\u00e8r, secondo il quale la propriet\u00e0 dei prati del monte omonimo, passa solo al primogenito maschio di ogni famiglia."}
{"id": "1388578", "revid": "400694", "url": "https://it.wikipedia.org/wiki?curid=1388578", "title": "Star Trek (film 2009)", "text": "Star Trek - \"Il futuro ha inizio (\"Star Trek\"), noto nel \"fandom\" anche con l'acronimo ST X\", \u00e8 un film di fantascienza del 2009 diretto da J. J. Abrams. \u00c8 l'undicesima pellicola della serie cinematografica di \"Star Trek\".\nIl film costituisce un reboot della serie classica di \"Star Trek\" (1966-1969) e ha per tema le prime avventure dei personaggi della serie. Il riavvio viene giustificato all'interno della storia con l'introduzione di una linea temporale alternativa: un universo parallelo che cancella il continuum delle precedenti serie. Un anziano Spock (Leonard Nimoy) torna accidentalmente indietro nel tempo dopo essere stato risucchiato da un buco nero, interferendo cos\u00ec con gli eventi.\n\u00c8 stato il primo film di Star Trek a essersi aggiudicato un premio Oscar (per la categoria \"miglior trucco\") e ha ricevuto altre tre candidature. Ha avuto due seguiti, \"Into Darkness - Star Trek\" (2013) e \"Star Trek Beyond\" (2016).\nLa pellicola \u00e8 stata dedicata alla memoria di Gene Roddenberry, ideatore della serie di Star Trek, e di sua moglie Majel Barrett Roddenberry, scomparsa durante la lavorazione del film.\nTrama.\nAnno 2233. La nave stellare della Federazione dei Pianeti Uniti USS \"Kelvin\" sta pattugliando lo spazio vicino a una Supergigante rossa, quando improvvisamente i sensori gravitazionali della nave impazziscono: davanti ai membri dell'equipaggio si forma un buco nero dal quale fuoriesce una gigantesca astronave romulana, la \"Narada\", che li attacca. Il primo ufficiale romulano, Ayel, richiede un incontro con il capitano della \"Kelvin\", Robau, per negoziare un cessate il fuoco; una volta che quest'ultimo \u00e8 giunto a bordo della \"Narada\", i romulani gli mostrano degli ologrammi di una misteriosa nave e di un certo Ambasciatore Spock, chiedendogli informazioni al riguardo. Dopo aver negato di saper qualcosa e aver riferito la data stellare, Robau viene ucciso da Nero, capitano della \"Narada\", che poi ordina di continuare l'attacco. Sulla \"Kelvin\", il tenente comandante George Kirk (giovane primo ufficiale di Robau, nominato capitano da questi al momento della sua partenza verso la nave romulana) ordina l'evacuazione e fa imbarcare sulle scialuppe di salvataggio l'equipaggio, inclusa sua moglie Winona che \u00e8 sul punto di partorire. Kirk invece si sacrifica, rimanendo a bordo per fornire copertura alle scialuppe e lanciandosi infine con la sua nave, ormai compromessa, contro la \"Narada\", mentre Winona d\u00e0 alla luce James Tiberius Kirk.\nTrascorrono gli anni, e sul pianeta Vulcano al giovane Spock, un vulcaniano di madre terrestre, viene proposto di studiare all'Accademia delle scienze Vulcaniana; questi per\u00f2 rinuncia, decidendo di arruolarsi nella Flotta Stellare. Sulla Terra intanto, Kirk, cresciuto senza la guida paterna e diventato un ragazzo scapestrato e temerario, scatena una rissa in un bar contro alcuni cadetti dell'accademia della flotta stellare mentre cerca di fare la corte alla cadetta Nyota Uhura, finch\u00e9 il capitano Christopher Pike non li ferma. Pi\u00f9 tardi, l'ufficiale, ricordando a Kirk la morte eroica del padre, lo spinge a iscriversi all'Accademia della Flotta, dove Kirk fa amicizia con il medico Leonard McCoy. Qui, dopo tre anni di addestramento, Kirk tenta per la terza volta il test della Kobayashi Maru, riuscendo a passarlo; dal momento che Spock aveva ideato il test in modo che non potesse essere superato, il giovane cadetto viene accusato dal vulcaniano di aver imbrogliato, venendo quindi sospeso.\nProprio mentre si sta discutendo della sospensione di Kirk, la Flotta Stellare riceve una trasmissione d'emergenza proveniente da Vulcano. Il capitano Pike prende il comando della USS \"Enterprise\", la nuova ammiraglia della Flotta che si appresta a compiere il suo viaggio inaugurale, ma a sua insaputa, grazie a uno stratagemma di McCoy, sulla nave si imbarca anche Kirk. Giunto nei pressi di Vulcano, l'equipaggio, gi\u00e0 avvertito durante il viaggio da Kirk che le condizioni registrate erano identiche a quelle verificatesi nell'occasione in cui era nato, scopre che il pianeta \u00e8 sotto assedio da parte della \"Narada\", che ha intenzione di distruggerlo; per fare ci\u00f2 i romulani si servono della \"Sonda\", un dispositivo a impulsi ad alta energia che \u00e8 in grado sia di bloccare le comunicazioni e il teletrasporto dei nemici, sia di perforare la crosta di Vulcano per raggiungerne il nucleo.\nLa nave di Nero attacca l'\"Enterprise,\" sottoponendo a Pike la stessa richiesta rivolta venticinque anni prima a Robau; il capitano accetta e cede il comando al comandante Spock, mentre Kirk viene promosso a primo ufficiale. Il piano di Pike prevede per\u00f2 che Kirk, Hikaru Sulu e l'ingegnere Olson, indossando delle tute spaziali, si calino sulla Sonda dalla navetta su cui si sta per imbarcare, in modo da sabotare il congegno. Il piano riesce, nonostante Olson perda immediatamente la vita ritardando troppo l'apertura del paracadute, ma il foro prodotto \u00e8 sufficiente per permettere a Nero di inviare nelle profondit\u00e0 del pianeta della \"Materia Rossa\", una sostanza che, se incendiata, d\u00e0 vita a una singolarit\u00e0 quantica. Mentre Vulcano inizia a implodere e Pavel Chekov riporta Kirk e Sulu sull\"'Enterprise\", Spock, teletrasportatosi sul pianeta, riesce a salvare il padre Sarek e l'Alto Consiglio Vulcaniano, perdendo per\u00f2 sua madre.\nMentre la \"Narada\" si dirige verso la Terra, Nero tortura Pike per carpirgli i codici d'accesso delle difese terrestri. Sull'\"Enterprise\", nel frattempo, Kirk tenta di convincere Spock a seguire i Romulani anzich\u00e9 riunirsi al resto della Flotta, ma il vulcaniano lo accusa di insubordinazione, abbandonandolo sul pianeta ghiacciato Delta Vega. Qui Kirk incontra uno Spock anziano, il quale spiega che lui e Nero provengono da un futuro lontano 129 anni nel quale una supernova minacciava Romulus, il pianeta natale del capitano della \"Narada\". Spock anziano racconta di come prov\u00f2 a usare la Materia Rossa per formare un buco nero che assorbisse la supernova, ma, essendo giunto in ritardo, non riusc\u00ec ad attuare il suo piano, mentre l'intero popolo di Nero veniva annientato. La \"Narada\" attacc\u00f2 allora la navetta di Spock, la \"Jellyfish\", ma entrambe furono risucchiate dal buco nero creato dal vulcaniano finendo indietro nel tempo in due momenti diversi del passato. Nero, entrato per primo nel buco nero, arriv\u00f2 nel 2233, quando attacc\u00f2 la USS \"Kelvin\"; Spock invece arriv\u00f2 venticinque anni dopo, nel 2258, quando i Romulani lo stavano attendendo per impossessarsi della Materia Rossa. Nero quindi, teletrasportato Spock su Delta Vega, pot\u00e9 procedere alla distruzione di Vulcano per far provare all'ambasciatore le stesse sofferenze che aveva patito lui. Spock anziano aggiunge di provenire da una linea temporale differente, rivelando che nel suo universo George Kirk non \u00e8 morto e ha visto il figlio diventare capitano dell'\"Enterprise\".\nSpock anziano e Kirk raggiungono una vicina base della Federazione, dove incontrano Montgomery Scott. Questi, secondo il vecchio vulcaniano, \u00e8 colui che nel suo universo ha elaborato l'equazione per teletrasportarsi su una nave che viaggia a velocit\u00e0 di curvatura; grazie alle scoperte di Scotty, di cui \u00e8 a conoscenza, Spock invia quindi i due a bordo dell\"'Enterprise\". Giunti sull'ammiraglia, Kirk, su consiglio del vecchio Spock, provoca la rabbia del giovane vulcaniano, in modo da condurlo a sospendersi dal comando, essendo coinvolto emotivamente. Divenuto il nuovo capitano, Kirk ordina di lanciarsi all'inseguimento della \"Narada\", nascondendosi tra le nubi gassose di Titano in modo da non farsi scoprire; lui e Spock si teletrasportano dunque sulla nave nemica per salvare Pike e impedire la distruzione della Terra. Kirk riesce a sconfiggere Ayel e a liberare il capitano, mentre Spock prende il comando della \"Jellyfish\" e la usa per distruggere la Sonda, che nel frattempo era stata calata sul pianeta. Il vulcaniano si lancia quindi a velocit\u00e0 di curvatura, portando cos\u00ec anche la nave nemica in una zona dell'universo lontana dalla Terra, per poi dirigere la sua navetta verso la \"Narada\" stessa; subito prima che avvenga l'impatto, Spock, Kirk e Pike vengono per\u00f2 teletrasportati a bordo della sopraggiunta \"Enterprise\", che aveva seguito fin l\u00ec le altre due navi. Lo scontro tra la \"Jellyfish\" e la \"Narada\" attiva la Materia Rossa, generando una singolarit\u00e0 che, congiuntamente ai colpi d'artiglieria della nave di Kirk, distrugge la nave romulana e causa la morte di Nero. Anche l'ammiraglia viene per\u00f2 attratta dal buco nero, senza riuscire a evadere dalla gravit\u00e0 da esso generata nemmeno spingendo al massimo i propri propulsori; su idea di Scotty viene allora espulso il nucleo di curvatura, la cui esplosione al di fuori della nave riesce a sbalzare quest'ultima in salvo lontano dalla singolarit\u00e0.\nL'\"Enterprise\" torna sulla Terra, dove Kirk viene promosso al grado di capitano e rileva Pike (nel frattempo divenuto ammiraglio e costretto alla sedia a rotelle per le torture subite) al comando della nave. Spock incontra il suo alter ego anziano, che lo informa di avere selezionato un pianeta abitabile che i vulcaniani sopravvissuti potranno colonizzare, consigliando inoltre al giovane di continuare a servire nella Flotta Stellare. Sull'\"Enterprise\" il capitano Kirk, il suo primo ufficiale Spock e il resto dell'equipaggio partono quindi verso lo spazio profondo.\nProduzione.\nConcept.\nLa pellicola \u00e8 collegata a due albi a fumetti: il primo, ', pubblicato da gennaio ad aprile 2009, racconta la storia di Nero e Spock nel futuro della '; il secondo, \"\", pubblicato da agosto a novembre, invece \u00e8 ambientato nello stesso periodo del film e copre 20 anni di storia dei Romulani non vista sullo schermo.\nCameo.\nNel film fa un'apparizione il professor Randy Pausch, autore di una commovente lezione alla Carnegie Mellon University e malato terminale; devoto fan di Star Trek, fu chiamato dal regista J. J. Abrams per fare un'apparizione nel film e dire la battuta \"Contatto visivo, capitano\" (\"Captain, we have visual.\" nell'originale) al capitano Robau. Don\u00f2 il suo compenso di 217,06 dollari in beneficenza.\nColonna sonora.\nMichael Giacchino, il compositore delle musiche, \u00e8 un fidato collaboratore di Abrams, per il quale ha composto molte colonne sonore di film e telefilm, come \"\", \"Up\", \"Lost\", \"Fringe\", \"Alias, Alcatraz e Person of Interest\". Tra gli altri storici collaboratori di Abrams troviamo i produttori Damon Lindelof e Bryan Burk, gli sceneggiatori Alex Kurtzman e Roberto Orci e le montatrici Maryann Brandon e Mary Jo Markey.\nPromozione.\nTra il 13 e il 16 novembre 2007, a supporto della presenza del Capitano Christopher Pike nel nuovo film, la Paramount presenta negli Stati Uniti e in Europa in pi\u00f9 di 500 sale cinematografiche selezionate la versione re-digitalizzata del doppio episodio \"The Menagerie\" della serie originale, incentrato proprio sulle vicende di Pike.\nIl 18 gennaio 2008 \u00e8 stato distribuito il teaser trailer della pellicola, allegato a Cloverfield, film prodotto da J. J. Abrams. Lo stesso regista ha in seguito dichiarato che il prossimo trailer era previsto probabilmente per il mese di luglio 2008.\nNel gennaio 2008 \u00e8 stata lanciata la campagna di marketing virale del film. Raggiungibile dal sito ufficiale, \u00e8 on-line ncc-1701.com, dove appaiono quattro monitor che seguono altrettante telecamere di sorveglianza che riprendono l'assemblaggio della nave stellare Enterprise.\nNel luglio 2008 vengono diffusi i primi poster dei personaggi protagonisti Nero, Uhura, Spock, e Kirk. I quattro primi piani, se posizionati l'uno accanto all'altro, formano il simbolo della Flotta Stellare.\nA novembre 2008 \u00e8 stato distribuito il secondo trailer del film (questa volta con immagini del film stesso, e non un semplice teaser), della durata di poco pi\u00f9 di due minuti, in due versioni, in una delle quali compare Leonard Nimoy nel ruolo di Spock anziano.\nIn occasione del Superbowl 2009 la Paramount ha pubblicato uno spot promozionale del film. Il 6 marzo 2009 \u00e8 stato distribuito il terzo trailer del film, che ha battuto ogni record registrando 5 milioni di download in 5 giorni. Altri spezzoni in anteprima del film sono stati mandati in onda in uno spot televisivo.\nIl 6 aprile 2009, il giorno prima della premi\u00e8re ufficiale del film al Teatro dell'opera di Sydney, a Austin, dove dovevano essere proiettati il film \"\" e dieci minuti del nuovo film, \u00e8 stato proiettato a sorpresa l'intero film.\nDistribuzione.\nIl film \u00e8 stato distribuito in Italia dalla Universal Pictures l'8 maggio 2009.\nAccoglienza.\nIncassi.\nCostato 150 milioni di dollari, il film ha riscosso un buon successo commerciale negli Stati Uniti, dove dopo 4 settimane di programmazione, all'inizio di giugno 2009, era il film pi\u00f9 visto dell'anno, con 209,5 milioni di dollari di incasso totale; al 7 luglio 2009 l'incasso negli USA era giunto vicino a 250 milioni di dollari e oltre 125 nel resto del mondo, per un totale di 375 milioni di dollari. Pertanto la pellicola ha guadagnato incassi superiori a ogni film della saga (superando il primo \"Star Trek\" del 1979), collocandosi secondo dietro al sequel \"Into Darkness - Star Trek\".\nCritica.\nLa critica \u00e8 stata quasi del tutto unanime nel giudicare positivamente il film, che detiene un 95% di recensioni positive sul sito \"Rotten Tomatoes\", con un voto medio di 8,1/10, facendone la pellicola meglio recensita di tutta la saga.\nSequel.\nIl cast principale \u00e8 in contratto per la realizzazione di due film. Nel marzo 2009 Roberto Orci, Alex Kurtzman e Damon Lindelof sono stati incaricati di scrivere la sceneggiatura di un seguito. J. J. Abrams \u00e8 stato confermato alla regia e produttore insieme a Bryan Burk.. Il titolo ufficiale del sequel \u00e8 \"Into Darkness - Star Trek\" (\"Star Trek into Darkness\").\nNel 2016, in occasione del cinquantenario del franchise, \u00e8 stato distribuito il secondo sequel, \"Star Trek Beyond\", anch'esso prodotto da J.J. Abrams, mentre la regia \u00e8 passata a Justin Lin."}
{"id": "1388579", "revid": "287204", "url": "https://it.wikipedia.org/wiki?curid=1388579", "title": "NGC 7062", "text": "NGC 7062 \u00e8 un piccolo ammasso aperto visibile nella costellazione del Cigno.\nOsservazione.\n\u00c8 individuabile 1,5 gradi a ENE della stella , in un ricco campo stellare a nordest della Nebulosa Nord America in cui giacciono diversi altri ammassi aperti; si tratta di un piccolo oggetto, non individuabile con strumenti inferiori ai 80mm di apertura. Attraverso un telescopio da 120mm \u00e8 possibile risolverlo in meno di una decina di stelle relativamente poco concentrate e non molto in risalto sui campi stellari di fondo; attraverso uno strumento da 200mm \u00e8 risolto pienamente. La sua componente pi\u00f9 luminosa \u00e8 una stellina azzurra magnitudine 10,1, visibile sul lato sudovest, mentre quasi tutte le altre sono di magnitudine 12.\nLa declinazione piuttosto settentrionale di quest'ammasso favorisce notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta sempre molto basso e nelle regioni a latitudini medio-alte non \u00e8 mai osservabile. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nNGC 7062 venne individuato per la prima volta da William Herschel nel 1788, attraverso un telescopio riflettore da 18,7\u00a0pollici; il figlio John Herschel lo inser\u00ec nel General Catalogue of Nebulae and Clusters col numero 2116.\nCaratteristiche.\nNGC 7062 \u00e8 un piccolo ammasso situato a circa 1480\u00a0parsec (4825 anni luce) di distanza, sul Braccio di Orione in una regione adiacente alla grande regione di formazione stellare di Cygnus X, una delle pi\u00f9 estese della Via Lattea. A questa distanza, le dimensioni reali dell'ammasso corrispondono a circa 1,1\u00a0parsec. Altre stime indicano un valore leggermente superiore, sui 1640\u00a0parsec, il che non implica comunque grandi differenze.\nDate le sue dinamiche interne, sembra che quest'oggetto sia in una fase di restringimento delle sue regioni centrali; ci\u00f2 potrebbe essere causato da una nube molecolare situata nelle vicinanze e sarebbe il risultato di un processo di disgregazione. L'et\u00e0 dell'ammasso risulta essere piuttosto avanzata, dell'ordine di un miliardo di anni circa."}
{"id": "1388582", "revid": "386186", "url": "https://it.wikipedia.org/wiki?curid=1388582", "title": "Torano (Carrara)", "text": "Torano \u00e8 una frazione del comune italiano di Carrara, nella provincia di Massa-Carrara, in Toscana.\nGeografia fisica.\nSituata a circa due chilometri dal capoluogo comunale, \u00e8 circondata da boschi di castagni e incastonata nell'ambiente delle cave, sulla via per la zona marmifera del canale di Lorano, di Ravaccione e del Battaglino. La sua storia ed economia sono sempre state legate al marmo bianco di Carrara.\nStoria.\nProbabilmente ha origini romane testimoniate da numerose lapidi romane rinvenute nelle sue vicinanze e dalle citazioni dei suoi bacini marmiferi, tra pi\u00f9 antichi della zona, nella letteratura antica. Il primo documento ufficiale in cui \u00e8 citato il borgo di Torano risale al 1141.\n\u00c8 il paese natale degli scultori Domenico Guidi e Pietro Tenerani.\nA Torano nacquero anche i pi\u00f9 importanti esponenti della famiglia Fabbricotti, una delle pi\u00f9 importanti famiglie industriali del marmo come Carlo \"Carlaz\" (1818-1910), che affianc\u00f2 alla ditta Fratelli Fabbricotti anche la sua azienda, sviluppando l'attivit\u00e0 in una vera e propria industria e che invest\u00ec nell'acquisto di un grande terreno a Marinella di Sarzana, iniziando un'opera di bonifica dalla quale emersero i noti reperti archeologici romani, e come Bernardo (1834-1916), che si rec\u00f2 a Londra dove cre\u00f2 la ditta importatrice di marmo \"Bernardo Fabbricotti\", e dove spos\u00f2 la gentildonna scozzese Helen Murray, assumendone il cognome accanto al proprio, e che poi costru\u00ec la Villa alla Padula.\nMonumenti e luoghi d'interesse.\nIl borgo conserva ancora interessanti valori ambientali. La notevole Chiesa di Santa Maria Assunta conserva diverse opere d'arte tra le quali due opere dei toranesi Domenico Guidi, autore dell\"'Immacolata Concezione\", e di Pietro Tenerani, che realizz\u00f2 il \"Crocifisso\" al termine della navata destra. Non lontano dal borgo, sulla via Carriona in direzione del centro, \u00e8 l'oratorio della Santissima Annunziata, con bell'altare tardobarocco all'interno, mentre sulla via Marcognano si trova il Cimitero monumentale di Marcognano."}
{"id": "1388583", "revid": "1318658", "url": "https://it.wikipedia.org/wiki?curid=1388583", "title": "Little Feat", "text": "Little Feat \u00e8 un gruppo rock statunitense formato nel 1969 dal cantautore, cantante e chitarrista Lowell George e dal tastierista Bill Payne a Los Angeles. Il gruppo si sciolse nel 1979, prima della morte di George per riformarsi nove anni dopo. Nella loro musica coesistono influenze blues, R&amp;B, country, funk e rock and roll.\nStoria.\nEra Lowell George (1969-1979).\nLowell George incontr\u00f2 Payne quando George era un membro dei Mothers of Invention di Frank Zappa. Payne fece un'audizione per i Mothers, ma non s'un\u00ec al gruppo. A loro si affiancarono l'ex bassista dei Mothers Roy Estrada e il batterista Richie Hayward della band precedente di George, The Factory. Il nome del complesso fu preso da un commento fatto dal batterista dei Mothers Jimmy Carl Black sui \"little feet\" (piedi piccoli) di George.\nCi sono tre aneddoti sulla nascita dei Little Feat. Uno \u00e8 che George present\u00f2 a Frank Zappa la sua canzone \"Willin\"', e che Zappa lo licenzi\u00f2 dai Mothers perch\u00e9 sent\u00ec che George aveva troppo talento per esser semplicemente un membro del gruppo, e gli disse di formarsi una sua propria band. \nLa seconda versione \u00e8 che Zappa lo licenzi\u00f2 per aver suonato un assolo di chitarra per 15 minuti con l'amplificatore spento!\nLa terza versione dice che Zappa lo allontan\u00f2 perch\u00e9 \"Willin'\" conteneva riferimenti alla droga. Ironicamente, quando \"Willin'\" fu incisa per il primo, eponimo album dei Little Feat, George si fer\u00ec alla mano e non pot\u00e9 suonare, cos\u00ec Ry Cooder lo rimpiazz\u00f2 e suon\u00f2 la sua parte. Ci\u00f2 fu una ragione perch\u00e9 \"Willin'\" venne re-incisa e inclusa nel loro secondo album \"Sailin' Shoes\".\nQuest'ultimo \u00e8 stato anche il primo disco dei Little Feat a contenere disegni di copertina di Neon Park, che disegn\u00f2 quella di \"Weasels Ripped My Flesh\" di Zappa.\nI primi due album, \"Little Feat\" e \"Sailin' Shoes\", ricevettero un'acclamazione quasi unanime da parte della critica ma non del pubblico. La canzone di George \"Willin'\" divenne un punto di riferimento, resa poi popolare dalla sua inclusione nell'album \"Heart Like a Wheel\" di Linda Ronstadt.\nLa mancanza di successo commerciale port\u00f2 per\u00f2 ad una prima divisione del gruppo, con Estrada che se ne and\u00f2 per unirsi alla Magic Band di Captain Beefheart. Nel 1972 i Little Feat si riformarono, con il bassista Kenny Gradney a sostituire Estrada. La band aggiunse anche un altro chitarrista/cantante, Paul Barrere, e il percussionista Sam Clayton. Questa nuova formazione arricch\u00ec ulteriormente il sound del complesso aggiungendo anche elementi tipidi del funk di New Orleans. Il gruppo prosegu\u00ec registrando \"Dixie Chicken\" (1973) uno dei loro album pi\u00f9 conosciuti ed il primo interamente prodotto da Lowell George, come pure \"Feats Don't Fail Me Now\" (1974), che era un tentativo in studio di catturare parte dell'energia dei loro concerti dal vivo. I membri dei Rolling Stones e dei Led Zeppelin erano tra i fan fedeli dei Feat, dando prova della loro influenza musicale. Mick Taylor, ad esempio, pu\u00f2 essere ascoltato come ospite nel brano \"A Apolitical Blues\" registrato durante un concerto al Rainbow Theatre nel 1977 e pubblicato nell'album dal vivo \"Waiting for Columbus\". Lowell George era rispettato per il suo genio idiosincratico, per creare melodie e testi sofisticati e per il suo alto standard di produzione. Per\u00f2 egli \u00e8 probabilmente ricordato di pi\u00f9 per il suo esuberante, unico, \"slide style\", caratterizzato da linee di legato sostenute, cristalline. La sua voce calda, espressiva ha influenzato molti artisti.\nL'uscita di \"The Last Record Album\" nel 1975 segna un altro cambiamento nelle sonorit\u00e0 dei Little Feat, con Barrere e Payne che cominciarono ad interessarsi al jazz-rock. Prima dell'incisione di \"The Last Record Album\", il batterista Ritchie Hayward ebbe un incidente motociclistico e la copertina del LP venne illustrata da copie dei suoi numerosi conti ospedalieri.Da \"The Last Record Album\" \u00e8 tratta la canzone \"All That You Dream\" che fu utilizzata nell'ultima scena della serie TV \"The Sopranos\".\nLowell George continu\u00f2 a produrre gli album della band fino al 1975 ma il suo contributo di cantautore diminu\u00ec quando il gruppo pass\u00f2 al jazz fusion. Il loro jazz venne in seguito esteso in \"Time Loves a Hero\" del 1977.\nNell'agosto 1977 i Little Feat registrarono, in previsione di un album dal vivo, una serie di concerti al Rainbow Theatre di Londra e all'auditorium Lisner di Washington. \"Waiting for Columbus\", tratto da queste registrazioni, \u00e8 considerato da numerosi critici musicali uno dei migliori dischi dal vivo di tutti i tempi. Usc\u00ec nel 1978 ed \u00e8 uno degli album pi\u00f9 venduti della band. Tuttavia il 1978 \u00e8 anche l'anno da cui divenne chiaro che l'interesse di George per la band stava calando, come del resto anche la sua salute. Al termine di una fortunata tourn\u00e9e mondiale, nel 1979 la band ritorn\u00f2 in studio per produrre il seguito di Waiting For Columbus. George lavor\u00f2 un po' a quello che sarebbe divenuto \"Down On the Farm\" registrando tutte le parti vocali per poi abbandonare il progetto dedicandosi invece alla promozione del suo album solista \"Thanks, I'll Eat It Here -\" annunciando, di fatto, lo scioglimento dei Little Feat. Durante il tour di \"Thanks, I'll Eat It Here\" del giugno 1979, George venne trovato morto nella sua stanza di hotel ad Arlington, Virginia. L'autopsia rivel\u00f2 che la morte fu causata da attacco cardiaco: \u00e8 probabile che il peso di George, l'uso di droga, e la fatica del tour abbiano contribuito al decesso.\nI membri rimasti terminarono le registrazioni di \"Down on the Farm\", prima di sciogliersi a tutti gli nel 1979. Un retrospettivo album doppio, compilation di registrazioni rare e tracce dal vivo, \"Hoy-hoy\", usc\u00ec nel 1981.\nIl periodo Craig Fuller (1988-1993).\nNel 1986 Richie Hayward, Paul Barrere e Bill Payne furono invitati a suonare in \"Blue Slipper\", l'album di debutto di Helen Watson. Essi in seguito comparirono nel suo secondo disco, \"The weather inside\". \nI vecchi membri rimasti dei Little Feat poi si riunirono quando Barrere, Clayton, Gradney, Hayward e Payne aggiunsero il cantautore Craig Fuller, gi\u00e0 dei Pure Prairie League, e Fred Tackett alla chitarra, mandolino e tromba. La band ammirava il lavoro precedente di Fuller e fu impressionata quando egli fece il tour con loro nel 1978, come parte del gruppo Fuller/Kaz. Essi non chiesero neppure un'audizione, semplicemente dissero che avevano bisogno di lui; la riformazione dei Little Feat fu completa.\nLa prima uscita della nuova formazione, \"Let It Roll\", fu un grande successo, garantendo ai Feat il loro primo disco d'oro. Concerti tutto esaurito furono eseguiti in tutta la nazione, con show entusiasmanti.\nLa voce e la grande energia di Fuller furono la principale ragione di tale successo. Barrere, Payne e soci erano contenti della risposta del pubblico: essi non erano solo capaci di riproporre i classici dei Feat, ma anche la nuova musica era valida. Gli irriducibili dei Little Feat non potevano accettare il gruppo senza Lowell George, ma i nuovi Feat con Fuller fecero un rientro in scena che li fece conoscere ad una intera nuova generazione.\nI Little Feat fecero due ulteriori dischi con Fuller, e la band continu\u00f2 i tour su larga scala. Fuller lasci\u00f2 il gruppo, constatando che i concerti richiedevano troppo tempo lontano dalla sua famiglia; egli ha iniziato una carriera solistica e ancora collabora con i Feat all'occasione.\nIl periodo Shaun Murphy (1993-oggi).\nCraig Fuller fu sostituito da Shaun Murphy nel settembre 1993. Con Murphy il tono dei concerti dei Little Feat \u00e8 pi\u00f9 rilassato e si presta a maggiori improvvisazioni libere.\nGli album in studio con Murphy non riuscirono ad attrarre molti dei fan originali e di seconda generazione dei Feat. Nonostante ci\u00f2 i nuovi Little Feat sono ancora apprezzati da un pubblico entusiasta e ogni anno, negli USA, e all'occasione all'estero, fanno tour regolarmente.\nIl gruppo arriva al suo 20\u00ba anniversario con la band attiva come una volta, con appena un cambio nella formazione dal 1988.\nAlcuni dei pi\u00f9 famosi musicisti e gruppi a suonare e registrare la musica dei Little Feat includono The Black Crowes, The Byrds, Jackson Browne, Nicolette Larson, Randy Newman, Robert Palmer, Linda Ronstadt, Carly Simon, Van Halen, The Tower of Power Horn Section."}
{"id": "1388584", "revid": "117271", "url": "https://it.wikipedia.org/wiki?curid=1388584", "title": "Boletus bovinus", "text": ""}
{"id": "1388586", "revid": "117271", "url": "https://it.wikipedia.org/wiki?curid=1388586", "title": "Ixocomus bovinus", "text": ""}
{"id": "1388587", "revid": "117271", "url": "https://it.wikipedia.org/wiki?curid=1388587", "title": "Mariaella bovina", "text": ""}
{"id": "1388590", "revid": "1603714", "url": "https://it.wikipedia.org/wiki?curid=1388590", "title": "San Giorgio delle Pertiche", "text": "San Giorgio delle Pertiche (\"San Dordi\" in veneto) \u00e8 un comune italiano di abitanti della provincia di Padova in Veneto. Nel territorio comunale si incrociano il Cardo Maxiumus SR307 e il Decumanus Maxiumus via Desman dell'antico Agro Centuriato Patavino.\nGeografia fisica.\nTerritorio.\nIl comune si estende nell'alto Padovano, poco pi\u00f9 a sud di Camposampiero. L'area \u00e8 completamente pianeggiante, con altitudini variabili tra i 18 e i 26 m s.l.m.\nI principali corsi d'acqua sono: il fiume Tergola, che attraversa il territorio da nord ovest a sudest lambendo il capoluogo, il torrente Muson dei Sassi (di origine artificiale), che scorre in direzione nord-sud lungo la regionale del Santo; i due si incrociano in localit\u00e0 Torre di Burri mediante un antico ponte canale. \nMeritano un cenno anche il fiume Vandura, il canale Tergolino e il canale Piovego di Villabozza.\nStoria.\nI primi insediamenti nel territorio sono certamente di epoca romana, data la posizione quasi centrale nel cosiddetto graticolato romano. Un'ipotesi di Enrico Nestore Legnazzi fa risalire a questo periodo l'origine dell'attributo \"delle Pertiche\" che accompagna il toponimo: si riferirebbe agli strumenti impiegati dagli agrimensori per tracciare la centuriazione; ad opera ultimata, vennero custoditi all'interno di un tempio quali oggetti sacri.\nUna seconda teoria, invece, lo fa pi\u00f9 tardo e lo lega a un'area cimiteriale dei Longobardi dove venivano issate le cosiddette pertiche, delle lunghe aste sormontate da immagini di uccelli usate per commemorare i defunti morti in luoghi lontani (l'uccello veniva orientato verso il luogo del decesso).\nDi certo si colloca in questo periodo l'origine della chiesa intitolata a san Giorgio, santo guerriero molto caro ai popoli barbari. \u00c8 lecito supporre che, grazie alla fondazione del luogo di culto, si ebbe la formazione di un vero e proprio agglomerato.\nLa zona fu signoria dei vescovi di Padova a partire dalla donazione di Berengario I del 911, confermata da Federico Barbarossa nel 1161. I prelati affidarono poi il governo del loro territorio a una casata nobiliare, i da Marostica, che si oppose alle mire di altri signori locali come Sicherio di Sant'Andrea e la famiglia Fisoli. Nella prima met\u00e0 del Duecento il potere ecclesiastico fu gradualmente sostituito da quello del Comune di Padova.\nVerso la met\u00e0 dell'XI secolo il vescovo Bernardo fece costruire presso la chiesa un fortilizio di cui oggi resta solo una torre (divenuta campanile). Qui, nel 1222, il vescovo Giordano ricevette il cardinale Ugolino di Anagni, inviato da papa Onorio III per raccogliere i finanziamenti per la quinta crociata.\nUn altro fortilizio, propriet\u00e0 della famiglia Burri, si trovava pi\u00f9 a sud e ha lasciato il nome alla localit\u00e0 Torre di Burri.\nAll'inizio del XV secolo la zona segu\u00ec le sorti di tutto il Padovano, entrando nei domini della Serenissima. A parte la parentesi della guerra della Lega di Cambrai (che vide il danneggiamento della torre di Burri, definitivamente demolita nel 1577), l'epoca veneziana fu un periodo di stabilit\u00e0 politica e relativa prosperit\u00e0.\nTra il Cinque e il Seicento vennero intraprese una serie di opere idrauliche per regolamentare i corsi d'acqua della zona; in particolare, fu scavato il Muson dei Sassi e costruito il ponte canale che permette a quest'ultimo di incrociare il Tergola a Torre di Burri. Sempre del periodo veneziano sono alcune ville venete.\nSimboli.\nLo stemma comunale, concesso assieme al gonfalone con decreto del presidente della Repubblica del 18 dicembre 1951, richiama l'incontro avvenuto nel castello di San Giorgio tra il vescovo di Padova Giordano e il cardinale Ugolino di Anagni, inviato dal pontefice per finanziare la quinta crociata. Il monte sormontato dalla croce rappresenta il Calvario, ovvero Gerusalemme; la mitra \u00e8 un riferimento ai due prelati; i bisanti, infine, simboleggiano i finanziamenti alla spedizione.\nMonumenti e luoghi d'interesse.\nTorre Millenaria.\nCostruita attorno all'XI secolo, la Torre faceva parte della fortezza Medievale, composta da quattro torrioni, fosse, terrapieno e cinta muraria, che fu realizzata per volere del Vescovo Bernardo, riconosciuto signore del paese dall\u2019Imperatore Berengario. L\u2019antico Castello pu\u00f2 vantare di aver ospitato nel XIII secolo il Cardinale Ugolino, qui inviato dall\u2019allora Papa Onorio alla ricerca di fondi per finanziare la crociata in Terrasanta. Di quell\u2019importante complesso difensivo, demolito nel Quattrocento dai Veneziani, rimane oggi solo questa torre, che per via delle numerose sopraelevazioni attuate nel corso dei secoli si presenta nella veste di campanile. La sua massiccia struttura, alta 38 metri e con ogni lato di 6 metri, \u00e8 caratterizzata da uno stile molto semplice e con un basamento realizzato in mattoni romani e longobardi.\nLa struttura ha subito diversi restauri, il pi\u00f9 recente risale ai primi anni 2000.\nParrocchiale di San Giorgio.\nCome testimoniato dalla decima papale del 1297, ebbe un tempo la dignit\u00e0 di pieve, con giurisdizione sulle chiese di Campanigalli, Arsego, Campodarsego, Santa Giustina in Colle, Fratte e Carbantone; nel XVI secolo risultano sue filiali anche le chiese di San Marco di Camposampiero e di San Michele delle Badesse.\nL'attuale edificio fu costruito tra il 1838 e il 1868 e riconsacrato nel 1943 in seguito a un ampliamento. Tra le opere d'arte, spiccano una \"Madonna della Salute\" in pietra dipinta della fine del Quattrocento, restaurata e dipinta da Candido Tomasin nel 1911; nella cappella invernale si trova la pala \"Madonna della Cintola con i santi Giustina, Agostino e Monica\", opera di Antonio Zanchi di fine Seicento; nella controfacciata \u00e8 collocato il \"Martirio dei santi Crispino e Crispiniano\", tela di Giambattista Mengardi datata 1760 (probabilmente in origine collocata nella cattedrale di Padova, presso l'attuale altare di san Pio X). Due tele di ugual misura collocate nella contro facciata, raffiguranti \"San Biagio e San Rocco una e Sant'Antonio Abate e l'Addolorata\" l'altra sono ascrivibili alla bottega di Tiziano, probabilmente parti di un trittico la cui porzione centrale \u00e8 andata perduta.\nVilla Mella.\nLa storica Villa Pugnalin Valsecchi Carnaroli, ora Villa Mella, situata nella frazione di Arsego si presenta con tre corpi che si aprono su un giardino all\u2019inglese.\nLa villa e i terreni appartenevano precedentemente ai nobili veneziani Soranzo. Nel Seicento risultavano fra i primi possidenti delle terre che si allineavano lungo il Piovego, fino a Villa del Conte, insieme ai Morosini e ai Dolfin. Verso il Settecento, invece, notiamo una regressione delle loro propriet\u00e0. Forse fu proprio per dare una svolta alla loro perdita di potere, che nel 1747 i due fratelli Zuanne e Bertucci Soranzo decisero di puntare sul commercio e lo scambio di prodotti agricoli, con l\u2019istituzione di una Fiera da tenersi annualmente nella loro villa di Arsego, sotto la podesteria di Camposampiero. La villa venne adibita ad Ospedale Territoriale della Croce Rossa durante la prima guerra mondiale.\nVilla Prevedello.\nNella seconda met\u00e0 del Seicento il vescovo di Padova, signore di San Giorgio col suo Bosco, costru\u00ec in detta localit\u00e0 una elegante villa che costituiva il suo \u201cpalazzo dominicale\u201d cio\u00e8 casa di villeggiatura. In essa soggiorn\u00f2 anche il canonico Giuseppe Scudolanzoni, di nobile famiglia padovana. Fu sepolto nell\u2019attigua chiesetta dove si pu\u00f2 ancora osservare la sua lastra tombale. La villa fu acquistata dalla famiglia Prevedello nel 1928. L\u2019attigua chiesetta \u00e8 stata recentemente donata alla parrocchia la quale si \u00e8 prodigata per un radicale restauro.\nVilla Cassinari.\nUn'altra importante dimora signorile \u00e8 sita nella localit\u00e0 de le Caselle presso la SR307 a San Giorgio delle Pertiche. \u00c8 la villa Meneghelli Cassinari, ora Peroni Masiero, che sorge accanto al torrente Vandura e comprende un antico mulino, ora non pi\u00f9 attivo ma di cui rimane il singolare salto d\u2019acqua. Di grande interesse il maestoso parco, disegnato da Giuseppe Jappelli, con gigantesche alberature, fra le quali emergono alcuni pini secolari e una sequoia gigantesca, considerata tra le pi\u00f9 grandi d'Europa.\nMobilificio De Toni.\nL'edificio si trova all'incrocio tra Via Margarise e Via Piovego, nella frazione di Arsego. Fu progettato dall'architetto Quirino De Giorgio. Attualmente lo stabile \u00e8 parzialmente occupato da una pasticceria.\nCimitero Monumentale.\nL'ampliamento del cimitero comunale \u00e8 stato progettato dall'architetto futurista Quirino De Giorgio tra il 1947 ed il 1979, ed \u00e8 qui che l'artefice dell'opera \u00e8 sepolto. I disegni del progetto sono contenuti nell'Archivio dell'architetto Quirino de Giorgio, presso il Comune di Vigonza (Padova)..\nSport.\nCalcio.\nLe due squadre calcistiche sono:\nPattinaggio.\nPresso gli impianti sportivi \"Ometto Francato\" \u00e8 presente un pattinodromo sede dello Skating Club Pertichese.\nL'impianto nel 2012 ospit\u00f2 i Campionati Italiani Corsa su Pista a quali parteciparono oltre\n700 atleti e 165 squadre provenienti da tutte le regioni d\u2019Italia.\nGeografia antropica.\nFrazioni.\nArsego.\nIl toponimo \"Arsego\" deriva molto probabilmente da un fiumicello che scorreva nel suo centro e che scomparve a causa della canalizzazione del canale \"Piovego di Villabozza\", da non confondere con l'omonimo canale (Piovego) che transita in Padova.\nLa prima traccia storica che testimonia la presenza di questo insediamento nel territorio padovano risale all'anno 1130, in un atto del vescovo Bellino.\nLa chiesa parrocchiale \u00e8 intitolata ai Santi Martino e Lamberto.\nCavino.\nLa chiesa \u00e8 intitolata al Sacro Cuore e durante la guerra ha ospitato le spoglie di Gregorio Barbarigo.\nLa parrocchia ha compiuto da pochi anni 100 anni di storia.\nEconomia.\nIl comune \u00e8 sede di due importanti zone industriali.\nLa prima per dimensioni \u00e8 situata nella frazione di Arsego dove operano piccole-medie imprese inerenti ai settori della metalmeccanica, del tessile e dell'alimentare.\nLa seconda si sviluppa nella parte nordest del comune al confine con i comuni di Camposampiero e Borgoricco ed \u00e8 sede di un importante centro commerciale denominato \"le Centurie\".\nInfrastrutture e trasporti.\nFerrovie.\n\u00c8 dotata dell'omonima stazione ferroviaria dotata di 2 binari. Le destinazioni principali sono Treviso Centrale, Padova, Bassano del Grappa.\nStrade.\nIl comune si trova in corrispondenza dell'intersezione di due antiche strade costruite in epoca romana: il cardo Sr307 denominata Via del Santo che collega Padova con Castelfranco Veneto e il decumano via Desman (Sp33).\nPiste Ciclabili.\nIl comune \u00e8 attraversato da numerose piste ciclabili tra le quali, la pi\u00f9 popolare denominata Pista ciclabile Treviso-Ostiglia, oltre al Cammino di Sant'Antonio e al Percorso Tergola.\nEventi.\nFiera di Arsego.\nIl principale evento annuale \u00e8 la Fiera di Arsego, che vanta, con l'edizione 2020, i 273 anni di storia essendo stata istituita nel 1747 su proposta della famiglia veneziana dei Soranzo, allora proprietari di Villa Pugnalin (ora villa Mella), come fiera dei cavalli e del bestiame. Si svolge ogni terzo luned\u00ec del mese di ottobre. L'edizione 2020 verr\u00e0 ricordata per l'adozione delle misure anti CoVid-19.\nSagra del Rosario.\nSi svolge la prima domenica del mese di ottobre presso il capoluogo del comune.\nLa manifestazione include diversi eventi tra cui: il Raduno di veicoli storici, quest'anno giunto alla 12\u00aa edizione, la festa Multietnica e la Mostra del libro.\nCarnevale Sangiorgese.\nNel 1980 nacque un accordo tra la parrocchia del capoluogo e una trattoria che istitu\u00ec il comitato promotore del primo carnevale.\nNel 1990 la conduzione pass\u00f2 alla Pro Loco, negli anni ebbe una notevole crescita e attualmente \u00e8 uno dei pi\u00f9 rinomati della provincia di Padova.\nSi svolge l'ultima domenica di carnevale.\nSagra di Cavino.\nSi svolge la seconda domenica di giugno, in ricorrenza del patrono della parrocchia: Sacro Cuore di Ges\u00f9. Organizzata dalla Associazione \"Insieme a Cavino\" che da anni unisce gli abitanti di Cavino e del comune in 5 serate accompagnate da uno stand gastronomico e diversi generi di musica.\nSagra delle Cocche.\nSi svolge l'ultima domenica di settembre in dedica alla Madonna della Mercede, protettrice della localit\u00e0."}
{"id": "1388593", "revid": "767487", "url": "https://it.wikipedia.org/wiki?curid=1388593", "title": "Samuel Hubbard Scudder", "text": ""}
{"id": "1388595", "revid": "287204", "url": "https://it.wikipedia.org/wiki?curid=1388595", "title": "T\u00e9o &amp; T\u00e9a", "text": "T\u00e9o &amp; T\u00e9a \u00e8 il quindicesimo album in studio del compositore francese Jean-Michel Jarre, pubblicato dalla Warner Music nel 2007.\nIl disco.\nL'album racconta la storia, in forma musicale, di una giornata dei personaggi a cartoni T\u00e9o e T\u00e9a, due identiche creature che si incontrano, si innamorano e trascorrono una giornata assieme.\n\u00c8 stato lanciato sia come CD che come CD e DVD assieme. Il DVD riporta le stesse tracce mixate in Dolby 5.1, e un videoclip del brano T\u00e9o &amp; T\u00e9a in alta definizione, visibile su PC.\nCampagna pre-lancio.\nLa campagna commerciale di lancio dell'album \u00e8 iniziata nel gennaio 2007, due mesi in anticipo sull'uscita, con due video su YouTube (T\u00e9o e T\u00e9a), un CD-singolo per stazioni radio e club, pagine su MySpace, magliette con tre differenti motivi su Spreadshirt, e un DVD-singolo per club e stazioni televisive. In tutti questi casi il nome di Jean-Michel Jarre non \u00e8 stato mai menzionato o associato ai brani. Nel febbraio 2007 \u00e8 stato inviato alla stampa un CD promozionale, questa volta a nome di Jarre. Infine nel marzo 2007 il lancio ufficiale sul website del titolo.\nEdizioni speciali.\nUn CD singolo promozionale, comprendente la traccia \"T\u00e9o &amp; T\u00e9a\" e un DVD-singolo promozionale comprendente il videoclip dello stesso brano, \u00e8 stato reso pubblico nel febbraio 2007 per club e stazioni radio, senza riferimenti ad autore o compositore.Un CD promozionale dell'album \u00e8 stato reso pubblico alla stampa nello stesso mese.\nL'edizione iTunes dell'album include alcuni bonus esclusivi: il video \"Making of\" in inglese (8:35) e \"Making of\" in francese (11:30); i pre-ordini comprendono inoltre i brani \"T\u00e9o &amp; T\u00e9a - 6:00 AM Special\" e \"Jean Michel Jarre's Track-by-Track Commentary \" (in inglese e francese).\nSingoli.\nDue singoli:"}
{"id": "1388596", "revid": "416175", "url": "https://it.wikipedia.org/wiki?curid=1388596", "title": "Todd Brooker", "text": "Biografia.\nSciatore specialista della discesa libera, \u00e8 stato all'inizio degli anni ottanta, insieme agli spericolati connazionali del gruppo chiamato Crazy Canucks, uno dei pochi atleti in grado di competere con la forte squadra austriaca allora dominatrice delle discipline veloci.\nPur non ottenendo medaglie n\u00e9 ai Giochi olimpici, n\u00e9 ai Campionati mondiali, Brooker \u00e8 riuscito a conquistare tre successi in Coppa del Mondo e tra questi una prestigiosa vittoria sulla Streif di Kitzb\u00fchel, in Austria. La carriera sciistica di Brooker si interrompe improvvisamente all'et\u00e0 di 27 anni in seguito a una spettacolare caduta, avvenuta sulla stessa Streif, occorsagli nel gennaio 1987 durante una prova d'allenamento sullo Zielschuss, il giorno precedente alla gara."}
{"id": "1388597", "revid": "1728", "url": "https://it.wikipedia.org/wiki?curid=1388597", "title": "V disc", "text": ""}
{"id": "1388598", "revid": "580", "url": "https://it.wikipedia.org/wiki?curid=1388598", "title": "Terqa", "text": "Terqa, sul sito di Tell Ashara, era un citt\u00e0-stato situata circa sessanta km a nord-est di Mari, famosa per aver fornito le prime tavolette cuneiformi ritrovate in Siria. Fu capitale del Regno di Khana, che prosper\u00f2 nel corso del Bronzo Medio.\nStoria.\nFondata attorno al 1830 a.C. da popolazioni nomadi locali, Terqa fu conquistata dalla trib\u00f9 dei Cassiti nel 1720 a.C. La loro espansione continu\u00f2 fino a farla diventare la capitale del Medio Eufrate, finch\u00e9 fu Mari a conquistare questa posizione di egemonia. Terqa comunque mantenne il ruolo di capitale religiosa del Regno di Khana, (formato assieme a Mari, e d'importanza pari a Babilonia), ne sono a testimonianza i resti di templi dedicati a Dagon, la divinit\u00e0 maggiore del Medio Eufrate. Fu anche centro amministrativo e commerciale, soprattutto tra le popolazioni nomadi ed il nuovo potere stanziale. A riprova di ci\u00f2 vi \u00e8 il gran numero di tavolette ritrovate negli scavi archeologici di Mari, scritte a Terqa e poi spedite a Mari come documenti amministrativi e religiosi. Nel 1594 a.C. uno dei re di Khana (probabilmente Tiptazki), aiut\u00f2 gli Hittiti nelle conquista di Babilonia, dove i Cassiti trasferirono il loro centro di potere.\nLista dei re.\nDopodich\u00e9 verso il 1570 a.C. il centro del dominio Cassita pass\u00f2 a Babilonia."}
{"id": "1388601", "revid": "486946", "url": "https://it.wikipedia.org/wiki?curid=1388601", "title": "Joy (album YUKI)", "text": ""}
{"id": "1388602", "revid": "729019", "url": "https://it.wikipedia.org/wiki?curid=1388602", "title": "NGC 7063", "text": "NGC 7063 \u00e8 un piccolo ammasso aperto visibile nella costellazione del Cigno.\nOsservazione.\n\u00c8 un piccolo oggetto, visibile 2 gradi a SE della stella , sul bordo della scia luminosa della Via Lattea; le sue componenti principali, di magnitudine 9, sono visibili anche con un binocolo 10x50, mentre quasi tutte le restanti si mostrano in telescopi da almeno 80mm di apertura. Con strumenti pi\u00f9 grandi l'ammasso \u00e8 pienamente risolto, ma ingrandimenti molto spinti non ne permettono una buona visibilit\u00e0. Le stelle pi\u00f9 luminose dell'ammasso sono in prevalenza azzurre e biancastre e presentano una bassa concentrazione, confondendosi parzialmente con le stelle di fondo.\nLa declinazione moderatamente settentrionale di quest'ammasso favorisce notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta in genere piuttosto basso, nonostante sia comunque osservabile da praticamente tutte le aree popolate della Terra. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nNGC 7063 venne individuato per la prima volta da John Herschel nel 1828, attraverso il telescopio riflettore da 18,7\u00a0pollici appartenuto a suo padre William; egli lo inser\u00ec nel General Catalogue of Nebulae and Clusters col numero 2117.\nCaratteristiche.\nNGC 7063 \u00e8 un piccolo ammasso situato alla distanza di circa 689\u00a0parsec (2250 anni luce), nella medesima regione galattica del Braccio di Orione in cui si trovano i grandi complessi nebulosi della Fenditura del Cigno, anche se a una latitudine galattica pi\u00f9 elevata. La sua et\u00e0 \u00e8 stata stimata attorno ai 95-125 milioni di anni, non molto diversa da quella delle Pleiadi.\nGran parte delle sue componenti sono molto deboli e di piccola massa; studi che hanno preso in esame il moto proprio delle stelle della regione circostante l'ammasso hanno permesso di individuare 209 componenti con una probabilit\u00e0 di appartenenza di almeno l'80%. Altri studi, basati sulla fotometria, hanno invece permesso di individuare fra le sue componenti almeno 7 possibili nane bianche."}
{"id": "1388606", "revid": "1318658", "url": "https://it.wikipedia.org/wiki?curid=1388606", "title": "Fonte Nuova", "text": "Fonte Nuova \u00e8 un comune italiano sparso di abitanti della citt\u00e0 metropolitana di Roma Capitale nel Lazio, costituitosi il 15 ottobre 2001 per effetto della L.R. n. 25/1999 e pi\u00f9 nello specifico a causa del distacco di alcuni territori dal comune di Mentana. La sede comunale si trova nella localit\u00e0 di Tor Lupara.\nGeografia fisica.\nTerritorio.\nNel territorio comunale scorre il Pratolungo, piccolo affluente dell'Aniene.\nClima.\nIl clima \u00e8 temperato o mite, in estate la temperatura pu\u00f2 raggiungere i .\nStoria.\nFonte Nuova sorge sulle rovine della antica Nomentum, gi\u00e0 citt\u00e0 della Lega Latina, rinomata per il suo clima e nominata da poeti classici come Ovidio, che qui produceva vino.\nSempre in questo territorio ebbe luogo l'incontro tra Carlo re dei Franchi e il Papa nel 799 per concordare la nascita del Sacro Romano Impero l'anno successivo.\nSull'attuale territorio di Fonte Nuova, gi\u00e0 di Mentana, nel 1867 si svolse la battaglia tra i volontari garibaldini e le truppe francesi e pontificie. Testimonianze degli avvenimenti della campagna dell'Agro Romano per la liberazione di Roma sono nel Museo Nazionale di Mentana. Le ossa di alcuni garibaldini caduti negli scontri sul territorio posto tra gli attuali comuni di Mentana e Fonte Nuova sono nell'Ara-Ossario Monumento Nazionale attigua al museo.\nL'abitato odierno si cominci\u00f2 a sviluppare intorno agli anni cinquanta con una rapida espansione urbanistica, dapprima sulla Nomentana e sulla Palombarese, poi con una ragnatela di diramazioni.\nSimboli.\nLo stemma del Comune di Fonte Nuova \u00e8 stato concesso con decreto del presidente della Repubblica dell'8 giugno 2007.\nMonumenti e luoghi d'interesse.\nArchitetture religiose.\nConsacrata nel 1967, nel 2000 \u00e8 stata restaurata e ampliata. La sala Giovanni Paolo II. Della vecchia struttura rimase solamente lo scheletro in cemento armato al quale sono state aggiunte due navate laterali\nLa costruzione \u00e8 iniziata nel 1964 ed \u00e8 stata consacrata nel 1972.\nLa sua costruzione fu iniziata nel 1983. La sua consacrazione era stata prevista per il 1\u00ba giugno del 1986 con consacratore Giovanni Paolo II ma l'inagibilit\u00e0 per via della dichiarazione di elevata sismicit\u00e0 della zona fece innalzare enormemente i prezzi di costruzione con conseguente allungamento dei tempi di lavoro. Un incendio la distrusse nella notte del 26 ottobre del 1988 prima che fosse ultimata.\n\u00c8 in stile moderno degli anni settanta-ottanta.\nArchitetture militari.\nTutto questo insieme di torri e il Casale di Sant'Antonio (quest'ultimo prima della conversione in monastero) servivano a difendere il Castello Orsini di Mentana.\nAltro.\nFontanili in stile rurale, anticamente usati per l'abbeveraggio di animali e per l'approvvigionamento idrico delle case rurali sparse nella campagna sprovviste di condutture dell'acqua, sono numerosi nel territorio. A causa della meccanizzazione nel lavoro nei campi, sono stati progressivamente abbandonati; l'esodo dalle campagne e la successiva urbanizzazione ha nascosto e in alcuni casi distrutto i fontanili. Il Comune di Fonte Nuova sta attuando un progetto di recupero e restauro dei fontanili esistenti sul territorio, delle aree adiacenti e delle strade d'accesso, per restituire il valore storico e paesaggistico che meritano.\nFilm girati a Fonte Nuova.\nNegli anni settanta l'ex clinica Madonna delle Rose di Fonte Nuova \u00e8 stata utilizzata spesso come set cinematografico. \nIl primo film girato \u00e8 stato \"Sette scialli di seta gialla\" (1972), e numerosi sono i polizieschi all'italiana (\"Il poliziotto \u00e8 marcio\", \"...A tutte le auto della polizia...\", \"La polizia \u00e8 al servizio del cittadino?\"), oltre a horror (\"Profondo rosso\") e thriller.\nNumerosi sono i film ambientati presso la clinica. Fra questi:\nSiti archeologici.\nIn localit\u00e0 Quarto Conca sono state trovate due tombe rupestri, ora in stato di abbandono e usate come discarica abusiva. La tomba A, pi\u00f9 antica, \u00e8 fatta risalire a un periodo tra i cento e i trenta anni prima della fondazione di Roma. La tomba B, a destra della A si presume realizzata in un periodo compreso fra trenta anni prima e qualche mese dopo la fondazione di Roma.\nRecentemente, presso il capolinea ATAC del 337 (via A. Manzoni) vi sono stati ritrovamenti di una villa romana e in localit\u00e0 Salvatoretto una cisterna romana. Fra il Monte Palombino e Santa Lucia scavi abusivi hanno portato al ritrovamento di una tomba di donna. Il sarcofago, grazie a un'operazione dei Carabinieri \u00e8 stato sequestrato ed \u00e8 custodito nei locali del costituendo museo di archeologia di Mentana.\nPresso la zona recente di via dei Platani e via dei Pini a Tor Lupara \u00e8 stata riportata alla luce una zona archeologica da ascrivere, verosimilmente, a una villa extraurbana di Nomentum.\nIn via Nomentana, tra il chilometro 20 e il chilometro 21, sulla destra, di fronte al Parco Trentani, vi son dei resti di muri romani definiti \"Botteghe oscure\". Sia Ashby sia Martinori asseriscono che sul luogo esistevano delle murature in \"opus reticolatum\". Si presume che la collina a ovest abbia franato rovinosamente sui muri degenerandoli parzialmente. Tuttavia si cerc\u00f2 in zona l'anfiteatro ove furono martirizzati San Primo e San Feliciano, difatti sul Monte Palombino, di fronte al Monte d'Oro, sono state trovate strutture di laterizio. Tuttavia il muro pare essere una struttura difensiva della cavea dell'anfiteatro. Nel 1997, scavi clandestini, a circa 2,50 metri dai muri stessi, che hanno portato alla luce vari frammenti di ceramica comune. Altri scavi, per\u00f2 stavolta gestiti dall'Enel, a una distanza di 4,50 metri dagli scavi precedenti, hanno escluso, per ora, la possibilit\u00e0 di ipotizzare che esistesse una struttura muraria nei pressi. A ogni modo si pu\u00f2 solamente ipotizzare che il muro si tratti di un muraglione con funzioni sostruttive per via della presenza di sfiatatoi per lo scolo delle acque filtranti dalla collina preesistente.\nSociet\u00e0.\nReligione.\nIn via I Maggio 9 \u00e8 presente una chiesa evangelica pentecostale delle Assemblee di Dio in Italia.\nIn via Monte Amiata \u00e8 presente l'Istituto Evangelico Betania - Emmaus, per l'assistenza all'infanzia bisognosa (ex Villaggio Betania) e agli anziani.\nComunit\u00e0 buddhista\nIn via Settembrini \u00e8 presente un tempio buddhista theravada.\nCultura.\nIstruzione.\nMusei.\nAl suo interno sale per le temporanee, permanenti, biblioteca, laboratori d'incisione calcografica e serigrafica, sala convegni per circa 60 posti. Il museo svolge una funzione di comunicazione continua con i cittadini e gli organi di stampa in virt\u00f9 di una situazione di sottoproduzione culturale, determinata dallo spostamento di grossi patrimoni locali e da un'insufficienza di infrastrutture. Una polemica alimentata di recente \u00e8 quella del \"Lascito Zeri\". Il museo nel 2013 ha definitivamente chiuso per il disinteresse dimostrato dalle amministrazioni succedutesi alla guida del Comune di Fonte Nuova. In 10 anni il museo non ha ricevuto alcun finanziamento. Tuttavia nel 2013 chiude per mancanza di fondi pubblici.\nEconomia.\nAgricoltura.\n\u00c8 uno dei comuni della citt\u00e0 metropolitana di Roma Capitale il cui territorio \u00e8 compreso nell'area di produzione dell'olio di oliva Sabina (DOP).\nInfrastrutture e trasporti.\nMobilit\u00e0 urbana.\nI trasporti urbani e interurbani del comune vengono svolti con autoservizi di linea gestiti dalle societ\u00e0 ATAC, COTRAL e dalla ditta Corsi e Pampanelli.\nAmministrazione.\nL'istituzione del comune di Fonte Nuova \u00e8 avvenuta mediante distacco delle frazione di Tor Lupara e Santa Lucia dal comune di Mentana e di quella di Tor Lupara dal comune di Guidonia Montecelio.\nGemellaggi.\nL'8 novembre 2008 sono stati sottoscritti i protocolli di gemellaggio con i comuni di Amaroussion e Nea Ionia Magnesia in Grecia, Klaipedos in Lituania e Beloslav in Bulgaria.\nSport.\nCalcio.\nNegli anni sessanta furono costituite le societ\u00e0 calcistiche in rappresentanza delle due frazioni di Mentana:\nContestualmente alla costituzione del comune di Fonte Nuova si tent\u00f2 la fusione delle due societ\u00e0, che port\u00f2 nel 2002 al cambio di denominazione dell'A.C. Nuova Santa Lucia in A.C. Fonte Nuova (divisa bianco-blu). Per disparati motivi, soprattutto per delle perplessit\u00e0 da parte della dirigenza torluparese, la fusione non and\u00f2 in porto. Nonostante ci\u00f2, l'A.C. Nuova Santa Lucia decise di mantenere la sua nuova denominazione. Nacque cos\u00ec la nuova rappresentativa della frazione di Santa Lucia, che si \u00e8 fatta carico di perpetuare le tradizioni dell'oramai scomparsa A.C. Nuova Santa Lucia, nonostante i tentantivi delle istituzioni di minarne il percorso:\nDopo nove anni di tentativi, nei quali non si giunse mai a un punto d'incontro, luned\u00ec 28 giugno 2010 furono firmati i documenti per la fusione tra la Polisportiva Tor Lupara e l'A.S.D. Fonte Nuova Calcio. Nacque cos\u00ec l'A.S.D. Fontenuovese, avente un organigramma costituito in egual misura dagli ex dirigenti delle due societ\u00e0 e come colori sociali il bianco, il rosso e il blu. Nella sua prima stagione (2010-11) la squadra disput\u00f2 il campionato d'Eccellenza laziale; categoria nella quale gareggia nella stagione , nel girone A, nonostante il cambio di propriet\u00e0 e l'assunzione di una nuova denominazione: A.S.D. Polisportiva Fonte Nuova. La frazione di Tor Lupara ha ri-iscritto la propria squadra (A.S.D. Tor Lupara 1968) al campionato di Prima Categoria Laziale nel Girone E, la quale disputa le proprie partite casalinghe allo Stadio Comunale Domenico Mammoliti in via Vincenzo Gioberti, Fonte Nuova.\nImpianti sportivi.\nGli stadi calcistici a disposizione sono tre:\nPallavolo.\nNel comune sono presenti due squadre di volley:\nEquitazione.\nNel territorio comunale vi sono vari circoli ippici.\nArti marziali.\nIn due palestre del Comune (via della Torre e via V. Cuoco) viene insegnato a livello professionale il Karate-kyokushinkai-J\u016bd\u014d.\nPalla Tamburello.\nNel comune \u00e8 presente una squadra di palla tamburello, la A.S.D. ROMA TAMBURELLO MMXX, che rappresenta Fonte Nuova nei campionati nazionali indoor di Serie A maschile e femminile e nel campionato nazionale open di Serie C maschile."}
{"id": "1388607", "revid": "14691", "url": "https://it.wikipedia.org/wiki?curid=1388607", "title": "Tang Gaozu", "text": ""}
{"id": "1388608", "revid": "14691", "url": "https://it.wikipedia.org/wiki?curid=1388608", "title": "Gaozu", "text": ""}
{"id": "1388609", "revid": "1305772", "url": "https://it.wikipedia.org/wiki?curid=1388609", "title": "Custode", "text": ""}
{"id": "1388610", "revid": "2110845", "url": "https://it.wikipedia.org/wiki?curid=1388610", "title": "Federico Stella", "text": "\u00c8 stato inoltre professore ordinario di Diritto penale e filosofo del diritto.\nBiografia.\nNato a Sernaglia della Battaglia, piccolo centro in provincia di Treviso, dopo aver frequentato il liceo presso il Collegio Vescovile Pio X di Treviso si iscrisse all'Universit\u00e0 Cattolica del Sacro Cuore di Milano, dove vinse una borsa di studio presso il Collegio Augustinianum e fu allievo di Alberto Crespi. Divenne professore di diritto penale nel 1970, dapprima nell'Universit\u00e0 degli Studi di Catania, e, successivamente, presso l'Universit\u00e0 Cattolica di Milano, dove insegn\u00f2 fino alla propria scomparsa, avvenuta nel 2006.\nCausalit\u00e0 e leggi scientifiche.\nI suoi studi si diressero, dapprima, su alcune tipologie di reati, successivamente sugli elementi strutturali del reato.\nIl suo contributo scientifico pi\u00f9 noto, presso gli operatori del diritto penale e la comunit\u00e0 accademica, \u00e8 \"Leggi scientifiche e spiegazione causale nel diritto penale\" (1975), monografia in cui Stella ricostruisce il problema del nesso di causalit\u00e0 penale prospettando il criterio della sussunzione sotto leggi scientifiche come strumento per la soluzione di casi dubbi: solo mediante una legge scientifica di copertura, atta a spiegare il rapporto fra condotta del presunto autore del reato ed evento dannoso, sar\u00e0 possibile formulare un giudizio di responsabilit\u00e0 penale. \nAd es. solo dopo aver dimostrato, sulla base di una legge scientifica, che l'ingestione di determinati farmaci determina malformazioni del feto, sar\u00e0 possibile imputare alla ditta produttrice il reato di lesioni gravissime (colpose o dolose). In difetto di una dimostrazione scientifica, non potr\u00e0 formularsi alcuna imputazione penale.\nPropose, attraverso i suoi scritti e le sue lezioni, che la regola di giudizio dell'\"oltre ogni ragionevole dubbio\" trovasse applicazione anche nel processo penale italiano. Dapprima avversato da parte della Dottrina processual penalistica, il principio venne accolto - in tema di nesso causale - dalla Corte suprema di cassazione, anche a Sezioni Unite; oggi \u00e8 norma codicistica.\nAttivit\u00e0 ulteriori.\nDiresse riviste giuridiche di diritto penale e fu fra i curatori di raccolte normative di largo successo presso la comunit\u00e0 forense.\nNei successivi decenni gli interessi scientifici di Stella si volsero alla teoria generale del diritto ed alla filosofia del diritto, mediante pubblicazione di scritti maggiormente agili rispetto alle monografie ed ai saggi penalistici, rivolti ad un pubblico relativamente pi\u00f9 vasto.\nEsercit\u00f2 la professione di avvocato, partecipando, in qualit\u00e0 di difensore di alcuni imputati, al processo del Petrolchimico di Porto Marghera, dove fece applicazione, a livello pratico, delle teorie relative alla causalit\u00e0 scientifica."}
{"id": "1388612", "revid": "14691", "url": "https://it.wikipedia.org/wiki?curid=1388612", "title": "Tang Gao Zu", "text": ""}
{"id": "1388613", "revid": "1633916", "url": "https://it.wikipedia.org/wiki?curid=1388613", "title": "Li Yuan", "text": ""}
{"id": "1388615", "revid": "117271", "url": "https://it.wikipedia.org/wiki?curid=1388615", "title": "Boletinus grevillei", "text": ""}
{"id": "1388616", "revid": "117271", "url": "https://it.wikipedia.org/wiki?curid=1388616", "title": "Boletopsis elegans", "text": ""}
{"id": "1388617", "revid": "117271", "url": "https://it.wikipedia.org/wiki?curid=1388617", "title": "Boletus annularius", "text": ""}
{"id": "1388619", "revid": "117271", "url": "https://it.wikipedia.org/wiki?curid=1388619", "title": "Boletus grevillei", "text": ""}
{"id": "1388621", "revid": "117271", "url": "https://it.wikipedia.org/wiki?curid=1388621", "title": "Ixocomus grevillei", "text": ""}
{"id": "1388623", "revid": "117271", "url": "https://it.wikipedia.org/wiki?curid=1388623", "title": "Suillus clintonianus", "text": ""}
{"id": "1388625", "revid": "117271", "url": "https://it.wikipedia.org/wiki?curid=1388625", "title": "Suillus elegans", "text": ""}
{"id": "1388626", "revid": "80339", "url": "https://it.wikipedia.org/wiki?curid=1388626", "title": "Cattedrale di Kazan", "text": ""}
{"id": "1388634", "revid": "117271", "url": "https://it.wikipedia.org/wiki?curid=1388634", "title": "Boletopsis viscida", "text": ""}
{"id": "1388636", "revid": "117271", "url": "https://it.wikipedia.org/wiki?curid=1388636", "title": "Boletus aeruginascens", "text": ""}
{"id": "1388637", "revid": "117271", "url": "https://it.wikipedia.org/wiki?curid=1388637", "title": "Boletus laricinus", "text": ""}
{"id": "1388638", "revid": "117271", "url": "https://it.wikipedia.org/wiki?curid=1388638", "title": "Boletus viscidus", "text": ""}
{"id": "1388639", "revid": "117271", "url": "https://it.wikipedia.org/wiki?curid=1388639", "title": "Fuscoboletinus aeruginascens", "text": ""}
{"id": "1388640", "revid": "117271", "url": "https://it.wikipedia.org/wiki?curid=1388640", "title": "Fuscoboletinus laricinus", "text": ""}
{"id": "1388641", "revid": "117271", "url": "https://it.wikipedia.org/wiki?curid=1388641", "title": "Fuscoboletinus viscidus", "text": ""}
{"id": "1388642", "revid": "117271", "url": "https://it.wikipedia.org/wiki?curid=1388642", "title": "Ixocomus viscidus", "text": ""}
{"id": "1388643", "revid": "117271", "url": "https://it.wikipedia.org/wiki?curid=1388643", "title": "Suillus aeruginascens", "text": ""}
{"id": "1388645", "revid": "117271", "url": "https://it.wikipedia.org/wiki?curid=1388645", "title": "Suillus laricinus", "text": ""}
{"id": "1388646", "revid": "767487", "url": "https://it.wikipedia.org/wiki?curid=1388646", "title": "XYZ (album)", "text": "XYZ \u00e8 il primo album dei XYZ, pubblicato nel 1989 per l'etichetta discografica Enigma Records."}
{"id": "1388647", "revid": "1632387", "url": "https://it.wikipedia.org/wiki?curid=1388647", "title": "Cracked Brain", "text": "Cracked Brain \u00e8 il quarto album del gruppo thrash metal tedesco Destruction pubblicato nel 1990 dalla Noise Records. Insieme a \"The Least Successful Human Cannonball\" \u00e8 uno dei due album della band senza Schmier nelle vesti di cantante."}
{"id": "1388655", "revid": "1442080", "url": "https://it.wikipedia.org/wiki?curid=1388655", "title": "Hungry (XYZ)", "text": "Hungry \u00e8 il secondo album degli XYZ, pubblicato nel 1991 per l'etichetta discografica Capitol Records."}
{"id": "1388656", "revid": "212348", "url": "https://it.wikipedia.org/wiki?curid=1388656", "title": "Mischia ordinata", "text": ""}
{"id": "1388661", "revid": "117271", "url": "https://it.wikipedia.org/wiki?curid=1388661", "title": "Boletopsis lutea", "text": ""}
{"id": "1388662", "revid": "117271", "url": "https://it.wikipedia.org/wiki?curid=1388662", "title": "Boletus luteus", "text": ""}
{"id": "1388663", "revid": "117271", "url": "https://it.wikipedia.org/wiki?curid=1388663", "title": "Ixocomus luteus", "text": ""}
{"id": "1388666", "revid": "599013", "url": "https://it.wikipedia.org/wiki?curid=1388666", "title": "Igor Gjuzelov", "text": "Caratteristiche tecniche.\n\u00c8 un difensore centrale.\nCarriera.\nClub.\n\u00c8 cresciuto nelle giovanili del Belasica, squadra della sua citt\u00e0 natale.\nNel 1995 \u00e8 stato acquistato al Sileks Kratovo, con i \"Rossobl\u00f9\" ha vinto tre campionati macedoni e una Coppa di Macedonia.\nNel 1999 \u00e8 stato venduto ai croati dell'Hajduk Split e nella stagione 2000-2001 ha vinto il campionato croato e la Coppa di Croazia.\nNel 2001 \u00e8 stato comprato dallo ove \u00e8 rimasto per la sola stagione 2001-2002. Con gli \"arancione-nero\" ha vinto il campionato ucraino e la Coppa d'Ucraina.\nAl termine del campionato \u00e8 stato ceduto al Metalurg l'altra squadra di Donec'k dove ha militato fino al 2006.\nNel 2006, dopo un breve passaggio alla societ\u00e0 israeliana Hapoel Petah Tiqwa, si \u00e8 trasferito alla squadra del Cercle Brugge con cui ha siglato un contratto sino al 2011.\nNazionale.\nHa vestito la maglia della nazionale macedone in 18 occasioni."}
{"id": "1388667", "revid": "1573940", "url": "https://it.wikipedia.org/wiki?curid=1388667", "title": "Gymnetini", "text": "I Gymnetini () sono una trib\u00f9 di Coleotteri scarabeidi cetonini diffusi in America.\nMorfologia.\nAdulto.\nI Gymnetini sono caratterizzati dal pronoto posteriormente lobato, che il si sovrappone allo scutello, coprendolo completamente.\nAlcune specie sono di colori metallici come i Cetoniini, mentre altre mostrano una colorazione tigrata a strisce nere su fondo giallo, arancio o rosso, tipica di questa trib\u00f9; altre specie ancora possono essere caratterizzate da uno schema cromatico dai colori piuttosto spenti e opachi.\nLarva.\nLe larve hanno l'aspetto di vermi bianchi dalla forma a \"C\". Presentano le tre paia di zampe atrofizzate ed il capo sclerificato."}
{"id": "1388674", "revid": "767487", "url": "https://it.wikipedia.org/wiki?curid=1388674", "title": "Letter to God", "text": "Letter to God \u00e8 il terzo album degli XYZ, pubblicato il 13 maggio 2003 per l'etichetta discografica MTM Music."}
{"id": "1388677", "revid": "400694", "url": "https://it.wikipedia.org/wiki?curid=1388677", "title": "Wave (Yuki)", "text": "Wave \u00e8 il quarto album solista della cantante giapponese Yuki, pubblicato il 6 settembre 2006.\nIl disco.\n\"Wave\" \u00e8 composto da 12 tracce j-pop con alcune parentesi tendenti al rock. L'opera comincia subito con una velocissima \"Nagai Yume\" che bene o male rappresenta l'atmosfera spensierata e frenetica del resto delle tracce. Seguono poi i due singoli che hanno fatto conoscere maggiormente YUKI in occidente: \"Dramatic\" e \"Fugainaiya\", temi delle due serie animate tratte dal manga \"Honey and Clover\". Si passa poi a \"Birthday\", traccia lenta e vagamente onirica (in cui YUKI si \u00e8 avvalsa della collaborazione di KT Tunstall) e una serie di brani pi\u00f9 leggeri come \"Aozora\", \"You've got a friend\" e \"Yume Mite Itai\". Conclude l'album \"Yorokobi No Tane\", che riprende nelle sonorit\u00e0 il tema di chiusura di \"joy\" grazie agli arrangiamenti degli archi, risultando per\u00f2 pi\u00f9 allegra e senza l'enfasi del brano \"Home Sweet Home\"."}
{"id": "1388678", "revid": "167951", "url": "https://it.wikipedia.org/wiki?curid=1388678", "title": "Antonio Gandusio", "text": "Biografia.\nNato in Istria Gandusio fu uno dei pi\u00f9 famosi attori brillanti del teatro novecentesco. Si avvi\u00f2 agli studi di Giurisprudenza spinto dal padre, avvocato, e consegu\u00ec la laurea studiando prima a Genova e poi a Roma, dove coltiv\u00f2 la sua passione per la recitazione che lo spinse a studiare presso una filodrammatica e, successivamente, a trovare scritture presso alcune delle pi\u00f9 rinomate compagnie teatrali dell'epoca.\nNel 1899 ottenne un ingaggio con Alfredo De Sanctis e, successivamente, inizi\u00f2 lunghe collaborazioni con le compagnie di Irma Gramatica, Flavio And\u00f2, Evelina Paoli, Lyda Borelli, Ugo Piperno, Virgilio Talli, Maria Melato e Annibale Betrone, ottenendo la possibilit\u00e0 di lavorare con attori del calibro di Tina Di Lorenzo, Sergio Tofano e Uberto Palmarini.\nLe sue caratteristiche fisiche (voce sgraziata, una lieve gibbosit\u00e0, viso irregolare) lo resero adatto al ruolo di brillante.\nSulla scia della tradizione di irredentismo della sua famiglia, che aveva storicamente fornito capitani alla Repubblica di Venezia, nel 1915 venne condannato a morte dal tribunale militare austriaco, perch\u00e9 si rifiut\u00f2 di arruolarsi nell'esercit\u00f2 dopo la scoppio della prima guerra mondiale.\nNel 1918 divenne capocomico, portando in scena un repertorio basato principalmente di pochade e farse: tra i vari allestimenti, per\u00f2, sono da ricordare anche quelli dei drammi di Luigi Pirandello, di cui Gandusio fu sensibile interprete. L'attivit\u00e0 capocomicale lo spinse a farsi interprete di parte della nuova drammaturgia italiana rappresentata dall'opera di Luigi Chiarelli e Luigi Pirandello. Nella sua attivit\u00e0 di capocomico, ebbe l'opportunit\u00e0 di dirigere attori quali Paolo Stoppa, Nico Pepe e Nando Gazzolo.\nMor\u00ec poco prima di effettuare alcune registrazioni teleteatrali per la RAI.\nNella sua citt\u00e0 natale il teatro cittadino prende il suo nome."}
{"id": "1388682", "revid": "117271", "url": "https://it.wikipedia.org/wiki?curid=1388682", "title": "Boletus granulatus", "text": ""}
{"id": "1388683", "revid": "117271", "url": "https://it.wikipedia.org/wiki?curid=1388683", "title": "Boletus lactifluus", "text": ""}
{"id": "1388684", "revid": "117271", "url": "https://it.wikipedia.org/wiki?curid=1388684", "title": "Ixocomus granulatus", "text": ""}
{"id": "1388685", "revid": "117271", "url": "https://it.wikipedia.org/wiki?curid=1388685", "title": "Leccinum lactifluum", "text": ""}
{"id": "1388686", "revid": "117271", "url": "https://it.wikipedia.org/wiki?curid=1388686", "title": "Suillus lactifluus", "text": ""}
{"id": "1388688", "revid": "183694", "url": "https://it.wikipedia.org/wiki?curid=1388688", "title": "Ezia Gavazza", "text": "Insieme ai suoi amici e colleghi Lauro Magnani e Piero Boccardo, fu una delle protagoniste pi\u00f9 attive sulla scena genovese per gli studi del Barocco.\nBiografia.\nPer anni titolare della cattedra in Storia dell'Arte Moderna all'Universit\u00e0 di Genova, fu nominata professore emerito dal ministro Fabio Mussi e collabor\u00f2 alla vita culturale del capoluogo ligure (di cui fu anche consigliere comunale nelle file del PCI) curando l'allestimento di mostre, la pubblicazione di testi e l'organizzazione di convegni specialistici.\nEra un'esperta del Barocco ligure, in particolare per quanto riguarda Domenico Piola, Giulio Benso, Giovanni Andrea Ansaldo, Grechetto e Bernardo Strozzi. Form\u00f2 alcuni importanti critici d'arte e docenti universitari, fra cui Lauro Magnani e Piero Boccardo, direttore dei Musei di Strada Nuova a Genova. In occasione del suo pensionamento le vennero dedicate due importanti monografie a testimonianza del prestigio di cui ella godeva negli ambienti accademici, non solo quello genovese. Svolse inoltre, insieme ad altri storici dell'arte genovese, un disciplinato lavoro di studio approfondito su molti dipinti presenti nella prestigiosa Collezione Zerbone di Genova.\nIl suo metodo di indagine artistica \u00e8 derivato dalla metodologia di Aby Warburg e dalla scuola iconologica, nella corrente degli \"Arganiani\" (ovvero i sostenitori del metodo dell'Argan). \nIndag\u00f2 la complessa trama di relazioni artistiche tra gli ambienti genovesi e quelli romani indagando gli spostamenti dei singoli artisti genovesi a Roma e le loro frequentazioni. Nel 2011, insieme al suo collega Lauro Magnani, si occup\u00f2, sotto il profilo storico-artistico, dei monasteri femminili genovesi (in maggioranza soppressi, demoliti o riconvertiti) cercando di ricostruire il volto urbanistico e sociale della citt\u00e0 tra il XVI e il XVII secolo. Questi studi culminarono nella stesura del volume \"Monasteri femminili a Genova tra il XVI e il XVII secolo\" edito dal Diras di Genova e, ad oggi, difficilmente reperibile sul mercato.\nNegli ultimi anni si era stabilita nel centro storico di Genova, continuando la collaborazione alla vita culturale e accademica della sua citt\u00e0.\n\u00c8 morta il 18 aprile 2019, all'et\u00e0 di 91 anni."}
{"id": "1388693", "revid": "287204", "url": "https://it.wikipedia.org/wiki?curid=1388693", "title": "NGC 7082", "text": "NGC 7082 \u00e8 un ammasso aperto piuttosto disperso visibile nella costellazione del Cigno.\nOsservazione.\nSi individua 1,5 gradi a NNW della stella , a poca distanza da M39; si presenta come un oggetto molto poco concentrato, al punto che non \u00e8 facile individuarne i confini, nonostante la sua luminosit\u00e0 integrata sia relativamente alta. Le componenti pi\u00f9 luminose sono di magnitudine 8, ma gli strumenti pi\u00f9 adatti per l'osservazione sono i piccoli telescopi muniti con oculari con bassi ingrandimenti e grande campo, attraverso cui se ne pu\u00f2 apprezzare la visione d'insieme. Le stelle meno luminose si confondono invece con i ricchi campi stellari circostanti.\nLa declinazione fortemente settentrionale di quest'ammasso favorisce notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta piuttosto basso e non \u00e8 osservabile dalle latitudini troppo lontane dalla zona tropicale. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nNGC 7082 venne individuato per la prima volta da William Herschel nel 1788, assieme a numerosi altri oggetti circostanti, attraverso il telescopio riflettore da 18,7\u00a0pollici; suo figlio John Herschel lo inser\u00ec nel General Catalogue of Nebulae and Clusters col numero 2122.\nCaratteristiche.\nNGC 7082 \u00e8 un ammasso di aspetto molto disperso e di dimensioni relativamente estese, situato sul Braccio di Orione alla distanza di circa 1442\u00a0parsec (4700 anni luce); la regione galattica a cui appartiene assieme al vicino NGC 7062 \u00e8 dominata dalla presenza della grande regione di formazione stellare di Cygnus X, in cui si stanno generando diversi gruppi di stelle di grande massa. A questa distanza, le sue dimensioni apparenti corrispondono a un diametro reale di circa 5,2\u00a0parsec.\nSi tratta di un oggetto poco studiato. Non contiene stelle di classe spettrale O e B e le sue stelle pi\u00f9 calde sono di classe A; ci\u00f2 \u00e8 indice della sua et\u00e0 relativamente evoluta, stimata attorno ai 170 milioni di anni. Fra le sue componenti sono note 91 stelle di sequenza principale e 17 giganti rosse, 6 delle quali sono situate nelle regioni centrali."}
{"id": "1388694", "revid": "121543455", "url": "https://it.wikipedia.org/wiki?curid=1388694", "title": "Forbidden Demos 1985/1991", "text": "Forbidden Demos 1985/1991 \u00e8 un album raccolta degli XYZ, pubblicato il 14 novembre 2005 per l'etichetta discografica Fyco Records."}
{"id": "1388695", "revid": "287204", "url": "https://it.wikipedia.org/wiki?curid=1388695", "title": "John Barry", "text": ""}
{"id": "1388697", "revid": "287204", "url": "https://it.wikipedia.org/wiki?curid=1388697", "title": "Musetto/Io, mammeta e tu", "text": "Musetto/Io, mammeta e tu \u00e8 il 18\u00b0 singolo di Domenico Modugno.\nIl disco.\nFu l'ultimo singolo di Modugno per la RCA Italiana, infatti passer\u00e0 qualche settimana dopo la pubblicazione del disco alla Fonit, che non si era ancora fusa con la Cetra. Le due canzoni ebbero un buon successo, soprattutto la seconda, inoltre il singolo fu stampato dalla casa contemporaneamente sia nel formato da 10\" a 78 giri che da 7\" a 45 giri.\nI brani.\n\"Musetto\".\nLa prima \u00e8 una canzone molto romantica e \"soft\" in cui Modugno parla in prima persona ad una ragazza un po' snob, dicendole che \u00e8 pi\u00f9 bella senza trucco; come ha raccontato lo stesso cantautore, la canzone gli era stata ispirata dalla moglie Franca Gandolfi.\nModugno in seguito disse:\nFu la seconda ed ultima canzone del primo periodo RCA di Modugno incisa in italiano (la prima era stata Vecchio Frack); \"Musetto\" partecip\u00f2 alcuni mesi pi\u00f9 tardi al Festival di Sanremo, interpretata da Gianni Marzocchi e si classific\u00f2 all'ottavo posto; venne in seguito incisa anche dal Quartetto Cetra, che ne propose anche una divertente parodia in televisione.\nAccoglienza.\nClassifica annuale\n\"Io, mammeta e tu\".\nLa seconda canzone, una delle pi\u00f9 note di Modugno, \u00e8 stata scritta per il testo da Riccardo Pazzaglia, e racconta le divertenti vicende di due ragazzi che non possono godere del loro amore, per via della megera mamma di lei che li segue dappertutto; \u00e8 stata spesso reincisa dal cantautore, a volte aggiungendo personaggi della famiglia e brani recitati.\nDalla canzone venne tratto un omonimo film (con lo stesso Modugno e con un'irresistibile Tina Pica), diretto da Carlo Ludovico Bragaglia. Verr\u00e0 anche reinterpretata da Renato Carosone e da Massimo Ranieri.\nAccoglienza.\nClassifica annuale"}
{"id": "1388698", "revid": "287204", "url": "https://it.wikipedia.org/wiki?curid=1388698", "title": "Romsey", "text": "Romsey \u00e8 una cittadina britannica della contea dell'Hampshire, nel Sud Est dell'Inghilterra.\n\u00c8 situata a 13 chilometri a nord-ovest di Southampton e a 18 chilometri a sud-ovest di Winchester. Circa abitanti vi abitano su una superficie di circa .\nSi affaccia sulla riva del fiume Test, ed \u00e8 nota per la pesca con la mosca della trota. \u00c8 uno dei principali paesi del distretto della valle del fiume Test. Una grande abbazia normanna domina il centro della cittadina.\nTra le personalit\u00e0 che Romsey ospit\u00f2 vi furono Lord Louis Mountbatten, primo ministro britannico nel XIX secolo, Lord Henry John Temple, e il filosofo ed economista del XVII secolo William Petty.\nL'attuale parlamentare del paese \u00e8 Sandra Gidley dei liberal-democratici eletta nel 2000 dopo che il suo predecessore Michael Colvin dei conservatori fu trovato morto assieme alla moglie a seguito di un incendio domestico. Alle elezioni generali del 2005 la sua maggioranza fu ridotta a 125 voti, perch\u00e9 fu presa di mira dai sostenitori della caccia alla volpe. Dal 2006 \u00e8 ministro ombra della sanit\u00e0.\nStoria.\nLe origini.\nSi pensa che il nome Romsey derivi dal termine Rum's Eg. Rum \u00e8 probabilmente una forma abbreviata di un nome simile a Rumwald, che significa leader di successo. L'abbazia di Romsey fu fondata dai benedettini nel 907. Guidati da Enthelaflaeda, la figlia di Edoardo il Giovane, figlio di Alfredo il Grande fondarono una comunit\u00e0 nel punto in cui successivamente si svilupper\u00e0 il piccolo villaggio originario.\nIl convento fu rifondato nel 960 da re Edgard sotto la regola di Santa Enthelaflaeda. Tra gli atti legati al culto si ricordano il canto di salmi stando nudi immersi nelle gelide acque del fiume Test. Il villaggio si svilupp\u00f2 attorno alla comunit\u00e0 religiosa.\nIl Medioevo.\nI Vichinghi saccheggiarono Romsey nel 993, bruciando la chiesa. Il villaggio si riprese e la chiesa fu ricostruita intorno all'anno 1000 in pietra. La comunit\u00e0 religiosa fior\u00ec, come centro di apprendimento, specialmente per i figli nobili. Un mercato fu stabilito fuori dalle porte della chiesa.\nI Normanni costruirono l'attuale imponente chiesa che domina la citt\u00e0 tra il 1120 ed il 1140 sul sito dell'originale chiesa sassone. Dal 1240\u00a0100 monaci vissero nel monastero. Re Enrico I garant\u00ec a Romsey i suoi primi privilegi. Questi le consentirono di tenere un mercato ogni domenica ed una fiera della durata di quattro giorni nel mese di maggio. Nel tredicesimo secolo Enrico III consent\u00ec di tenere un'ulteriore fiera nel mese di ottobre.\nLa redditizia produzione della lana garant\u00ec lo sviluppo della cittadina e la prosperit\u00e0 nel corso del medioevo. La lana dopo essere stata sottoposta a tutte le fasi della lavorazioni nella cittadina venit\u00e0 trasportata a Southampton per essere venduta ed esportata.\nLa citt\u00e0 continu\u00f2 a crescere sino alla pestilenza del 1348-1349. La peste uccise la met\u00e0 degli abitanti di Romsey, il numero di monaci si ridusse a diciannove e la prosperit\u00e0 non ritorno pi\u00f9 per lungo tempo nell'area.\nL'et\u00e0 moderna.\nEnrico VIII soppresse definitivamente i monasteri nel 1539 e molte costruzioni religiose furono distrutte in questo periodo. L'abbazia fu salvata dalla demolizione perch\u00e9 parte della parrocchia cittadina. Nel 1544 la citt\u00e0 l'acquist\u00f2 per 100 sterline. La chiesa dedicata a san Lorenzo, che salv\u00f2 l'abbazia, fu successivamente demolita.\nAlla met\u00e0 del XVI secolo la popolazione di Romsey era di circa abitanti e i suoi cotonifici e colorifici crescevano giorno dopo giorno. Il 6 aprile 1607 re Giacomo I fece diventare il paese un borgo. Ci\u00f2 diede il riconoscimento formale alle autorit\u00e0 amministrative locali che governavano il territorio sin dalla chiusura del monastero nel 1539.\nRomsey era guidata da un sindaco, sei consiglieri e dodici capi borgo. Essi disponevano di un ufficio di cancelleria per il lavoro d'ufficio. Inoltre c'era un tribunale locale con un giudice e due vigilanti. Di tutte, la pi\u00f9 prestigiosa era la carica di alto assistente, il primo dei quali fu il conte di Southampton.\nRomsey pass\u00f2 pi\u00f9 volte di mano nel corso della guerra civile inglese. Le truppe di entrambe la fazioni occuparono e saccheggiarono a turno la citt\u00e0. Le truppe realiste controllarono il borgo sino al gennaio 1645.\nL'et\u00e0 contemporanea.\nIl XVIII secolo.\nLa manifattura del cotone sopravvisse sino al XVIII secolo, ma dovette poi cedere alla competitivit\u00e0 del nord dell'Inghilterra.\nMa le nuove imprese a crescita rapida presto colmarono la lacuna con quelle della birra, con l'industria della carta e quella del sackmaking, facendo affidamento sulle acque abbondanti del fiume Test.\nDal 1794 un canale collega Romsey a Redbridge - alla foce del fiume Test - e ad Andover.\nIl XIX secolo.\nL'industria ha continuato a crescere. Romsey era una citt\u00e0 abbastanza grande per i primi anni del XIX secolo: conta abitanti nel 1801, rispetto ai di Southampton.\nMa l'espansione nel frattempo \u00e8 rallentata, nonostante la linea ferroviaria arrivi nel 1847. Nel 1851 la popolazione di Romsey era di abitanti e mezzo secolo dopo era cresciuta di poco, nel censimento del 1901.\nLord Palmerston, il primo ministro britannico, \u00e8 nato e vissuto nei Broadlands, una tenuta di campagna alla periferia della citt\u00e0. La sua statua si trova nella piazza del mercato al di fuori del municipio.\nLa famiglia Willis Fleming del North Stoneham erano grandi proprietari terrieri a Romsey dal XVII fino agli inizi del XX secolo, e furono signori dei manieri di Romsey Infra e Romsey Extra.\nIl XX secolo.\nRomsey era famoso per la costruzione di barche pieghevoli nel corso del XIX e l'inizio del XX secolo, tale metodo fu inventato dal reverendo Edward Lyon Berthon nel 1851. Il Cantiere Berthon in Romsey produsse barche dal 1870 fino al 1917. Molte delle barche prodotte sono state usate come scialuppe di salvataggio dalle grandi navi oceaniche, compreso il Titanic.\nI Broadlands divennero pi\u00f9 tardi divenne la casa di Lord Mountbatten di Birmania, conosciuto localmente come \"Lord Louis\". Fu sepolto in Romsey Abbey dopo essere stato ucciso in un attentato da una bomba dell'IRA in Irlanda il 27 agosto 1979. Nel 1947, Mountbatten \u00e8 stata data la sua contea ed ha aggiunto al nome il titolo minore \"Barone Romsey, di Romsey nella Contea di Southampton\".\nDopo la morte di Lord Mountbatten di Birmania, i suoi titoli passarono alla figlia maggiore, Lady Brabourne, che divenne cos\u00ec Lady Mountbatten. Il figlio maggiore \u00e8 stato designato con il titolo di cortesia \"Signore Romsey\" fino al momento in cui ha ereditato il titolo di Lord Brabourne nel 2005.\nIl principe Carlo e la principessa Diana di Galles hanno trascorso la loro prima notte di nozze e l'inizio della loro luna di miele ai Broadlands.\nIl XXI secolo.\nNel corso del 2007 Romsey ha celebrato il 400\u00ba anniversario della concessione della Carta da parte di re Giacomo I, con un programma di eventi da marzo a settembre, compresa una visita in data 8 giugno della Regina e del Duca di Edimburgo.\nMonumenti e luoghi d'interesse.\nArchitetture religiose.\nAbbazia di Romsey.\nL'abbazia di Romsey \u00e8 un'abbazia normanna, costruita dall'ordine benedettino, sede della comunit\u00e0 di nunzi benedettini. L'abbazia \u00e8 aperta giornalmente ai visitatori in quanto sede della parrocchia anglicana di Romsey.\nAbbazia di Mottisfont.\nUn'abbazia di propriet\u00e0 del National Trust con una collezione di rose rinomata a livello nazionale.\nArchitetture civili.\nResidenza di re Giovanni.\nLa residenza di re Giovanni e il cottage dei Tudor fu usato dal re Giovanni come residenza di caccia nella vicina New Forest. Tuttavia, la costruzione \u00e8 di origine pi\u00f9 antica. Essa contiene un numero elevato di strumenti e arredi antichi ed inusuali, tra i quali sono incluse decorazioni medioevali e graffiti cos\u00ec come un pavimento realizzato con le ossa degli animali cacciati.\nMulino Sadler.\nIl mulino Sadler \u00e8 il pi\u00f9 conosciuto dei mulini ad acqua rimasti luno il corso del fiume test, citato per la prima volta nel sedicesimo secolo. Passato di propriet\u00e0 numerose volte, nel 2003 fu venduto ad Anthony e Sarah Sigley, sistemarono l'edificio che giaceva in stato di abbandono da anni. Furono anche scoperte precedenti fondamenta; la datazione tramite carbonio-14 le fa risalire al 1650.\nAltre.\nTra gli altri luoghi di interesse della cittadina abbiamo:\nSociet\u00e0.\nEventi.\nTra i principali eventi abbiamo:\nCultura.\nScuole pubbliche.\nPrimarie:\nSecondarie:\nScuole private.\nPrimarie:\nSecondarie:\nEconomia.\nOggi Romsey \u00e8 in buone condizioni economiche. Bench\u00e9 non vi \u00e8 significativo pendolarismo fuori dal comune a scopo lavorativo, in particolare per Southampton e Winchester, e anche, in misura minore, a Londra, Romsey non \u00e8 certamente una citt\u00e0 dormitorio.\nL'industria pesante ha da tempo lasciato la citt\u00e0, l'economia locale \u00e8 incentrata maggiormente sui servizi e sull'industria manifatturiera. Tre dei principali imprese scientifico e di alta tecnologia presenti nel Regno Unito, la Roke Manor Research, la Southampton Science Park e l'IBM, hanno stabilimenti di grandi dimensioni nella campagna vicina.\nIl centro della citt\u00e0, recentemente restaurato, contiene un supermercato Waitrose, un piccolo negozio di dipartimento, e oltre 100 negozi di vendita al dettaglio, tra cui due catene di High Street e negozi indipendenti."}
{"id": "1388699", "revid": "1305772", "url": "https://it.wikipedia.org/wiki?curid=1388699", "title": "Sergio Scicchitano", "text": "Biografia.\nAttivit\u00e0 forense.\nEsperto in diritto fallimentare. Tra il 1988 ed il 2000 \u00e8 nominato curatore fallimentare in decine di casi di fallimenti, molti dei quali con un attivo di svariati miliardi di lire, diventando cos\u00ec uno dei maggiori esperti italiani in crisi d'impresa. \u00c8 stato difensore della Regione Calabria in procedimenti amministrativi davanti al Consiglio di Stato, per le cause che vedono la regione in contrapposizione allo Stato.\nMolto pi\u00f9 controversa \u00e8 stata invece la sua attivit\u00e0 professionale a favore di Vittorio Cecchi Gori. La stampa ha riferito che la Guardia di finanza ha eccepito sul fatto di aver messo in contatto il suo cliente con l'on. Di Pietro. Il fascicolo relativo a dette \"pressioni\" \u00e8 finito per competenza alla procura di Perugia in quanto tra gli indagati vi \u00e8 anche qualche magistrato romano. \u00c8 titolare dello Studio Legale Scicchitano, la cui sede principale \u00e8 a Roma, ma con altre sedi e corrispondenti in tutta Italia. Lo studio si avvale della collaborazione di due esperti in materia penale come Antonio Di Pietro (dal 2010) e Luigi Li Gotti (dal 2013).\nIncarichi giudiziari.\nSergio Scicchitano \u00e8 stato nominato dal Tribunale di Roma in una serie di importanti incarichi, come presidente di collegi arbitrali e liquidatore giudiziale, curatore di fallimenti di valore economico molto rilevante. Dal 2003 al 2011 \u00e8 liquidatore giudiziale di Federconsorzi, il pi\u00f9 grande crack finanziario dal dopoguerra ad oggi. \u00c8 anche coadiutore giudiziario nell'amministrazione straordinaria del Gruppo Cirio.\nNel marzo 2011 assume anche un altro importante incarico: curatore fallimentare del fallimento Holding dell'Arredamento S.p.A., capofila del gruppo Aiazzone/Semeraro. Nello stesso mese la presidente della Regione Lazio solleva la questione di incarichi di arbitro, a parere della segnalante, non conformi a legge. Sempre nel 2011 \u00e8 nominato difensore degli eredi esclusi dall'eredit\u00e0 Faac di Bologna, il cui valore viene certificato in circa un miliardo e settecentomila euro: il caso ereditario pi\u00f9 importante d'Italia.\nIncarichi in societ\u00e0 pubbliche.\nIl Presidente della Regione Lazio ha nominato, nell'aprile 2006 Scicchitano Presidente del Consiglio di Amministrazione di Lazio Service S.P.A. che \u00e8 la societ\u00e0 che gestisce i servizi regionali che si \u00e8 dimesso nel giugno 2011 dopo essere stato accusato di false fatturazioni ed evasione fiscale.\nDal 20 luglio 2006 fino al 16 luglio 2009 \u00e8 stato membro del Consiglio di Amministrazione dell'ANAS.\nLa carriera politica.\nSergio Scicchitano si \u00e8 presentato alle elezioni politiche per la lista di Italia dei Valori (candidato al senato nel 2001) quando tale formazione non riusciva ad ottenere seggi. Non \u00e8 risultato eletto neanche alle elezioni regionali del Lazio del 2005. Scicchitano ha ricevuto incarichi di partito ed in particolare \u00e8 stato il Presidente del Collegio Nazionale dei Probiviri. Quando Antonio Di Pietro \u00e8 divenuto ministro, Sergio Scicchitano ha assunto svariati incarichi di nomina pubblica o in aziende pubbliche.\nIncarichi civici.\nIl sindaco di Roma, Walter Veltroni lo ha nominato nell'agosto di 2002 \"Delegato per la tutela dei Diritti dei Consumatori e degli Utenti\".\nDurante tale periodo, in risposta alla lamentele di alcuni cittadini sulla scarsa copertura ADSL della capitale affermava \"Attenzione alla dipendenza da web, non \u00e8 da sottovalutare il rischio del tecnoautismo.\""}
{"id": "1388700", "revid": "834", "url": "https://it.wikipedia.org/wiki?curid=1388700", "title": "Michael H. Crawford", "text": "I suoi interessi di studio vertono sull'\u00abeconomia antica e la storia monetaria, la storia dell'Italia antica e del diritto romano\u00bb e arrivano a lambire il Rinascimento, dove si concentrano sugli esordi dell'epigrafia e dell'archeologia come scienze.\nCrawford \u00e8 anche noto per essere l'autore di \"Roman Republican Coinage\" (RRC), testo di riferimento per la coniazione monetaria della repubblica romana.\nBiografia.\nMichael Crawford ha studiato alla St Paul's School presso l'Oriel College di Oxford, nonch\u00e9 alla British School di Roma.\nHa cominciato la sua attivit\u00e0 didattica nel 1964 al Christ's College (Cambridge), dove ha avuto la cattedra di storia antica dal 1969 al 1986. Dal 1986 al 2005 ha insegnato all'University College London, dove ora \u00e8 Emeritus Professor.\nHa la sua attivit\u00e0 didattica collaborando con il Dipartimento di storia dell'University College, lavorando anche sul Progetto Volterra. Crawford \u00e8 stato \"Visiting Professor\" all'Universit\u00e0 di Pavia (1983 e 1992), \u00c9cole Normale Sup\u00e9rieure (1984), Universit\u00e0 di Padova (1986), Universit\u00e0 di San Marino (1989), Universit\u00e0 di Milano (1990), Universit\u00e0 dell'Aquila (1990), \u00c9cole pratique des hautes \u00e9tudes (1997).\n\u00c8 stato eletto Fellow della British Academy nel 1980. Nel 1984 gli \u00e8 stata conferita la medaglia della Royal Numismatic Society."}
{"id": "1388702", "revid": "767487", "url": "https://it.wikipedia.org/wiki?curid=1388702", "title": "Rainy Days (XYZ)", "text": "Rainy Days \u00e8 un album raccolta degli XYZ, pubblicato il 14 maggio 2005 per l'etichetta discografica XYZ."}
{"id": "1388703", "revid": "339392", "url": "https://it.wikipedia.org/wiki?curid=1388703", "title": "Suillus badius", "text": ""}
{"id": "1388704", "revid": "345405", "url": "https://it.wikipedia.org/wiki?curid=1388704", "title": "Sobborgo", "text": "Il sobborgo (in lingua latina suburbio, plurale suburbi; dal \"suburbium\", da \"sub-\", \"sotto\", e \"urbs\", \"citt\u00e0\") \u00e8 un quartiere di periferia di una citt\u00e0 o di una metropoli. In relazione al differente livello organizzativo locale, il sobborgo pu\u00f2 anche rappresentare un'area residenziale separata dalla vicina citt\u00e0 principale da cui \u00e8 talvolta dotato anche di autonomia amministrativa.\nIl termine suburbio deriva da sub-urbe, mentre sobborgo da sub-borgo.\nCaratteristiche.\nIl suburbio si sviluppa con case che vengono costruite su una strada principale (strada statale, strada regionale, strada provinciale, strada vicinale o altra strada comunale principale), poi vengono costruite nella zona delle traverse di questa strada principale, poi vengono realizzati gli incroci a ragnatela. Infine queste strade vengono talvolta collegate, in caso di necessit\u00e0 determinate dal piano regolatore, ad altre strade principali nei paraggi."}
{"id": "1388713", "revid": "838137", "url": "https://it.wikipedia.org/wiki?curid=1388713", "title": "Michael Crawford (disambigua)", "text": ""}
{"id": "1388715", "revid": "124413380", "url": "https://it.wikipedia.org/wiki?curid=1388715", "title": "Mario Pastore", "text": "Biografia.\nFiglio di Giulio Pastore, fondatore della CISL, Mario Pastore, giornalista professionista dal 1953, ha iniziato la carriera a \"Il Popolo\"; poi \u00e8 passato a \"Il Giorno\", seguendo sino al 1959 le cronache parlamentari (lo far\u00e0, ricorder\u00e0 Vittorio Emiliani, \"con molta autonomia. Come confermer\u00e0 nel prosieguo di carriera, ad esempio al TG2\"); successivamente, ha ricoperto il ruolo di responsabile delle Relazioni esterne e dell'ufficio stampa della Societ\u00e0 Autostrade. Approda in Rai alla met\u00e0 degli anni sessanta e nel 1966 \u00e8 conduttore del TG1. Successivamente passa al TG2, del quale \u00e8 stato conduttore per oltre un decennio, raggiungendo anche punte da primato di ascolto.\nDuro e inflessibile, occhi vivaci dietro spesse lenti da miope, ebbe uno scontro in diretta TV con il radicale Gianfranco Spadaccia, che gli rivolse pesanti giudizi sul suo modo di condurre il TG delle 20:30. Sempre in Rai, dopo la lunga esperienza al telegiornale \u00e8 stato conduttore di diverse trasmissioni, da \"Tribuna politica\" a \"Prima edizione\", con Enza Samp\u00f2, a \"Diogene\", con Antonio Lubrano. Ha curato \"Linea notte\" per il TG1 e \"Film pi\u00f9\", una serie di puntate di attualit\u00e0 nelle quali si proponevano pellicole che ricordavano da vicino fatti di cronaca. Lasciata la Rai, ha brevemente collaborato con l'emittente locale Teleregione.\nIn un'epoca nella quale la Rai era fortemente condizionata dall'influenza dei partiti e dalla lottizzazione, Mario Pastore si \u00e8 sempre distinto per il suo spirito di giornalista libero e indipendente. Pastore \u00e8 stato fortemente impegnato anche sui temi della salvaguardia dell'ambiente. Presidente della LIPU (la lega italiana per la protezione degli uccelli) dal 1985 al 1996, ha contribuito alla crescita della sensibilit\u00e0 ai temi ambientali in Italia; alla sua scomparsa, la LIPU gli ha intitolato il premio Giornalista per l'ambiente.\nNegli ultimi anni si \u00e8 dedicato anche all'insegnamento quale docente di giornalismo all'Universit\u00e0 di Urbino.\nSegno del grado di notoriet\u00e0 di cui godeva, fu imitato da Alighiero Noschese."}
{"id": "1388718", "revid": "1398704", "url": "https://it.wikipedia.org/wiki?curid=1388718", "title": "Samarcanda (disambigua)", "text": ""}
{"id": "1388721", "revid": "767487", "url": "https://it.wikipedia.org/wiki?curid=1388721", "title": "Rociu", "text": "Rociu \u00e8 un comune della Romania di 2.693 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 4 villaggi: Gliganu de Jos, Gliganu de Sus, Rociu, \u0218erb\u0103ne\u0219ti."}
{"id": "1388723", "revid": "599013", "url": "https://it.wikipedia.org/wiki?curid=1388723", "title": "TRIPS", "text": ""}
{"id": "1388728", "revid": "1086846", "url": "https://it.wikipedia.org/wiki?curid=1388728", "title": "Societ\u00e0 Sportiva Lazio 1997-1998", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1997-1998.\nStagione.\nDopo essere diventata la prima societ\u00e0 di calcio italiana a essere quotata in Borsa, la Lazio rinforz\u00f2 il suo organico in vista della nuova stagione acquistando calciatori del calibro di Mat\u00edas Almeyda, Alen Bok\u0161i\u0107 (per lui un ritorno), Vladimir Jugovi\u0107 e Roberto Mancini. Tuttavia, gi\u00e0 a inizio stagione, Beppe Signori si trov\u00f2 in contrasto con il nuovo allenatore Sven-G\u00f6ran Eriksson e nel mercato invernale venne ceduto alla Sampdoria.\nIn campionato la squadra biancoceleste, dopo aver inanellato una lunga striscia di risultati utili consecutivi, si ritrov\u00f2 addirittura in corsa per lo \"Scudetto\", ma la sconfitta per 1-0 nello scontro diretto contro la Juventus allontan\u00f2 definitivamente i romani dalle prime posizioni. Un negativo finale di campionato, con un solo punto raccolto nelle ultime sette partite, fece terminare la Lazio al settimo posto.\nLe Aquile vinsero comunque la seconda Coppa Italia della loro storia, a distanza di 40 anni dal primo trionfo. Nella doppia finale, disputata l'8 e il 29 aprile 1998, la Lazio batt\u00e9 il Milan col punteggio totale di 3-2 (sconfitta per 1-0 a Milano, vittoria per 3-1 a Roma).\nLa Lazio raggiunse inoltre la finale di Coppa UEFA, venendo per\u00f2 sconfitta per 3-0 dall'Inter al Parc des Princes di Parigi.\nMaglie e sponsor.\nCome nella stagione precedente, lo sponsor tecnico \u00e8 Umbro e lo sponsor ufficiale \u00e8 Cirio\nOrganigramma societario.\nArea direttiva\nArea tecnica\nStatistiche.\nStatistiche di squadra.\n\"Statistiche aggiornate al 16 maggio 1998\"."}
{"id": "1388730", "revid": "767487", "url": "https://it.wikipedia.org/wiki?curid=1388730", "title": "Ruc\u0103r", "text": "Ruc\u0103r \u00e8 un comune della Romania di 6.149 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 2 villaggi: Ruc\u0103r e S\u0103tic.\nDal 2008 la citt\u00e0 di Ruc\u0103r \u00e8 gemellato con Casavatore (Italia).\nIl comune ha dato i natali a Victor Sl\u0103vescu (1891-1977), economista e uomo politico, in passato Ministro delle finanze.\nNel municipio di Rucar, si trova l'orologio meccanico pi\u00f9 complicato del modo, l'Anetorova."}
{"id": "1388731", "revid": "287204", "url": "https://it.wikipedia.org/wiki?curid=1388731", "title": "Rucar", "text": ""}
{"id": "1388735", "revid": "120471378", "url": "https://it.wikipedia.org/wiki?curid=1388735", "title": "Take What You Can...Live", "text": "Take What You Can... Live \u00e8 un live album dei XYZ, pubblicato nel 1995 per l'etichetta discografica SMD Music."}
{"id": "1388736", "revid": "486946", "url": "https://it.wikipedia.org/wiki?curid=1388736", "title": "Rete informatica", "text": ""}
{"id": "1388739", "revid": "237256", "url": "https://it.wikipedia.org/wiki?curid=1388739", "title": "Piotr Jakovlevi\u010d \u010caadajev", "text": ""}
{"id": "1388746", "revid": "78273", "url": "https://it.wikipedia.org/wiki?curid=1388746", "title": "Ione ossonio", "text": ""}
{"id": "1388747", "revid": "984922", "url": "https://it.wikipedia.org/wiki?curid=1388747", "title": "John Barry (scenografo)", "text": "Per le sue scenografie vinse un Oscar per \"Guerre stellari\" nel 1978, e un Saturn Award per \"Superman\" nel 1979, anno in cui muore all'et\u00e0 di 43 anni a causa di una meningite. Scrisse il soggetto del film \"Saturno 3\" di Stanley Donen, al quale avrebbe dovuto partecipare come scenografo, ma la prematura morte ne imped\u00ec la collaborazione."}
{"id": "1388749", "revid": "123991881", "url": "https://it.wikipedia.org/wiki?curid=1388749", "title": "Paolo Nicolai", "text": "Biografia.\nHa debuttato nel circuito professionistico internazionale il 13 maggio 2008 a Roseto degli Abruzzi, in Italia, in coppia con Francesco Giontella piazzandosi in 25\u00aa posizione. Il 13 maggio 2012 ha ottenuto il suo primo podio in una tappa del World tour a Pechino, in Cina, giungendo 2\u00ba insieme a Daniele Lupo.\nHa preso parte all'edizione dei Giochi olimpici di con Daniele Lupo, classificandosi al quinto posto.\nHa partecipato altres\u00ec a quattro edizioni dei campionati mondiali ottenendo come miglior risultato il nono posto in due occasioni: a Roma 2011 con Matteo Martino ed a Stare Jab\u0142onki 2013 con Daniele Lupo.\nNei campionati iridati giovanili ha conquistato una medaglia d'argento ai mondiali giovani a Bermuda 2006, nonch\u00e9 due d'oro ai mondiali juniores: a Modena 2007 ed a Brighton 2008, in tutte e tre le occasioni insieme a Francesco Giontella.\nA livello europeo, sempre nelle categorie giovanili, pu\u00f2 vantare una medaglia di bronzo nella categoria juniores a L'Aia 2007 con Francesco Giontella e un'altra di bronzo in quella under-23 a Kos 2010 in coppia con Paolo Ingrosso.\nNel 2014 Lupo e Nicolai presero parte agli europei di beach volley e raggiunsero la finale, dove affrontarono e sconfissero la coppia lettone formata da Aleksandrs Samoilovs e J\u0101nis \u0160m\u0113di\u0146\u0161, conquistando cos\u00ec la medaglia d'oro. Con questa vittoria, i due stabilirono il record di primi italiani vincitori di un titolo europeo nel beach volley maschile.\nNel 2014 Lupo e Nicolai vincono per la prima volta nella storia del beachvolley italiano una tappa del world tour e una tappa del grand slam.\nNel 2015 la coppia Lupo-Nicolai vince la medaglia di bronzo al world tour di Sochi.\nIl 2016 si apre con la medaglia d'argento ai world tour di Vitoria e Fuzhou, l'oro a Sochi e la vittoria del secondo titolo di Campioni d'Europa. Gli ottimi risultati del biennio portano la squadra azzurra a qualificarsi per le Olimpiadi di Rio de Janeiro 2016. I due conquistano la finale battendo in semifinale i russi Semenov e Krasilnikov. Nella finale contro il Brasile conquistano la medaglia d'argento.\nNel 2017 la coppia Lupo-Nicolai vince per la terza volta il titolo di Campione d'Europa, a Jurmala, battendo la coppia di casa Samoilovs-Smedins. Inoltre grazie a 2 medaglie di bronzo (Rio de Janeiro e The Hague), 2 medaglie d'argento (Xiamen e Porec) nel circuito World Tour, per la prima volta raggiungono la prima posizione nel ranking World Tour. La stagione si conclude con il terzo posto alle \"Finals\" del circuito World Tour ad Amburgo.\nNella stagione 2018 ottengono un bronzo (Gstaad) e un argento (Fort Lauderdale) nel circuito World Tour.\nNella stagione 2019 staccano il pass per le Olimpiadi di Tokyo 2020, vincendo il Torneo pre-Olimpico in Cina.\nNella stagione 2020 ottengono un bronzo nella tappa del circuito World Tour di Doha.\nNel 2021 il sodalizio con Lupo si interrompe di comune accordo dopo undici anni. Forma una nuova coppia con Samuele Cottafava,"}
{"id": "1388753", "revid": "1573940", "url": "https://it.wikipedia.org/wiki?curid=1388753", "title": "Chiesa di San Giorgio (Lugano)", "text": "La chiesa parrocchiale di San Giorgio \u00e8 un edificio religioso che si trova a Castagnola-Cassarate-Ruvigliana, quartiere della Citt\u00e0 svizzera di Lugano.\nStoria.\nLa struttura viene citata in documenti storici risalenti al 1502; \u00e8 parrocchiale dal 1616.\nDescrizione.\nLa chiesa ha una pianta ad unica navata suddivisa in due campate e coperta da una volta a botte. Sui fianchi della navata si aprono due cappelle laterali, anch'esse coperte a botte, mentre nella campata d'icrocio venne eretta una cupola."}
{"id": "1388754", "revid": "486946", "url": "https://it.wikipedia.org/wiki?curid=1388754", "title": "Tubiporus pulverulentus", "text": ""}
{"id": "1388755", "revid": "11637863", "url": "https://it.wikipedia.org/wiki?curid=1388755", "title": "Inviata", "text": ""}
{"id": "1388756", "revid": "117271", "url": "https://it.wikipedia.org/wiki?curid=1388756", "title": "Boletus albidus", "text": ""}
{"id": "1388757", "revid": "117271", "url": "https://it.wikipedia.org/wiki?curid=1388757", "title": "Boletus candicans", "text": ""}
{"id": "1388758", "revid": "117271", "url": "https://it.wikipedia.org/wiki?curid=1388758", "title": "Boletus pachypus", "text": ""}
{"id": "1388759", "revid": "827882", "url": "https://it.wikipedia.org/wiki?curid=1388759", "title": "Terza linea", "text": "La terza linea \u00e8 un ruolo del rugby che prevede solitamente la necessit\u00e0 di possedere una forza adeguata alla partecipazione a una mischia e capacit\u00e0 tecniche di un trequarti. Sono spesso giocatori alti e fisicamente prestanti, che possono essere utilizzati anche per conquistare il pallone in una touche.\nIn una mischia, le terze linee non hanno la funzione di spinta prominente che possiedono i piloni. La terza linea centro (numero 8) contrasta il mediano avversario nella conquista del pallone in uscita dalla mischia, ma egli stesso \u00e8 anche l'unico giocatore che pu\u00f2 slegarsi per raccogliere direttamente il pallone. La terza linea ala (flanker, numeri 6 e 7) compatta ed equilibra la mischia, sono i giocatori che per primi si slegano e tentano eventualmente il recupero del pallone dopo che questo sia uscito dalla mischia. Spesso i flanker aggrediscono il mediano d'apertura durante il calcio. Nel gioco aperto le terze linee hanno un ruolo fondamentale, essendo spesso i primi giocatori della mischia chiamati a fornire supporto fisico ai pi\u00f9 veloci ed agili giocatori della tre quarti. Inoltre le terze linee giocano spesso nelle immediate vicinanze dei raggruppamenti, dove hanno il duplice ruolo di lottare per la conquista del pallone e di impedire lo sviluppo delle fasi offensive avversarie.\nGiocatori di terza linea annoverati nella International Rugby Hall of Fame includono: Mervyn Davies (Galles e Lions), Morne du Plessis (Sud Africa), Jean-Pierre Rives (Francia), Hennie Muller (Sud Africa), Graham Mourie (Nuova Zelanda), Brian Lochore (Nuova Zelanda), Michael Jones (Nuova Zelanda), Wavell Wakefield (Inghilterra) e Fran\u00e7ois Pienaar (Sud Africa)."}
{"id": "1388769", "revid": "228587", "url": "https://it.wikipedia.org/wiki?curid=1388769", "title": "Peter Frampton", "text": ""}
{"id": "1388771", "revid": "117271", "url": "https://it.wikipedia.org/wiki?curid=1388771", "title": "Boletus olivaceus", "text": ""}
{"id": "1388772", "revid": "117271", "url": "https://it.wikipedia.org/wiki?curid=1388772", "title": "Tubiporus calopus", "text": ""}
{"id": "1388777", "revid": "97490958", "url": "https://it.wikipedia.org/wiki?curid=1388777", "title": "Plasmide F", "text": "Il plasmide F (\"F\" dall'inglese \"fertility\", fertilit\u00e0) \u00e8 un plasmide contenente il \"fattore fertilit\u00e0\" che, tramite la produzione di pili, permette la coniugazione batterica.\nIl primo plasmide ad essere stato identificato \u00e8 stato proprio il plasmide F del batterio \"Escherichia coli\". Esso contiene circa 20-25 geni che controllano la produzione di lunghe strutture proteiche a bastoncino dette appunto pili. Le cellule contenenti plasmidi F vengono dette F+ mentre le cellule che ne sono prive sono dette F-; sono invece detti F' (\"F primo\") i plasmidi che contengono, oltre al \"fattore F\", anche una parte di DNA batterico.\nLe cellule F+ possono avviare una coniugazione batterica con le cellule F- per mezzo di un pilo; quest'ultimo poi si ritrae creando un \"ponte citoplasmatico\" attraverso il quale viene trasferito il filamento esterno del plasmide F. \nIn seguito il filamento donato viene rimpiazzato tramite la sintesi (che avviene con la rotazione del plasmide) di un nuovo filamento complementare a quello rimasto.\nNella cellula ricevente, parallelamente, viene sintetizzato il filamento interno del nuovo plasmide, complementare al filamento donato.\nA questo punto la cellula ricevente \u00e8 diventata anch'essa F+ ed \u00e8 pronta a donare un filamento del suo plasmide ad un'altra cellula F-.\nI plasmidi F sono episomi in quanto possono avere un ciclo vitale indipendente all'interno della cellula oppure possono integrarsi nel cromosoma batterico: in quest'ultimo caso, il plasmide F, durante il processo di coniugazione, pu\u00f2 trasferire anche una porzione di cromosoma batterico da una cellula all'altra. Alla fine del trasferimento avviene quindi una ricombinazione tra il cromosoma della cellula ricevente e le parti del cromosoma della cellula donatrice che sono state trasferite e sono ora libere nella cellula. Una cellula che ha integrato il plasmide F pu\u00f2 essere chiamata cellula Hfr (high frequency of recombination)."}
{"id": "1388778", "revid": "287204", "url": "https://it.wikipedia.org/wiki?curid=1388778", "title": "Peter Frampton (truccatore)", "text": "In carriera ha vinto un premio BAFTA per \"Greystoke - La leggenda di Tarzan, il signore delle scimmie\" nel 1985 e un Oscar per \"Braveheart - Cuore impavido\" nel 1996."}
{"id": "1388781", "revid": "1728", "url": "https://it.wikipedia.org/wiki?curid=1388781", "title": "Michael Crawford (storico)", "text": ""}
{"id": "1388791", "revid": "1772325", "url": "https://it.wikipedia.org/wiki?curid=1388791", "title": "Adamanzio (medico)", "text": "Biografia.\nScarsi sono i dati biografici conosciuti. Si sa soltanto che fu un ebreo e fu tra coloro che fuggirono da Alessandria d'Egitto al tempo dell'espulsione degli ebrei dalla citt\u00e0, voluta dal patriarca Cirillo nel 415. Giunto a Costantinopoli, fu persuaso a convertirsi al Cristianesimo da Attico, allora patriarca della citt\u00e0; quindi fece ritorno ad Alessandria.\nOpere.\nPotrebbe essere l'autore di molte delle prescrizioni mediche conservate nelle opere di Oribasio e di Aezio di Amida.\n\u00c8 stato identificato con l'Adamanzio autore di un trattato sulla fisiognomica, \u03a6\u03c5\u03c3\u03b9\u03bf\u03b3\u03bd\u03c9\u03bc\u03bf\u03bd\u03b9\u03ba\u03ac, in due libri, ma la parafrasi di tematica pagana con cui esordisce l'opera fa propendere gli studiosi per rigettare questa identificazione.\n\u00c8 stato anche identificato con l'Adamanzio Sofista autore di uno scritto sui venti, , che \u00e8 citato dagli scolii ad Esiodo, e riportato in estratto da Aezio; la meteorologia ivi descritta sembra essere di tipo peripatetico e risalire al III secolo."}
{"id": "1388792", "revid": "125461639", "url": "https://it.wikipedia.org/wiki?curid=1388792", "title": "Societ\u00e0 Sportiva Lazio 1998-1999", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1998-1999.\nStagione.\nDopo la finale di Coppa UEFA persa l'anno precedente, la societ\u00e0 romana procedette a numerosi acquisti: Salas, Stankovi\u0107, Mihajlovi\u0107, S\u00e9rgio Concei\u00e7\u00e3o, Iv\u00e1n de la Pe\u00f1a e Fernando Couto. All'organico si aggiunse inoltre Christian Vieri, gi\u00e0 centravanti della Nazionale. I biancocelesti aprirono la stagione 1998-99 conquistando la Supercoppa italiana, grazie al 2-1 sulla Juventus. La rosa pot\u00e9 poi contare sul rientro di Alessandro Nesta, infortunatosi in maglia azzurra durante i Mondiali. In campionato la squadra ebbe una partenza a rilento, lamentando un distacco di 6 punti dalla Fiorentina gi\u00e0 alla terza giornata. Il punto di svolta fu rappresentato dalla vittoria di San Siro, dove i romani segnarono 5 gol all'Inter.\nLa Lazio ben figur\u00f2 anche in Coppa Italia e Coppa delle Coppe, pervenendo alla qualificazione per i quarti di finale in entrambi i tornei. Dopo una serie di risultati altalenanti in campionato \u2014 tra cui le sconfitte di Venezia e Milano, cui fece seguito un pari sub\u00ecto in rimonta nel derby \u2014 le \"Aquile\" piazzarono un importante sprint: un filotto di 9 vittorie consecutive permise di recuperare terreno dai viola capolisti, mentre in Coppa Italia (torneo cui i romani prendevano parte da campioni uscenti) il cammino termin\u00f2 ad opera dell'Inter. Sul fronte nazionale, la Fiorentina fu dapprima agganciata (alla quota di 42 punti) e successivamente superata.\nRitrovatasi a comandare la classifica, la squadra progred\u00ec anche in Europa raggiungendo la finale: non incontr\u00f2 difficolt\u00e0 nel regolare il Panionios, cui segn\u00f2 7 gol in 180', e la Lokomotiv Mosca, che cedette per il gol incassato tra le mura amiche. In campionato si fece per\u00f2 sentire la rimonta del Milan di Zaccheroni: venuti a sostituirsi alla Fiorentina nella lotta-scudetto, i rossoneri colsero un prezioso pari all'Olimpico (in occasione dello scontro diretto) per poi approfittare delle sconfitte biancocelesti contro Roma e Juventus. Malgrado la compagine laziale avesse provato a difendere il margine residuo, un passo falso compiuto a Firenze nel penultimo turno cost\u00f2 il sorpasso: sul risultato finale di 1-1 pesarono alcune decisioni dell'arbitro Treossi, contestate in campo e sugli spalti.\nIl 19 maggio 1999, la squadra della capitale pot\u00e9 tuttavia fregiarsi dell'onore di essere l'ultimo club ad iscrivere il proprio nome nell'albo d'oro della Coppa delle Coppe: il torneo, giunto all'edizione conclusiva, vide i biancocelesti ottenere la vittoria finale piegando per 2-1 il Maiorca. Il campionato and\u00f2 invece in archivio con il secondo posto, poich\u00e9 l'affermazione sul Parma non risult\u00f2 sufficiente ad operare il contro-sorpasso sui milanesi.\nMaglie e sponsor.\nDopo un decennio la Lazio cambia sponsor tecnico, con Umbro che lascia il posto a Puma. Lo sponsor ufficiale in campionato e in Coppa Italia si conferma Cirio, mentre in Coppa delle Coppe \u00e8 Del Monte.\nOrganigramma societario.\nArea direttiva\nArea tecnica\nStatistiche.\n\" Statistiche aggiornate al 23 maggio 1999\"."}
{"id": "1388793", "revid": "486946", "url": "https://it.wikipedia.org/wiki?curid=1388793", "title": "Tubiporus appendiculatus", "text": ""}
{"id": "1388795", "revid": "180646", "url": "https://it.wikipedia.org/wiki?curid=1388795", "title": "Nicol\u00f2 Alongi", "text": ""}
{"id": "1388796", "revid": "197229", "url": "https://it.wikipedia.org/wiki?curid=1388796", "title": "Sacerdotalis caelibatus", "text": ""}
{"id": "1388804", "revid": "1318789", "url": "https://it.wikipedia.org/wiki?curid=1388804", "title": "\u00c1rmin V\u00e1mb\u00e9ry", "text": "Giovent\u00f9 difficile.\nV\u00e1mb\u00e9ry nato a Dunaszerdahely (l'odierna citt\u00e0 alla Slovacchia di Dunajsk\u00e1 Streda con la maggioranza di tre quarti di popolazione ungherese), era originario di una povera famiglia ungherese di religione ebraica. Morto il padre nel 1831, fu allevato dalla madre e per aiutare la famiglia fece molti lavori umili. All'et\u00e0 di tre anni rimase offeso a una gamba. \nNato in un contesto familiare e sociale plurilingue, ben presto mostr\u00f2 particolari doti nell'apprendimento delle lingue. Nonostante problemi di salute e finanziari, con l'aiuto di parenti e amici, riusc\u00ec a continuare i suoi studi a Szentgy\u00f6rgy (oggi Sv\u00e4t\u00fd Jur).\nAll'et\u00e0 di sedic'anni conosceva gi\u00e0, oltre all'ungherese, al tedesco e al latino (allora ancora lingua ufficiale del paese), il francese, l'inglese, le lingue scandinave, il russo, il serbo e altre lingue e dialetti slavi.\nNel 1846 si trasfer\u00ec a Presburgo, oggi Bratislava. Dopo tre anni si trasfer\u00ec a Vienna, poi a Kecskem\u00e9t e quindi a Pest.\nIl viaggiatore.\nV\u00e1mb\u00e9ry era molto attratto dalle lingue e dalle culture dell'Impero ottomano, soprattutto della Turchia. \nAll'et\u00e0 di vent'anni aveva gi\u00e0 una padronanza tale del turco da poter recarsi, con l'aiuto del barone J\u00f3zsef E\u00f6tv\u00f6s, a Costantinopoli, dove si mise ad insegnare lingue. \nDivenuto educatore nella casa del \"pasci\u00e0\" Huseyin Daim, si inser\u00ec bene nella societ\u00e0 turca, grazie anche all'influente amico e insegnante Ahmet Efendi. Fu segretario di Fuat Pasci\u00e0. \nGrazie ad alcune traduzioni di scritti ottomani di carattere storico, fu fatto membro corrispondente dell'Accademia ungherese delle scienze.\nDurante i sei anni in Turchia, pubblic\u00f2 il \"Dizionario turco-tedesco\" e vari altri studi linguistici, oltre a imparare una ventina di altre lingue e dialetti.\nTra le opere pi\u00f9 importanti eseguite in Turchia ricordiamo anche la traduzione dal turco di un'antica \"Storia d'Ungheria\", la cui originale (in latino) era stato a sua volta tradotto in turco da Mahmud Terc\u00fcman (1510-1575), interprete di origine bavarese di Solimano I, che l'aveva salvato nel 1543 dal rogo della biblioteca reale ungherese di Sz\u00e9kesfeh\u00e9rv\u00e1r.\nAnticipato dalla fama delle sue opere, nel 1861 ritorn\u00f2 a Pest, dove ricevette dall'Accademia Ungherese delle Scienze la cospicua somma di 1000 gli allora fiorini ungheresi e - con il falso nome di \"Reshit Efendi\" e travestito da derviscio sunnita - si trasfer\u00ec alla periferia di Costantinopoli. \nPass\u00f2 quindi a Trebisonda e a Teheran per recarsi poi con un gruppo di pellegrini alla Mecca. Trascorse poi alcuni mesi in Asia Centrale (in particolare a Tabriz, Zanjan e Kazvin), per poi recarsi a Shiraz, via Isfahan, giungendo nel giugno del 1863 a Khiva, dove ebbe modo di incontrare il locale \"khan\". Viaggiando sempre con alcuni compagni, pass\u00f2 da Bukhara e giunse a Samarcanda, dove insospett\u00ec per un momento le autorit\u00e0 locali per poi essere allontanato ricolmo di doni. Fece ritorno a Costantinopoli nel marzo del 1864 via Herat, Tehran, Trebisonda ed Erzurum.\nFu il primo occidentale a fare un viaggio del genere e per evitare di essere scoperto pot\u00e9 prendere solo pochi appunti (e di nascosto). Altri occidentali, si spinsero in Oriente (e in buona parte per via di terra, ben prima e ben pi\u00f9 lontano) fino almeno dal XIII sec., quali Giovanni da Pian del Carpine Giovanni da Montercorvino e Guglielmo di Rubruck. Peraltro un occidentale riusc\u00ec a visitare clandestinamente La Mecca nel XVI sec.: il bolognese Ludovico de Varthema che tra il 1500 e il 1508, da Venezia, passando per l'Egitto, la Siria, l'Arabia, la Persia e l'India giunse alle Molucche. Si veda il suo \"Itinerario\" scritto nel 1510 e pi\u00f9 volte pubblicato, anche di recente].\nLe informazioni che raccolse durante il suo viaggio furono trasmesse a vari paesi europei, tra i quali il Regno Unito.\nNel giugno 1864 si rec\u00f2 a Londra, dove fu accolto come una celebrit\u00e0.\nL'attivit\u00e0 accademica.\nTornato in Ungheria l'anno seguente, fu nominato professore di lingue orientali all'Universit\u00e0 di Budapest (dove insegn\u00f2 fino al 1905) e pubblic\u00f2 il suo \"Viaggi in Asia Centrale\"\nDurante i suoi studi port\u00f2 avanti la teoria (non pi\u00f9 seguita dall'accademia ungherese, ma ancora di moda in Turchia) di una comune origine per il turco e l'ungherese.\nLe sue idee rimangono comunque ancora importanti per chi studia turcologia e l'ungherese.\nV\u00e1mb\u00e9ry conosceva il romanziere irlandese Bram Stoker autore del libro \"Dracula\". Stoker sostenne, nei suoi appunti, che fosse stato il linguista ungherese, durante una cena, a fornirgli l'ispirazione del nome \"Dracula\".\nTraduzioni.\nI suoi libri sono stati tradotti soprattutto in francese e inglese. Il libro \"Meine Wanderungen und Erlebnisse in Persien\" \u00e8 stato tradotto in farsi, dal famoso regista cinematografico iraniano Khosrow Sinai.\nIn italiano esistono le seguenti traduzioni:"}
{"id": "1388806", "revid": "287204", "url": "https://it.wikipedia.org/wiki?curid=1388806", "title": "Sokon Matsumura", "text": ""}
{"id": "1388808", "revid": "125689680", "url": "https://it.wikipedia.org/wiki?curid=1388808", "title": "Montalbano Elicona", "text": "Montalbano Elicona (\"Muntarbanu\" in ) \u00e8 un comune italiano di abitanti della citt\u00e0 metropolitana di Messina in Sicilia.\nLa cittadina fa parte del circuito dei borghi pi\u00f9 belli d'Italia ed \u00e8 stata proclamata Borgo dei borghi 2015. \u00c8 caratterizzata dalla presenza, nella parte antica dell'abitato, di un antico castello che fu residenza estiva di re Federico III di Sicilia.\nOrigini del nome.\nGli studiosi non sono concordi sulle origini del paese e del suo nome. Alcuni fanno risalire tale origine alle parole latine \"mons albus\" (\"monte bianco\"), con riferimento ai monti innevati o all'antico nome del monte su cui fu realizzato un castello per volere di Federico III, Sovrano del Regno di Sicilia; altri al nome siculo arabo \"al bana\", dal suggestivo significato di \"luogo eccellente\". L'appellativo Elicona risale senz'altro all'influsso greco-siceliota. Durante questo periodo (VII-VIII secolo a.C.), i Sicelioti, pensando al mitico monte delle Muse, chiamarono \"Helikon\" un sito, coincidente con l'altura su cui sorge il borgo medievale ed un torrente vicino il cui andamento tortuoso giustifica l'appellativo.\nStoria.\nLe prime testimonianze sull'esistenza del borgo risalgono all'XI secolo, quando risultava possesso demaniale. Nel 1232 si rivolt\u00f2 contro Federico II di Svevia, parteggiando per il papa insieme ad altri centri. Successivamente appartenne a diversi feudatari: a Matteo Palizzi nel 1350, a Vinciguerra d'Aragona nel 1359, ai De Sidot nel 1396, ai Romano Colonna, ai Bonanno nel 1587.\nMonumenti e luoghi d'interesse.\nArchitetture religiose.\nChiese.\nQueste sono alcune delle chiese pi\u00f9 importanti di Montalbano Elicona:\nCultura.\nMontalbano Elicona \u00e8 stato inserito il 5 aprile 2015 nell'elenco dei 90 borghi medievali pi\u00f9 belli d'Italia, cio\u00e8 nel club de I borghi pi\u00f9 belli d'Italia, un'esclusiva associazione di piccoli centri italiani che si distinguono per grande interesse artistico, culturale e storico, per l'armonia del tessuto urbano, vivibilit\u00e0 e servizi ai cittadini. Tra le chiese di interesse artistico certamente \u00e8 da sottolineare la Basilica di Maria Assunta in cielo (Duomo) con le sue opere d'arte, in particolare quelle del Gagini.\nMusei.\nMontalbano ospita il \"Museo fotografico dott. Eugenio Belfiore\", presso il quale sono esposte oltre duecento opere fotografiche in bianco e nero che rappresentano pi\u00f9 di un secolo di storia del paese e di tutta la Sicilia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 93 persone. La nazionalit\u00e0 maggiormente rappresentata era quella rumena con 44 cittadini residenti.\nTradizioni e folclore.\nAlcune delle tradizioni pi\u00f9 note del paese sono il presepe vivente, il corteo storico, la manifestazione estiva e la festa per la Madonna della Divina Provvidenza, che si celebra il 24 agosto nel santuario diocesano dedicatole.\nInfrastrutture e trasporti.\nStrade.\n\u00c8 collegato tramite l'autostrada A20 Messina-Palermo, con uscita-svincolo di Falcone.\nFerrovie.\nMontalbano Elicona \u00e8 raggiungibile tramite la stazione ferroviaria di \"Novara-Montalbano-Furnari\", distante circa 22\u00a0km, e sita nel comune di Terme Vigliatore.\nMobilit\u00e0 urbana.\nI trasporti interurbani di Montalbano Elicona vengono svolti con servizi regolari di autobus gestiti dalla societ\u00e0 AST (Azienda Siciliana Trasporti).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Montalbano Elicona fa parte delle seguenti organizzazioni sovracomunali: regione agraria n.3 (Alto Fantina e Alto Mela)."}
{"id": "1388809", "revid": "117271", "url": "https://it.wikipedia.org/wiki?curid=1388809", "title": "Boletus solidus", "text": ""}
{"id": "1388810", "revid": "117271", "url": "https://it.wikipedia.org/wiki?curid=1388810", "title": "Dictyopus edulis", "text": ""}
{"id": "1388811", "revid": "117271", "url": "https://it.wikipedia.org/wiki?curid=1388811", "title": "Leccinum edule", "text": ""}
{"id": "1388813", "revid": "767487", "url": "https://it.wikipedia.org/wiki?curid=1388813", "title": "Jon Schaffer", "text": "\u00c8 il fondatore ed unico membro originario rimasto della band heavy metal Iced Earth.\nBiografia.\nAll'et\u00e0 di 14 anni Jon ebbe la sua prima chitarra ed inizi\u00f2 a scrivere canzoni e nel 1985 fond\u00f2 i Purgatory che cambiarono presto nome in Iced Earth. \u00c8 l'unico membro rimanente della prima formazione del gruppo originario ed \u00e8 l'autore della maggior parte dei testi del gruppo. Schaffer ha inoltre partecipato al progetto musicale dei Demons &amp; Wizards come chitarrista ed autore insieme al frontman dei Blind Guardian, Hansi K\u00fcrsch. Oltre ad aver avuto un suo progetto solista chiamato Sons of Liberty, con cui ha rilasciato un album in studio (\"Brush-fires of the Mind\") tramite la Century Media Records e un EP intitolato \"Spirit of the Times\"."}
{"id": "1388817", "revid": "3115", "url": "https://it.wikipedia.org/wiki?curid=1388817", "title": "Elberfeld", "text": "Elberfeld \u00e8 un distretto urbano (\"Stadtbezirk\") di Wuppertal.\nHa una superficie di e una popolazione (2008) di abitanti.\nSuddivisione amministrativa.\nIl distretto urbano di Elberfeld \u00e8 diviso in 6 quartieri (\"Stadtteil\"):\nStoria.\nLa prima denominazione conosciuta della citt\u00e0 \u00e8 del 1161, con il nome di \"Elverfelde\", un termine derivato dal basso tedesco (\"elver\" significava \"fiume\").\nNel 1826 viene presentato il primo progetto della ferrovia urbana sospesa, la Schwebebahn, poi costruita ed attivata nel 1901, nel ventunesimo secolo in funzione.\nIl 1888 \u00e8 stato l'anno dell'unificazione della citt\u00e0 con il distretto di Sonnborn. Successivamente, nel 1929, le citt\u00e0 di Barmen, Elberfeld, Vohwinkel, Cronenberg e Ronsdorf si unirono in un unico municipio denominato \"Barmen-Elberfeld\"; nello stesso anno, il consiglio di amministrazione cittadino decise di rinominare la citt\u00e0 in \"Wuppertal\", con effetto dal 1930. Elberfeld \u00e8 la pi\u00f9 grande suddivisione amministrativa di Wuppertal."}
{"id": "1388819", "revid": "64525", "url": "https://it.wikipedia.org/wiki?curid=1388819", "title": "Sir Frederic Bartlett", "text": ""}
{"id": "1388820", "revid": "131358", "url": "https://it.wikipedia.org/wiki?curid=1388820", "title": "Newcastle Jets", "text": ""}
{"id": "1388821", "revid": "1305772", "url": "https://it.wikipedia.org/wiki?curid=1388821", "title": "Cesare Rimini", "text": "Biografia.\nRimini \u00e8 anche l'autore di molti commenti inerenti alla sua disciplina, pubblicati periodicamente dal quotidiano \"Corriere della Sera\" - per il sito del quale ha curato fino ad inizio 2012 anche il forum \"Matrimonio\" -, di libri sulla sua esperienza e anche di filastrocche per bambini.\nNell'ambito della letteratura per ragazzi venne coinvolto nel progetto ludico didattico \"\"La parola alla giuria\", pubblicato a met\u00e0 degli anni '70 sul \"Corriere dei Ragazzi\"\", era ideato e sceneggiato da Mino Milani e illustrato da Milo Manara. Tale rubrica che istruiva un immaginario processo a vari personaggi della storia, prevedeva una sentenza espressa dai lettori che poi veniva giuridicamente commentata da Rimini. "}
{"id": "1388822", "revid": "228587", "url": "https://it.wikipedia.org/wiki?curid=1388822", "title": "John Jackson", "text": ""}
{"id": "1388826", "revid": "15756", "url": "https://it.wikipedia.org/wiki?curid=1388826", "title": "Giulio Cesare (nave da battaglia)", "text": "La Giulio Cesare fu una nave da battaglia tipo dreadnought della Regia Marina italiana, entrata in servizio nel giugno 1914 come seconda unit\u00e0 della classe Conte di Cavour. Marginalmente impegnata in azione nel corso della prima guerra mondiale e del periodo interbellico, tra il 1933 e il 1937 fu sottoposta a estesi lavori di ricostruzione e ammodernamento per prolungarne la vita operativa; all'entrata dell'Italia nella seconda guerra mondiale nel giugno 1940, la \"Cesare\" era una delle sole due navi da battaglia della Regia Marina immediatamente pronte all'impiego.\nNel corso del secondo conflitto mondiale la \"Cesare\" fu impegnata in varie azioni della battaglia del Mediterraneo contro le forze della Royal Navy, in particolare durante i primi anni di guerra; danneggiata dal tiro nemico alla battaglia di Punta Stilo, la corazzata fu inoltre presente alla battaglia di capo Teulada e alla prima battaglia della Sirte, ma dalla primavera 1942, visto il suo stato di obsolescenza, fu di fatto ritirata dal servizio attivo e dislocata a Pola con funzioni di addestramento. Dopo l'annuncio della stipula dell'armistizio tra l'Italia e gli Alleati l'8 settembre 1943, la \"Cesare\" obbed\u00ec agli ordini e lasci\u00f2 Pola per consegnarsi agli Alleati con il resto della flotta; un tentativo di ammutinamento da parte di elementi dell'equipaggio, che desideravano autoaffondare la nave piuttosto che consegnarla agli ex nemici, rientr\u00f2 dopo poche ore grazie a trattative con il comandante della nave, e la \"Cesare\" si riun\u00ec a Malta con il resto della flotta italiana. Rientrata in Italia nel giugno 1944, non vide pi\u00f9 alcuna azione e fu posta in disarmo.\nPer effetto del trattato di Parigi fra l'Italia e le potenze alleate del 10 febbraio 1947, la \"Cesare\" fu consegnata come preda di guerra all'Unione Sovietica, entrando in servizio con la Voenno-morskoj flot sotto il nuovo nome di Novorossijsk; assegnata alla Flotta del Mar Nero, svolse principalmente funzioni di unit\u00e0 d'addestramento. Nelle prime ore del 29 ottobre 1955, mentre si trovava in porto a Sebastopoli, la \"Novorossijsk\" fu scossa da un'imponente esplosione che ne caus\u00f2 in poche ore il rovesciamento e l'affondamento: pi\u00f9 di 600 marinai sovietici perirono in quello che fu il peggior disastro navale in tempo di pace di tutta la storia della Russia. La commissione d'indagine individu\u00f2 poi come causa dell'affondamento la detonazione sotto lo scafo della nave di una mina navale, un residuato bellico dell'occupazione tedesca di Sebastopoli sfuggito alle operazioni di sminamento del dopoguerra; le cause dell'affondamento furono poi oggetto, negli anni seguenti, di numerose teorie del complotto che tiravano in ballo un presunto e mai provato sabotaggio per opera degli italiani.\nCaratteristiche.\nScafo e propulsione.\nLe tre unit\u00e0 della classe Conte di Cavour rappresentarono le prime navi da battaglia tipo dreadnought della Regia Marina, dopo la sperimentale varata il 20 agosto 1910. Basate su un progetto firmato dal generale del genio navale Edoardo Masdea, le tre unit\u00e0 furono impostate tra il giugno e l'agosto 1910 e varate poco pi\u00f9 di un anno pi\u00f9 tardi. Per quanto rispondessero ai requisiti della Regia Marina al momento della loro progettazione, e bench\u00e9 fossero state varate appena cinque anni dopo l'entrata in servizio della capostipite di tutte le dreadnought mondiali (la britannica , appunto), le Cavour non furono giudicate come unit\u00e0 particolarmente innovative e, soprattutto, accusarono un rapido scadimento qualitativo nei confronti delle corazzate di poco successive entrate in linea con le marine delle maggiori potenze globali, finendo con il diventare obsolete gi\u00e0 pochi anni dopo la loro immissione in servizio. Nondimeno, con la classe Duilio, le Cavour rappresentarono il nucleo della flotta da battaglia italiana dalla prima guerra mondiale fino alle soglie della seconda.\nAlla costruzione le tre navi erano leggermente differenti. La \"Giulio Cesare\" presentava un dislocamento di / tonnellate con la nave in carico normale e di / tonnellate a pieno carico di combattimento. Lo scafo della \"Cesare\" raggiungeva una lunghezza fuori tutto di 176,1\u00a0metri e una larghezza di 28\u00a0metri, per un pescaggio massimo di 9,4\u00a0metri. Il ponte principale era caratterizzata da una tuga centrale e da un castello di prua, mentre le sovrastrutture erano rappresentate da due blocchi a prua e poppa composti ciascuno da una torre di comando, un fumaiolo e un albero.\nLa protezione verticale era costituita una cintura corazzata continua, posta attorno ai fianchi della nave, e da un ridotto che si estendeva dalla torretta sopraelevata di poppa fino a prua. La cintura, alta 2,8\u00a0m di cui il 57% sopra la linea di galleggiamento, aveva uno spessore massimo di 250\u00a0mm e si assottigliava fino a 100\u00a0mm a prua e a 120\u00a0mm a poppa. Il ridotto centrale della nave era protetto da una corazza di 220\u00a0mm di spessore. La protezione orizzontale era data da un ponte con due strati di corazzatura spessa 12\u00a0mm, che nelle parti inclinate raggiungeva i 40\u00a0mm di spessore totali. Le torrette dei cannoni principali avevano una corazzatura frontale spessa 280\u00a0mm. La torre di comando di prua aveva una blindatura spessa 280\u00a0mm, che scendeva a solo 160\u00a0mm per la torre di comando di poppa. I pezzi da 120/50\u00a0mm avevano una protezione da 130\u00a0mm. Le tonnellate (pari a circa un quarto del dislocamento) di acciaio al nichel che formavano la corazzatura erano fornite da ditte statunitensi e britanniche e sottoposte a cementazione, secondo il processo Krupp, presso le acciaierie di Terni. Le unit\u00e0 furono dotate anche di un sistema di reti parasiluro che venivano tese da un sistema di bracci buttafuori intorno alla nave quando questa era all'ancora; il sistema non si rivel\u00f2 particolarmente utile e fu eliminato gi\u00e0 nel 1916.\nL'apparato motore era costituito da quattro gruppi indipendenti di turbine a vapore della Parsons, collegati a quattro assi portaeliche e alimentati da ventiquattro caldaie a tubi d'acqua tipo Babcock, di cui dodici con combustione a nafta e dodici con combustione mista carbone e nafta. Le turbine sviluppavano una potenza complessiva di , che consentiva all'unit\u00e0 di toccare una velocit\u00e0 massima di 21,5 nodi; la riserva di combustibile ammontava a tonnellate di carbone e 850 tonnellate di nafta, il che garantiva un'autonomia di miglia alla velocit\u00e0 di 10 nodi.\nArmamento.\nL'armamento principale si componeva di tredici cannoni da 305/46 Mod. 1909, capaci di sparare un proietto dal peso di 452 chilogrammi alla velocit\u00e0 alla volata di 840\u00a0m/s, a un rateo di fuoco di due colpi al minuto; con un alzo di 20\u00b0, la gitta massima raggiungibile era di metri. I pezzi erano ripartiti tra cinque torri d'artiglieria collocate sul ponte principale lungo l'asse centrale della nave, tre triple e due binate: una torre tripla era collocata al centro dello scafo nello spazio tra i due blocchi di sovrastrutture, mentre altre due torri triple e le due torri binate erano disposte a prua e a poppa con le torri binate sopraelevate rispetto a quelle triple.\nL'armamento secondario era costituito da diciotto cannoni da 120/50 Mod. 1909, collocati in casematte singole lungo il bordo della tuga centrale. In funzione di contrasto alle siluranti veloci erano poi disponibili un certo numero di pezzi a tiro rapido da 76/50 Mod. 1909, disposti in impianti singoli non protetti distribuiti tra il ponte principale e il tetto delle torri dell'artiglieria principale: bench\u00e9 fossero state previste le montature per complessivi 30 pezzi esse non furono mai tutte occupate e, generalmente, il numero delle bocche da fuoco da 76/50 si aggirava sui 13, 14 o 16 pezzi; nel 1920 sei di questi impianti singoli furono poi occupati da altrettanti cannoni da 76/40 Mod. 1916 R.M. in funzione di armi antiaeree. Come tipico nelle dreadnought dell'epoca, la \"Cesare\" montava anche un armamento silurante composto da tre tubi lanciasiluri da 450\u00a0mm posti in impianti singoli sotto la linea di galleggiamento, uno fisso a prua e uno lungo ciascuna fiancata.\nServizio nella Regia Marina.\nPrima della ricostruzione.\nEntrata in servizio.\nLa nave fu impostata il 24 giugno 1910 nel cantiere navale di Sestri Ponente della Ansaldo e varata il 15 ottobre 1911 con il nome di \"Giulio Cesare\", in onore dell'omonimo condottiero romano. Bench\u00e9 fosse stata la prima delle corazzate classe Cavour a essere impostata, la \"Cesare\" fu l'ultima di esse a essere varata, scendendo in mare un giorno dopo la gemella \"Leonardo da Vinci\" e pi\u00f9 di due mesi dopo la capoclasse \"Conte di Cavour\". I lavori di allestimento furono completati il 14 maggio 1914; la bandiera di combattimento e il cofano portabandiera della nave, acquistati con una colletta fra le scuole, furono consegnati il 7 giugno 1914 a Napoli alla presenza del duca Emanuele Filiberto di Savoia-Aosta e di oltre mille invitati da un comitato, alla cui guida vi era il preside del Liceo ginnasio statale Terenzio Mamiani di Roma. La bandiera in seta era stata ricamata a mano a Torino dalle orfane dei militari mentre il cofano, in bronzo e con linee ispirate all'arte classica romana, fu opera dell'architetto Manfredi.\nNel corso della sua storia l'unit\u00e0 ebbe assegnati diversi motti ufficiali. Il primo fu \"Ad quamvis vim perferendam\" (\u00abPer sostenere qualsiasi urto\u00bb in lingua latina), una citazione del libro III del \"Commentarii de bello Gallico\" dove Cesare, commentando l'avanzata terrestre delle sue legioni contro i Galli e avendo inviato parte delle sue forze via mare con una flotta, descriveva le navi di questa flotta come \u00abnaves totae factae ex robore ad quamvis vim et contumeliam perferendam\u00bb, ovvero \u00abnavi costruite interamente in rovere per sostenere qualsiasi urto e ogni percossa\u00bb. Tale motto fu cambiato nel 1920 in \"Caesar adest\" (\u00abCesare \u00e8 qui\u00bb), tratto da un'epigrafe in distici latini scelta in seguito a un concorso pubblico e composta da Vito Vaccaro di Palermo, e quindi in \"Guai agli inermi!\" dopo la ricostruzione degli anni 1930. Sulla nave comparivano altre scritte latine: esposta su una targa di bronzo raffigurante un trionfo di Cesare vi era la dicitura \"Sit romana potens itala virtute propago\" (\u00abLa discendenza romana sia forte di italica virt\u00f9\u00bb), citazione tratta dal Libro XII dell\"Eneide\" di Virgilio, mentre sotto l'aquila di bronzo esposta all'estrema prua compariva, fino al 1922, il celebre motto \"Veni, vidi, vici\" con cui, secondo la tradizione, Cesare annunci\u00f2 la vittoria riportata il 2 agosto del 47 a.C. contro l'esercito di Farnace II del Ponto nella battaglia di Zela.\nPrima guerra mondiale e primo dopoguerra.\nAll'entrata dell'Italia nella prima guerra mondiale era al comando della \"Cesare\" il capitano di vascello Pio Lobetti Bodoni; essa era inquadrata nella I Divisione del contrammiraglio Camillo Corsi di base a Taranto, comprendente la gemella \"Leonardo da Vinci\" e la \"Dante Alighieri\". Anche a causa della condotta prudente assunta dal nucleo centrale della flotta austro-ungarica, la \"Cesare\" non fu impegnata in alcuna azione bellica di combattimento durante il conflitto, limitandosi a qualche uscita in mare di addestramento e di infruttuosa ricerca del nemico nel mar Ionio e nel mare Adriatico meridionale; oltre che a Taranto, la nave fu dislocata anche, nel corso del 1916, a Corf\u00f9 in appoggio alle operazioni degli Alleati sul fronte macedone.\nIl 10 novembre 1918 la \"Cesare\", la e l', raggiunsero Corf\u00f9 per un periodo di esercitazioni. Dal 1\u00ba luglio 1919 le tre corazzate furono inserite nella \"Squadra del Levante\" al comando del viceammiraglio Emilio Solari, dislocata nel mar Egeo per sostenere militarmente le rivendicazioni italiane sui territori dell'Impero ottomano (ormai avviato alla dissoluzione), cos\u00ec come sancite nel patto di Londra del 1915; in settembre, in particolare, la \"Cesare\" rilev\u00f2 a Smirne la \"Duilio\", qui presente per appoggiare le operazioni del corpo di spedizione italiano sbarcato in Anatolia.\nNel 1923 la \"Giulio Cesare\" prese parte agli eventi della crisi di Corf\u00f9. Il 27 agosto 1923 una missione militare italiana, presieduta dal generale Enrico Tellini e incaricata dalla Conferenza degli Ambasciatori alleati della delimitazione del confine tra Regno di Grecia e Albania, fu trucidata in un'imboscata in territorio greco nei pressi di Giannina da irregolari locali, in circostanze mai chiarite del tutto. Benito Mussolini, da soli undici mesi insediatosi alla guida del governo italiano, ritenne responsabile dell'eccidio il governo greco e pretese scuse ufficiali, un risarcimento e l'immediato avvio di un'inchiesta formale; davanti al tergiversare di Atene ordin\u00f2 quindi alla Regia Marina di bombardare e occupare per ritorsione l'isola di Corf\u00f9. Dopo che una divisione navale guidata dalla \"Cavour\" e dalla \"Cesare\" ebbe bersagliato, il 29 agosto, il vecchio forte di Corf\u00f9 coprendo il successivo sbarco delle truppe italiane, il governo greco dovette accettare le imposizioni di Mussolini; come parte degli accordi per ricomporre la crisi, il 30 settembre la squadra navale italiana ricevette dai greci davanti al Falero (uno dei porti presso Atene) gli onori alla bandiera.\nCon la perdita della \"Leonardo da Vinci\" durante la prima guerra mondiale e la radiazione per obsolescenza entro la fine degli anni 1920 della \"Dante Alighieri\" e delle ultime pre-dreadnought ancora in servizio, nel corso del periodo interbellico la \"Cesare\" rappresent\u00f2, con la gemella \"Cavour\" e le due classe Duilio, il nucleo centrale della flotta da battaglia della Regia Marina. La corazzata ricevette alcuni limitati ammodernamenti nel corso degli anni 1920 tra cui, oltre all'installazione dei sei cannoni antiaerei da 76/40\u00a0mm, l'imbarco di due cannoni automatici da 40/39 Vickers-Terni come ulteriore protezione antiaerea. Nel 1926 fu dotata di una catapulta per il lancio di un idrovolante da ricognizione Macchi M.18, collocata sul cielo della torre d'artiglieria centrale in un'apposita sella brandeggiabile per poter orientare il velivolo secondo la direzione del vento.\nLe ristrettezze economiche dell'Italia postbellica impedivano di mantenere in servizio permanente una squadra di quattro navi da battaglia e, il 12 maggio 1928, la \"Cesare\" fu quindi passata in riserva a Taranto; per i successivi cinque anni l'unit\u00e0 serv\u00ec unicamente nel ruolo di nave d'addestramento per gli artiglieri. La consistenza della linea da battaglia non era vista con particolare preoccupazione dai comandanti della Regia Marina, visto che il principale avversario dell'Italia nel Mediterraneo, ovvero la Francia, allineava negli anni 1920 una squadra di sole sei navi da battaglia (le tre superstiti unit\u00e0 classe Courbet e le tre pi\u00f9 moderne classe Bretagne), tutte degli anni della prima guerra mondiale parzialmente modernizzate. In vista della cessazione, nei primi anni 1930, del divieto di nuove costruzioni navali imposto dal precedente trattato navale di Washington, la Marina italiana inizi\u00f2 a stendere progetti anche ambiziosi per una nuova classe di navi da battaglia di moderna concezione; il comando della Regia Marina rimase per\u00f2 spiazzato dalla decisione dei francesi di mettere in cantiere, nel 1932, la prima unit\u00e0 di una nuova classe di navi da battaglia moderne, la futura classe Dunkerque. Come risposta immediata e pi\u00f9 economica alla mossa francese, il governo italiano autorizz\u00f2 l'avvio di una radicale modernizzazione delle unit\u00e0 classe Conte di Cavour: nell'ottobre 1933 la \"Cesare\" lasci\u00f2 Taranto per essere messa in cantiere a Genova.\nLa ricostruzione.\nScafo.\nI lavori sulla \"Cesare\" furono affidati ai Cantieri Navali del Tirreno Riuniti negli stabilimenti di Genova e andarono avanti dal 25 ottobre 1933 al 1\u00ba giugno 1937. L'intervento and\u00f2 ben oltre una mera modernizzazione dell'unit\u00e0 e si concretizz\u00f2 piuttosto in una radicale ricostruzione e trasformazione della nave: solo il 40% della struttura originale, in pratica solamente lo scafo e la corazzatura di murata, usc\u00ec inalterato dai lavori; le modifiche cambiarono il profilo della nave e ne aumentarono le capacit\u00e0 di combattimento come pure il dislocamento a pieno carico, salito a tonnellate. Pur successivamente criticati sotto il profilo della convenienza economica e strategica, i lavori furono visti con favore all'epoca, con soluzioni di architettura navale giudicate dai pi\u00f9 come positive e un effettivo prolungamento della vita operativa di un'unit\u00e0 ormai piuttosto obsoleta.\nLa lunghezza della nave fu aumentata di 10,3\u00a0metri mediante la sovrapposizione di una nuova prua alla vecchia, al fine di aumentare il coefficiente di finezza dello scafo e contribuire cos\u00ec ad aumentare la velocit\u00e0 dell'unit\u00e0; la nuova prua fu dotata di un bulbo. Il castello di prua risult\u00f2 pi\u00f9 allungato e allargato nella parte poppiera per proseguire nella sovrastruttura centrale, ma la parte poppiera dello scafo non fu modificata e i due timoni rimasero gli stessi. Invece tutte le sovrastrutture originarie furono demolite e modificate: i due fumaioli furono abbassati e collocati al centro dello scafo in posizione ravvicinata; fu eliminato l'albero che si trovava immediatamente dietro al torrione di prua, mantenendo solamente quello poppiero che, in conseguenza dell'aumento di lunghezza della nave, risult\u00f2 pi\u00f9 arretrato rispetto alla posizione originaria. Il torrione corazzato di poppa fu eliminato, mentre quello di prua, la cui blindatura era di 260\u00a0mm, fu completamente ricostruito secondo una forma tronco-conica: non molto elevato, aveva alla sommit\u00e0 una torretta rotante con due stereotelemetri aventi una base di 7,2\u00a0metri per il calcolo della distanza dei bersagli, oltre alle apparecchiature per la direzione tiro dei calibri principali. Il torrione ospitava la direzione di tiro che tramite l'A.P.G. (apparecchio di punteria generale) assegnava il bersaglio e comandava il fuoco delle batterie principali. La direzione di tiro era direttamente connessa con la centrale di tiro, posta alla base del torrione; nel caso di avaria della stazione di tiro sul torrione il fuoco dei cannoni principali poteva essere diretto dalla torre di prua superiore o da quella di poppa, che ospitavano ciascuna un telemetro da 9 metri di base.\nProtezione.\nLa protezione sub\u00ec solamente pochi ritocchi: aspetto che rappresent\u00f2, oltre a quello relativo all'armamento principale, la principale critica ai lavori di ricostruzione. La cintura verticale, al galleggiamento, mantenne lo spessore originario, risultando per\u00f2 assolutamente insufficiente per un'unit\u00e0 che avrebbe probabilmente dovuto sostenere combattimenti con navi armate di cannoni dal calibro pi\u00f9 pesanti di quelli della \"Cesare\" stessa. Tenendo conto degli avanzamenti tecnologici in atto all'epoca e delle esperienze dell'ultimo conflitto, fu invece aumentata la protezione dagli attacchi aerei e subacquei: furono applicati sul ponte, e in particolare a centro nave in corrispondenza dei locali dell'apparato motore, due strati da 12\u00a0mm di spessore di lamiere di acciaio. La protezione orizzontale era quindi costituita da un ponte di corridoio blindato da 80\u00a0mm di spessore, uno di coperta da 13\u00a0mm e uno di sovrastruttura da 18+24\u00a0mm, con spessori inferiori a prora e a poppa. Inoltre intorno ai basamenti cilindrici delle torri di grosso calibro fu applicata una corazzetta di 50\u00a0mm di spessore, sistemata a una distanza di 50\u00a0cm dalla protezione vera e propria, per cui le torri si presentavano poggiate su basamenti pi\u00f9 massicci conferendo all'unit\u00e0, dal punto di vista estetico, una sensazione di maggior potenza e sicurezza.\nLa difesa dalla minaccia dei sommergibili fu demandata al sistema dei cilindri assorbitori modello \"Pugliese\": tale protezione consisteva in due lunghi cilindri deformabili che, posti lungo la murata all'interno di una paratia piena, avevano il compito di assorbire l'onda d'urto provocata dall'esplosione di un siluro o di una mina navale, disperdendola all'interno del cilindro stesso. Il sistema, adottato tanto sulle Cavour quanto sulle Duilio, non si rivel\u00f2 molto efficace a causa delle dimensioni piuttosto limitate dello scafo delle unit\u00e0, ma diede risultati pi\u00f9 positivi una volta installato sui pi\u00f9 ampi scafi delle nuove corazzate classe Littorio.\nPropulsione.\nIl sistema di propulsione fu completamente ricostruito. I nuovi motori da svilupparono nelle prove a tutta forza ben e una velocit\u00e0 di punta di 28 nodi; in condizioni operative la velocit\u00e0 massima si aggirava sui 26/27 nodi, valori comunque nettamente superiori ai 21 nodi originari. La produzione del vapore per le turbine era assicurata da otto caldaie a tubi d'acqua con surriscaldatori del tipo Yarrow, con bruciatori a nafta che alimentavano due gruppi indipendenti di turbine Belluzzo azionanti due assi con eliche tripale. Furono eliminati due dei quattro assi originari, mentre caldaie e gruppi turboriduttori trovarono posto in posizione centrale a poppavia del torrione comando. Ogni gruppo di turbine era composto da una turbina di alta pressione, da due turbine di bassa pressione con incorporata la marcia indietro e da un riduttore; i due gruppi furono rispettivamente disposti in un locale a poppavia delle caldaie di sinistra e in un locale a proravia delle caldaie di dritta.\nLa riserva di combustibile era di tonnellate di nafta, il che garantiva un'autonomia di miglia a una velocit\u00e0 di 20 nodi o di miglia a una velocit\u00e0 di 13 nodi: valori in generale non molto elevati, anche se sufficienti per un'unit\u00e0 destinata a operare nel ristretto bacino del mar Mediterraneo.\nArmamento.\nI lavori di ricostruzione comportarono una radicale modifica dell'armamento della \"Cesare\". Le originarie cinque torri per i cannoni dell'armamento principale furono ridotte a quattro (due binate sovrapposte a due triple nelle originarie posizioni a prua e poppa) mediante lo sbarco della torre tripla centrale. I pezzi da 305/46\u00a0mm, calibro ormai pi\u00f9 che superato per delle navi da battaglia, furono rimpiazzati da dieci cannoni OTO/Ansaldo 320/44: questi ultimi non erano altro che il risultato della ritubazione e ricalibramento dei cannoni originari, intervento reso possibile dalla buona fattura e dal largo margine di resistenza alle sollecitazioni delle bocche da fuoco. In aggiunta, le torri dell'artiglieria furono dotate di organi di manovra elettrici invece che idraulici come in origine, di migliori sistemi di caricamento automatico e di un aumentato alzo massimo di 27\u00b0. Queste modifiche rappresentarono uno dei punti pi\u00f9 criticati dei lavori di ricostruzione: i nuovi cannoni da 320/44\u00a0mm potevano sparare un proiettile perforante dal peso di 525 chilogrammi alla velocit\u00e0 alla volata di 830\u00a0m/s, con una gittata massima di metri e un rateo di due colpi al minuto,&lt;ref name=\"320/44\"&gt;&lt;/ref&gt; con un aumento di circa il 30% della potenza dei pezzi. Le prestazioni dei nuovi pezzi si rivelarono per\u00f2 nel concreto alquanto mediocri, sia per la vita relativamente ridotta delle canne (da sostituire in media ogni 150/200 colpi sparati) sia per l'eccessiva dispersione delle salve, dovuta anche ad altri fattori tecnici e addestrativi. Fu molto biasimata pure la scelta del calibro di 320\u00a0mm, gi\u00e0 in partenza inferiore al 340\u00a0mm delle corazzate francesi rimodernate e al 330\u00a0mm delle nuove Dunkerque, e nettamente superato dal 381\u00a0mm portato dalle pi\u00f9 vecchie navi da battaglia in servizio con la Royal Navy.\nL'armamento secondario fu totalmente rivisto: tutti i pezzi da 120/50\u00a0mm in casamatta furono sbarcati e sostituiti con dodici cannoni 120/50 Mod. 1926 della OTO, di pi\u00f9 moderna fattura e gi\u00e0 adottati come armamento principale per le classi di cacciatorpediniere costruite negli anni 1930. I pezzi furono collocati in sei torrette chiuse binate, collocate a centro nave tre per lato intorno ai fumaioli. I nuovi pezzi erano buone armi per il contrasto alle siluranti veloci, ma con un alzo massimo di 33\u00b0 non potevano essere impiegati nel tiro antiaereo.\nAl contrasto degli attacchi dall'aria furono invece demandati otto cannoni da 100/47, collocati in quattro torrette binate disposte singolarmente sui due lati del torrione di comando e dell'albero poppiero. I pezzi, che potevano svolgere anche compiti antinave, si rivelarono ben presto insufficienti nella loro primaria funzione, in particolare per via dell'aumento della velocit\u00e0 dei velivoli e delle nuove forme di attacco in picchiata, rivelandosi utili solo nel tiro di sbarramento. Pi\u00f9 efficienti nel ruolo di armi antiaerei, in particolare contro gli aerosiluranti e in generale i bersagli in volo a bassa quota, si rivelarono gli otto - dodici cannoni automatici Breda 37/54, distribuiti in impianti binati sul ponte e le sovrastrutture, a cui si aggiungevano sei impianti binati di mitragliatrici pesanti Breda Mod. 31 da 13,2\u00a0mm. L'armamento antiaereo leggero a tiro rapido fu poi potenziato negli anni della seconda guerra mondiale: nel 1940 i sei impianti binati di mitragliatrici Breda da 13,2\u00a0mm furono sbarcati e rimpiazzati con altrettanti impianti binati di cannoni automatici Breda 20/65 Mod. 1935, e nel 1941 furono aggiunti altri due impianti binati di Breda da 37\u00a0mm e due impianti binati di Breda da 20\u00a0mm (oppure otto impianti binati di Breda 20/65\u00a0mm secondo altre fonti).\nI tubi lanciasiluri da 450\u00a0mm furono completamente eliminati e comparvero due catapulte per il lancio di idrovolanti da ricognizione; queste ultime per\u00f2, dopo i primi collaudi successivi al rientro in servizio nel 1937, furono rimosse.\nDopo la ricostruzione.\nRientro in servizio.\nTerminata la trasformazione il 1\u00ba giugno 1937, il 3 la \"Cesare\" raggiunse La Spezia per completare il ciclo delle prove e dei collaudi, conclusi il 1\u00ba ottobre: entr\u00f2 in squadra raggiungendo il 3 ottobre la propria base operativa di Taranto. Gli ultimi mesi prima dell'inizio della seconda guerra mondiale furono spesi dalla nave in compiti di rappresentanza, ad esempio con la partecipazione il 5 maggio 1938 alla parata navale nel golfo di Napoli, in onore della visita del cancelliere tedesco Adolf Hitler e con lo svolgimento di qualche visita diplomatica nei porti del Mediterraneo centrale.\nAll'inizio di aprile 1939 la nave partecip\u00f2 all'invasione italiana dell'Albania. Nell'occasione la Regia Marina schier\u00f2 davanti alle coste albanesi una squadra navale al comando dell'ammiraglio Arturo Riccardi, con insegna sulla \"Cavour\", composta dalle due corazzate classe Conte di Cavour, dai quattro incrociatori pesanti della classe Zara, dagli incrociatori leggeri , , e e dalle loro scorte di cacciatorpediniere e torpediniere: la squadra proteggeva un corpo di spedizione composto da circa uomini, 130 carri armati e materiali di vario genere. Nonostante l'imponente spiegamento di forze, l'azione delle navi italiane nei confronti dei timidi tentativi di reazione albanesi si limit\u00f2 soltanto ad alcune salve sparate a Durazzo e a Santi Quaranta. Le forze italiane incontrarono scarsissima resistenza e in breve tempo tutto il territorio albanese fu sotto il loro controllo, con il re Zog I di Albania costretto a recarsi in esilio.\nLa battaglia di Punta Stilo.\nAl momento dell'entrata dell'Italia nella seconda guerra mondiale il 10 giugno 1940, la \"Cesare\" era inquadrata con la gemella \"Cavour\" nella V Divisione navi da battaglia della I Squadra navale di base a Taranto, ricoprendo il ruolo di ammiraglia della flotta e alzando l'insegna dell'ammiraglio Inigo Campioni: al momento dell'entrata in guerra la \"Cesare\" e la \"Cavour\" erano le sole due navi da battaglia della Regia Marina in servizio attivo, visto che le due classe Duilio stavano completando l'allestimento dopo i lavori di ricostruzione e le due nuove corazzate classe Littorio erano ancora impegnate con i collaudi. Al comando del capitano di vascello Angelo Varoli Piazza, il 7 luglio la \"Cesare\" prese il mare in compagnia della \"Cavour\" e di gran parte della I Squadra (18 incrociatori e 36 cacciatorpediniere) per scortare a distanza un convoglio partito da Napoli il 6 luglio e diretto a Bengasi; il 9 luglio la \"Cesare\" si trov\u00f2 quindi coinvolta, nelle acque del mar Ionio a sud della Calabria, negli eventi della battaglia di Punta Stilo: il primo e unico scontro della guerra che vide direttamente contrapposte le corazzate della Regia Marina alle loro equivalenti della Royal Navy.\nLe forze italiane entrarono in contatto con una squadra navale della Mediterranean Fleet britannica intenta a proteggere la partenza di due convogli da Malta: dopo un primo scontro senza esito tra le opposte formazioni di incrociatori, furono le navi da battaglia a entrare in contatto balistico e, alle 15:52, la \"Cesare\" apr\u00ec il fuoco dalla distanza di metri (la \"Cavour\" addirittura da metri) sulle britanniche e , armate di cannoni da 381\u00a0mm. Lo scontro a fuoco dur\u00f2 solo pochi minuti: una salva della \"Cesare\" finita lunga esplose in mare nelle vicinanze dei cacciatorpediniere britannici e , causando loro lievi danni da schegge; alle 15:59, invece, un proiettile da 381\u00a0mm della \"Warspite\" sparato da pi\u00f9 di metri di distanza raggiunse la \"Cesare\" sul lato sinistro della zona centro-poppiera della nave. Perforando il fumaiolo pi\u00f9 a poppa, il proiettile esplose sul ponte di tuga alla base del fumaiolo stesso mentre l'ogiva proseguiva la sua corsa perforando il ponte di castello e alcuni locali interni, prima di andare a fermarsi contro il lato interno della cintura corazzata; l'esplosione caus\u00f2 la deflagrazione secondaria della riservetta di munizioni della torre da 120/50\u00a0mm numero 4 e un incendio alimentato dai giubbotti di salvataggio e altri materiali infiammabili ammassati sul ponte, che fece a sua volta detonare le munizioni di pronto impiego di un impianto antiaereo da 37/54\u00a0mm.\nSubito dopo aver incassato il colpo, la \"Cesare\" accost\u00f2 in fuori per allontanarsi dalla formazione britannica, continuando a fare fuoco sul nemico con le torri di poppa e proteggendosi con una cortina fumogena alzata dai suoi impianti di nebbiogeni. I ventilatori della nave risucchiarono il fumo degli incendi in alcuni locali caldaie, che dovettero essere evacuati dal personale dopo aver provveduto allo spegnimento degli impianti; ci\u00f2 provoc\u00f2 uno scadimento della velocit\u00e0 massima della \"Cesare\" da 27 a 18 nodi, cosa che spinse il prudente ammiraglio Campioni a ordinare alle 16:01 lo sganciamento dall'azione delle due corazzate, proteggendo la manovra con attacchi siluranti dei suoi cacciatorpediniere ai danni delle navi britanniche. La manovra riusc\u00ec perfettamente e, alle 16:30, la \"Cesare\" pot\u00e9 riprendere un'andatura di 20 nodi dopo che le squadre di sicurezza avevano provveduto a estinguere gli incendi a bordo e ripristinare il funzionamento di parte delle caldaie prima spente. La \"Cesare\" fece quindi il suo ingresso, alle 21:00, nel porto di Messina: le ispezioni confermarono che i danni riportati nello scontro non erano gravi n\u00e9 incapacitanti, anche se la nave dovette lamentare sensibili perdite umane tra il suo equipaggio ammontanti a 66 morti e 49 feriti. Come riconoscimento per la sua partecipazione allo scontro, la bandiera di combattimento della \"Cesare\" fu insignita della medaglia d'argento al valor militare.\nOperazioni nel 1940.\nDopo una breve sosta a Messina per effettuare i primi raddobbi d'emergenza, il 13 luglio la \"Cesare\" si trasfer\u00ec con l'incrociatore pesante (anch'esso danneggiato nella battaglia dal tiro britannico) a La Spezia per sottoporsi ai lavori di riparazione, proseguiti dal 15 al 31 luglio seguenti; dopo una sosta a Genova per i collaudi, il 10 agosto la \"Cesare\" raggiunse Taranto per rientrare nei ranghi della squadra da battaglia. Il 31 agosto la nave ebbe ordine di prendere il mare con gran parte della flotta italiana per contrastare una serie di movimenti navali britannici attorno a Malta, operati tanto dalla Mediterranean Fleet da Alessandria d'Egitto quanto dalla Force H da Gibilterra (operazione Hats). La \"Cesare\", in realt\u00e0, salp\u00f2 alle 03:30 del 1\u00ba settembre a causa di problemi minori mentre mollava gli ormeggi e si riun\u00ec alla squadra da battaglia in mattinata: tuttavia vari motivi, tra cui il rapido peggiorare delle condizioni meteo nello Ionio, impedirono l'entrata in contatto delle forze contrapposte e la flotta italiana rientr\u00f2 a Taranto nel pomeriggio del 1\u00ba settembre. La \"Cesare\" si trovava in porto a Taranto quando, nella notte tra l'11 e il 12 novembre, gli aerosiluranti britannici attaccarono la flotta italiana ferma all'ancora, causando gravi danni alle corazzate \"Cavour\" (mai pi\u00f9 rientrata in servizio), \"Duilio\" e ; con la \"Doria\" ancora impegnata nella messa a punto dopo la ricostruzione, la Regia Marina pot\u00e9 schierare per qualche mese solo la \"Cesare\" e la nuova . Le due grandi unit\u00e0, insieme alla I Divisione incrociatori e alla X, XI e XIII Squadriglia lasciarono Taranto il 12 su ordine di Supermarina e si ormeggiarono a Napoli.\nIl 16 novembre una squadra navale italiana con la \"Cesare\" e la \"Vittorio Veneto\" (ora ammiraglia di Campioni) lasci\u00f2 Napoli per dirigere all'intercettamento di una formazione navale britannica segnalata a sud-ovest della Sardegna; questa era uno scaglione della Force H diretto a lanciare dei velivoli di rinforzo per Malta (operazione White): l'uscita in mare delle navi italiane obblig\u00f2 i britannici a ritirarsi dopo aver lanciato i loro velivoli prima del previsto, e la maggior parte degli apparecchi non riusc\u00ec a raggiungere Malta. Pochi giorni dopo Campioni usc\u00ec nuovamente in mare da Napoli con la \"Cesare\" e la \"Vittorio Veneto\" per contrastare nuovi movimenti navali della Force H al largo della Sardegna, volti a coprire l'invio di un convoglio a Malta: l'incontro tra le due formazioni port\u00f2 all'inconcludente battaglia di capo Teulada, nel corso della quale la \"Cesare\" non ebbe parte alcuna poich\u00e9 si ritrov\u00f2 troppo lontana dalle unit\u00e0 avversarie. Il fugace cannoneggiamento tra le due squadre fu interrotto dopo poco dai due prudenti ammiragli in comando, fatto che cost\u00f2 poi a Campioni l'esonero dalla guida della squadra da battaglia e la sua sostituzione con l'ammiraglio Angelo Iachino.\nIl 14 dicembre bombardieri della Royal Air Force britannica colpirono duramente il porto di Napoli, danneggiando gravemente l'incrociatore ; ci\u00f2 spinse il comando italiano a trasferire il 15 dicembre la \"Cesare\" e la \"Vittorio Veneto\" nell'ancor pi\u00f9 lontana base de La Maddalena in Sardegna, consentendo nei giorni seguenti ai britannici di svolgere senza contrasto una serie di movimenti navali nello Ionio. Le corazzate italiane tornarono a Napoli solo il 20 dicembre, una volta che le difese antiaeree della citt\u00e0 furono rafforzate.\nOperazioni tra il 1941 e il 1943.\nL'8 gennaio 1941, per proteggere una serie di complessi movimenti navali britannici attorno a Malta (operazione Excess), la RAF torn\u00f2 a martellare il porto di Napoli: varie bombe esplosero nelle vicinanze della \"Cesare\" ferma all'ancora causando infiltrazioni di acqua nella carena e l'avaria di una delle turbine della nave, mentre le schegge generate dalle esplosioni uccisero cinque membri dell'equipaggio e ne ferirono altri 20. Per evitare ulteriori rischi, nel pomeriggio del 9 gennaio il comando italiano ordin\u00f2 alla \"Cesare\" e alla \"Vittorio Veneto\" di trasferirsi a La Spezia, rinunciando a farle intervenire contro le formazioni britanniche; la \"Cesare\" prosegu\u00ec poi per Genova, nei cui cantieri fu sottoposta a riparazioni. Riunitasi al resto della squadra navale a La Spezia alla fine di gennaio, l'8 febbraio la \"Cesare\" prese il mare con il resto delle navi di Iachino dopo segnalazioni della ricognizione circa movimenti della Force H britannica a occidente della Sardegna; per una serie di ritardi della ricognizione, disguidi nelle comunicazioni e negligenze nell'inoltro di rapporti e avvistamenti, le unit\u00e0 italiane non riuscirono a entrare in contatto con le navi britanniche, che il 9 febbraio poterono quindi bombardare impunemente Genova (dove ritenevano si trovasse ancora la \"Cesare\") per poi ripiegare senza danni. La \"Cesare\" e le altre unit\u00e0 della squadra da battaglia di Iachino diressero quindi su Napoli la mattina dell'11 febbraio in attesa che i dragamine ripulissero le entrate alla rada di La Spezia, minate dai velivoli britannici in concomitanza con il bombardamento di Genova, facendo rientro nella base ligure pi\u00f9 tardi quel pomeriggio.\nLa \"Cesare\" trascorse gran parte del 1941 in maniera inoperosa, visto che il progressivo scadimento della sua velocit\u00e0 massima, dovuto all'usura del suo datato apparato motore, non le consentiva pi\u00f9 di operare al fianco delle corazzate classe Littorio nel contrasto alle formazioni da battaglia britanniche. Un possibile suo impiego nel quadro dell'assalto aviotrasportato tedesco a Creta, a fianco della \"Doria\", fu escluso da Supermarina visto che le altre quattro corazzate erano tutte ferme per lavori e la recente disfatta di Matapan. Solo il 16 dicembre 1941 la \"Cesare\" torn\u00f2 a partecipare a un'azione, quando lasci\u00f2 Taranto in squadra con la \"Littorio\" e la \"Doria\" per scortare a distanza un convoglio di rifornimenti urgenti diretto a Tripoli (operazione M42); la \"Cesare\" e la \"Doria\" erano state richiamate in forza alla squadra dopo che la \"Vittorio Veneto\" ebbe riportato danni in un siluramento per opera del sommergibile il 14 dicembre precedente. La formazione italiana fu distaccata nel pomeriggio del 17 dicembre per intercettare navi britanniche segnalate come in avvicinamento al convoglio, in realt\u00e0 esse stesse un piccolo convoglio diretto a Malta: il contatto tra le due formazioni diede luogo a un breve scontro (la cosiddetta prima battaglia della Sirte), nel quale la \"Cesare\" non ebbe parte e che si concluse senza risultati dopo pochi minuti, per il sopraggiungere della notte. Completato il trasferimento del convoglio a Tripoli, le navi italiane rientrarono quindi senza danni alla base.\nIl 3 gennaio 1942 la \"Cesare\", sempre in squadra con la \"Littorio\" e la \"Doria\", lasci\u00f2 Taranto per essere nuovamente impiegata come scorta a distanza per un grosso convoglio di rifornimenti diretto a Tripoli (operazione M43); l'operazione fu portata a termine il 6 gennaio seguente senza che si fosse registrato alcun contatto con il nemico, e la formazione rientr\u00f2 quindi a Taranto. L'azione rappresent\u00f2 l'ultima missione di guerra per la \"Cesare\": in ragione della complessiva obsolescenza dell'unit\u00e0 e della sempre pi\u00f9 grave carenza di carburante che affliggeva la flotta italiana si decise di ritirare la corazzata dalle operazioni di prima linea. Passata in \"tabella di armamento ridotto\" dopo il marzo 1942, la \"Cesare\" rimase alla fonda a Taranto svolgendo unicamente attivit\u00e0 di addestramento; il 30 dicembre 1942 la corazzata ricevette ordine di trasferirsi a Pola in vista di un turno di grandi lavori di modernizzazione da svolgersi nei cantieri di Trieste: questi lavori non iniziarono mai e nel gennaio 1943 la nave fu posta in riserva, rimanendo all'ancora a Pola e venendo impiegata unicamente come nave caserma e d'addestramento statico per gli allievi delle locali scuole equipaggi. Con l'entrata in servizio della terza e ultima corazzata della classe Littorio, la , l'utilit\u00e0 bellica della \"Cesare\" venne meno e gran parte del suo equipaggio fu sbarcata e destinata alle unit\u00e0 leggere per la scorta del traffico navale, di cui vi era maggiore necessit\u00e0.\nL'armistizio.\nLa \"Cesare\" si trovava ancora ferma a Pola quando, la sera dell'8 settembre 1943, fu annunciata la stipula di un armistizio tra l'Italia e gli Alleati. Pi\u00f9 tardi quella sera stessa, il ministro della Marina Raffaele de Courten comunic\u00f2 a tutte le basi della Regia Marina che, in ottemperanza alle clausole dell'armistizio, tutte le unit\u00e0 in grado di muoversi dovevano lasciare gli ormeggi e trasferirsi a Malta o in altri porti controllati dagli Alleati; nonostante de Courten si premunisse di comunicare che l'armistizio non prevedeva in alcun modo una cessione delle navi agli Alleati e l'abbassamento dell'insegna italiana su di esse, la notizia gener\u00f2 confusione e discussioni anche accese tra comandanti e marinai, per quanto gli episodi di aperta opposizione all'ordine furono contenuti. Il comandante della flotta da battaglia riunita a Genova e La Spezia, ammiraglio Carlo Bergamini, ebbe uno scambio animato con de Courten la sera dell'8 settembre, ma pur proponendo l'autoaffondamento delle unit\u00e0 si convinse infine a salpare la mattina del 9 settembre per La Maddalena; la vicenda si concluse tragicamente quel pomeriggio, quando la corazzata \"Roma\" fu attaccata e affondata al largo della Corsica da velivoli tedeschi con la morte di Bergamini e di gran parte dell'equipaggio: l'ammiraglio Romeo Oliva, subentrato nel comando della squadra, condusse poi le navi a Malta l'11 settembre. A Taranto, dove erano dislocate le corazzate \"Duilio\" e \"Doria\" e un gruppo di incrociatori, il contrammiraglio Giovanni Galati (comandante degli incrociatori) si rifiut\u00f2 di ottemperare all'ordine ed espresse il desiderio di autoaffondare le sue navi, venendo per questo sbarcato e posto agli arresti con alcuni ufficiali inferiori dall'ammiraglio Brivonesi suo superiore; le navi della squadra di Taranto, agli ordini dell'ammiraglio Alberto da Zara, lasciarono quindi la base la mattina del 9 settembre e raggiunsero Malta il 10, dopo che alcune pacate proteste degli equipaggi erano rientrate grazie alla rassicurazione che le unit\u00e0 non sarebbero state consegnate agli anglo-statunitensi. I comandanti delle torpediniere \"Pegaso\" e \"Impetuoso\", Riccardo Imperiali e Giuseppe Cigala Fulgosi, dopo aver soccorso i naufraghi della \"Roma\" trasportandone i feriti alle Isole Baleari decisero di autoaffondare le loro unit\u00e0 invece di raggiungere Malta con il resto della flotta.\nI pi\u00f9 gravi episodi di indisciplina legati alle concitate fasi dell'armistizio si verificarono sulla \"Giulio Cesare\". La nave, che si trovava nel Cantiere Scoglio Olivi di Pola, fu rapidamente riarmata reintegrando la scorta di munizioni prima sbarcata per ragioni di sicurezza e, dotata di un equipaggio ridotto, salp\u00f2 alle 16:00 del 9 settembre senza incidenti con le truppe tedesche dislocate a Pola e senza che il suo comandante, il capitano di fregata Vittorio Carminati, facesse trapelare quale fosse la destinazione e la sorte a cui l'unit\u00e0 andava incontro. La \"Cesare\" lasci\u00f2 Pola con la scorta della torpediniera e della corvetta ; poco fuori dall'uscita dal porto un sommergibile tedesco si era posizionato all'agguato delle unit\u00e0 italiane, ma fu avvistato dalla \"Sagittario\" che gli si lanci\u00f2 contro per speronarlo: il battello tedesco dovette immergersi repentinamente e il siluro lanciato ai danni della \"Cesare\" fin\u00ec fuori bersaglio. Le tre unit\u00e0 discesero quindi l'Adriatico con l'ordine di recarsi a Cattaro in Dalmazia per rifornirsi di carburante, dato che la nafta che si trovava nei serbatoi della \"Cesare\" era insufficiente per raggiungere Malta; giunsero notizie circa il fatto che Trieste e Fiume erano state occupate dai tedeschi e, presto, ogni comunicazione con il comando regionale di Venezia fu interrotta. Secondo fonti tedesche, all'imbrunire del 9 settembre una motosilurante della Kriegsmarine riusc\u00ec ad avvicinarsi abbastanza da tentare un lancio di siluri ai danni della corazzata, senza per\u00f2 colpirla e senza che da bordo delle navi italiane si avesse avuto cognizione dell'attacco.\nLo stato di incertezza totale su quale fosse il destino dell'unit\u00e0 stava spingendo molti membri dell'equipaggio a temere che la \"Cesare\" sarebbe stata consegnata agli Alleati una volta giunta a destinazione, circostanza che molti ufficiali e comuni erano decisi a impedire, anche autoaffondando la nave se necessario. Gli elementi che si pronunciarono con pi\u00f9 decisione per questa soluzione risultarono essere il maggiore del genio navale Fornasari (direttore di macchina), il capitano del genio navale Spotti e il guardiamarina Tentoni. Alle 22:30 del 9 settembre, mentre la \"Cesare\" e la sua scorta si trovavano a navigare all'altezza di Ancona a circa 70 miglia dalla costa, il secondo capo Filipponi prese l'iniziativa di chiedere, per tramite del capitano Spotti, al comandante Carminati di chiarire le sue intenzioni sul destino della nave; alla risposta evasiva di Carminati su cosa sarebbe successo dopo lo scalo a Cattaro, scatt\u00f2 la ribellione. Alle 02:15 del 10 settembre gruppi di uomini armati si impossessarono della nave senza spargimento di sangue: il comandante fu rinchiuso nella sua cabina e piantonato, gli altri ufficiali rimasti a lui fedeli furono messi agli arresti nel locale timoneria a poppa. Fornasari dispose di aumentare la velocit\u00e0 facendo rotta verso Ortona e iniziarono i preparativi per l'autoaffondamento con la sistemazione di cariche esplosive intorno alle \"prese a mare\" e nei locali caldaia. Carminati, dopo una notte di trattative, riusc\u00ec tuttavia a riprendere il controllo della situazione, assicurando che la sosta a Cattaro sarebbe stata solo tecnica e dando la parola d'onore che, in caso di consegna a una potenza straniera, avrebbe dato l'ordine di autoaffondare la nave. Alle 09:15 del 10 settembre il comandante parl\u00f2 all'intero equipaggio assicurando che la nave sarebbe restata con la bandiera e sotto comando italiani, e promettendo di non fare parola dell'ammutinamento per non esporre a conseguenze gli uomini coinvolti.\nLa \"Cesare\" cos\u00ec prosegu\u00ec in direzione di Cattaro, venendo avvistata nella mattinata da un ricognitore della Luftwaffe; intorno alle 12:15 la piccola formazione italiana si ricongiunse con la nave appoggio idrovolanti , fuggita fortunosamente da Venezia: il comandante della \"Miraglia\" capitano di vascello Gaetano Correale, superiore in grado di Carminati, assunse la guida della formazione. Un'ora pi\u00f9 tardi, alle 13:15, cinque bombardieri in picchiata Junkers Ju 87 \"Stuka\" si lanciarono all'attacco delle navi italiane, forse nella convinzione che le armi antiaeree della disarmata \"Cesare\" fossero per gran parte inattive. Al contrario, la nave scaten\u00f2 un violento fuoco di sbarramento ai danni degli attaccanti, scompaginandone la formazione e obbligandoli a sganciare senza precisione i loro ordigni che finirono tutti in mare; nel corso dell'azione il guardiamarina Tentoni, che era stato uno dei pi\u00f9 determinati nel corso del precedente ammutinamento, si distinse nell'organizzare il fuoco contraereo. Dopo l'attacco giunse via radio dal comando di Brindisi l'ordine di annullare la sosta a Cattaro, ormai prossima a cadere in mano ai tedeschi, e la formazione fece quindi rotta per Taranto via canale d'Otranto; bruciando le ultime tonnellate di nafta nei serbatoi, la \"Cesare\" raggiunse la base pugliese alle 14:00 dell'11 settembre, trovando Taranto gi\u00e0 occupata dalle truppe britanniche sbarcate il 9 settembre. A dispetto delle iniziali assicurazioni di Carminati, una volta a Taranto gli elementi individuati come i principali istigatori dell'ammutinamento del 10 settembre furono denunciati, sbarcati e posti agli arresti. Nel giugno 1945 una commissione di inchiesta sui fatti verificatisi a bordo della \"Cesare\" contest\u00f2 al maggiore Fornasari, al capitano Spotti e al guardiamarina Tentoni una serie di addebiti; considerando i nobili ideali che avevano ispirato la ribellione, la Marina ebbe tuttavia un atteggiamento molto comprensivo verso i protagonisti dell'ammutinamento e il procedimento si concluse il 9 novembre 1946 per tutti gli imputati con la pena della sospensione di 12 mesi dal servizio, provvedimento per\u00f2 subito condonato.\nDopo aver fatto rifornimento di nafta, la \"Cesare\" ripart\u00ec per Malta alle 14:00 del 12 settembre insieme alla \"Miraglia\". Alle 07:25 del giorno successivo le due unit\u00e0 incontrarono nei pressi di Capo Passero una squadra britannica formata dalla nave da battaglia \"Warspite\" e quattro cacciatorpediniere: dopo essersi messe in linea di fila dietro alla corazzata britannica, le unit\u00e0 italiane raggiunsero Malta alle 12:00 dello stesso giorno riunendosi al resto della flotta, il cui comando era stato assunto dall'ammiraglio da Zara. La \"Cesare\" fu ormeggiata quindi a Marsa Scirocco e, in piena ottemperanza delle clausole armistiziali, la bandiera italiana non fu ammainata e l'equipaggio italiano rimase a bordo. Dopo accordi tra il comando della Regia Marina e le autorit\u00e0 alleate, le navi italiane internate a Malta iniziarono a rientrare a Taranto nei primi giorni di ottobre 1943, a eccezione delle corazzate: le due superstiti classe Littorio furono inviate in Egitto e rimasero internate ai Laghi amari fino alla conclusione della guerra, mentre la \"Cesare\" e le due Duilio furono autorizzate al rientro solo il 17 giugno 1944; la \"Cesare\" gett\u00f2 l'ancora a Taranto il 28 giugno dopo una sosta di dieci giorni ad Augusta. Una volta a Taranto, la corazzata fu ancora una volta posta in \"tabella di armamento ridotto\" e non svolse pi\u00f9 alcuna attivit\u00e0 fino alla fine della guerra.\nIn totale, durante il conflitto, la \"Cesare\" aveva portato a termine 38 missioni di guerra, delle quali 8 per ricerca del nemico, 2 per scorta ai convogli e protezione del traffico nazionale, 14 per trasferimenti e 14 per esercitazioni, per un totale di miglia percorse e 912 ore di moto effettuate.\nIl trattato di pace.\nAnche dopo la conclusione delle ostilit\u00e0 la \"Cesare\" rimase ormeggiata a Taranto senza pi\u00f9 uscire in mare. Dopo aver temporaneamente ospitato a bordo la sede dell'Ispettorato delle Forze Navali, nonch\u00e9 alcuni corsi della locale scuola equipaggi, nel dicembre 1946 la nave fu posta in condizione di \"disponibilit\u00e0\" e l'equipaggio imbarcato fu ulteriormente ridotto in numero. Il 10 gennaio 1947 fu infine posta in disarmo mantenendo a bordo solo poco personale in funzione di guardia.\nNel frattempo erano in pieno corso le trattative tra gli Alleati circa le condizioni di pace da infliggere all'Italia, riguardanti anche la cessione di parte della flotta. Gi\u00e0 nell'ottobre 1943, durante la terza conferenza di Mosca tra i ministri degli esteri delle tre principali potenze alleate, l'Unione Sovietica aveva formulato la richiesta di una immediata consegna a suo favore di una consistente quota di naviglio mercantile e militare italiano, tra cui una delle corazzate; alla richiesta si era opposto il primo ministro britannico Winston Churchill, desideroso di non guastare i rapporti da poco ripristinati con il governo italiano, e la questione era stata infine risolta con la cessione temporanea ai sovietici di un quantitativo di unit\u00e0 anglo-statunitensi, compresa l'anziana corazzata , rimandando al trattato di pace finale la definizione della spartizione della flotta italiana. Subito dopo la conclusione delle ostilit\u00e0 i governi alleati si orientarono progressivamente verso la formulazione di un trattato di pace punitivo dell'Italia sconfitta, sebbene a condizioni migliori di quelle riservate alla Germania nazista o all'Impero giapponese; il testo dell'accordo, reso noto al governo italiano il 30 luglio 1946, fu poi concretizzato nel trattato di Parigi fra l'Italia e le potenze alleate siglato il 10 febbraio 1947, ratificato dall'Assemblea Costituente il 31 luglio e quindi entrato in vigore il 15 settembre dello stesso anno. Circa le clausole navali, all'Italia fu concesso di trattenere in servizio 147 unit\u00e0 da guerra per complessive tonnellate di dislocamento, ma dovette cedere agli Alleati 165 unit\u00e0 per complessive tonnellate; i trasferimenti principali erano disposti a favore di Unione Sovietica e Francia, con aliquote minori destinate invece ad altre potenze (Stati Uniti, Regno Unito, Jugoslavia, Grecia e Albania).\nL'Italia pot\u00e9 trattenere le due navi da battaglia classe Duilio, le altre tre superstiti unit\u00e0 furono assegnate a Stati Uniti, Regno Unito e Unione Sovietica; la richiesta di Mosca di ottenere una delle moderne Littorio fu rifiutata dagli anglo-statunitensi e ai sovietici fu quindi assegnata la \"Cesare\", unitamente ad altre unit\u00e0 tra cui l'incrociatore , la nave scuola a vela , sei tra cacciatorpediniere e torpediniere, due sommergibili e naviglio minore. La comunicazione dell'ammontare delle cessioni da effettuare scaten\u00f2 forti proteste in seno agli ambienti della Marina e l'ammiraglio de Courten si dimise dalla carica di capo di stato maggiore; trattative bilaterali tra l'Italia e i governi alleati consentirono poi di ridurre l'ammontare dei trasferimenti di navi a favore delle potenze occidentali, ma non ebbero alcun esito con i sovietici che pretesero la pronta consegna di tutta la quota loro spettante (salvo poche unit\u00e0 minori, giudicate come troppo usurate). La cessione all'URSS di due unit\u00e0 dall'alto valore simbolico come la \"Cesare\" e la \"Colombo\" port\u00f2 alla formulazione, da parte di esponenti di movimenti giovanili di estrema destra estranei alla Marina, di piani di sabotaggio delle navi in questione, da attuarsi nel gennaio 1949 poco prima della loro consegna: tali piani furono prontamente sventati dalle autorit\u00e0 italiane, anche sulla base del fatto che, a norma del trattato di pace, qualunque unit\u00e0 perduta per sabotaggio prima della consegna doveva essere sostituita da una corrispondente unit\u00e0 scelta tra quelle rimaste all'Italia.\nLe norme del trattato imponevano che l'Italia cedesse le navi \u00abin condizioni operative\u00bb, ovvero pronte all'impiego con tutti gli apparati funzionati e le dotazioni di bordo complete, non oltre tre mesi dall'entrata in vigore del trattato stesso. Questo termine si rivel\u00f2 impossibile da rispettare, sia per la riluttanza della Marina a collaborare sia, pi\u00f9 oggettivamente, per la situazione di profondo dissesto in cui si trovavano i cantieri navali e il bilancio statale dell'Italia postbellica: al giugno 1948 su nessuna delle unit\u00e0 spettanti ai sovietici erano iniziati i lavori di ripristino. Le trattative tra Italia e Francia avevano nel frattempo portato all'adozione della cessione delle navi \u00abnelle condizioni in cui si trovavano\u00bb, con l'obbligo per gli italiani di approntare solo quegli interventi tecnici necessari a un loro trasferimento in sicurezza nei porti previsti per la cessione; desideroso di chiudere al pi\u00f9 presto la questione della cessione delle navi, il governo sovietico acconsent\u00ec, nel luglio 1948, ad adottare questa formula anche per la sua quota di naviglio. Ferma in porto da cinque anni praticamente senza equipaggio, la \"Cesare\" si trovava in condizioni di efficienza pi\u00f9 che mai ridotte, e nel settembre 1948 fu quindi sottoposta a un ciclo di lavori nei cantieri di Taranto: gli interventi si concentrarono principalmente, con una generale parsimonia di spese, sul ripristino e controllo dell'apparato propulsivo, dei sistemi di sicurezza e degli organi di governo della nave, oltre che sull'imbarco delle normali dotazioni dell'unit\u00e0.\nDopo una prima uscita in mare per prove al largo di Taranto nell'autunno 1948, il 9 dicembre, senza che ne fosse data notizia alcuna, la \"Cesare\" lasci\u00f2 la base per recarsi ad Augusta, dove era attesa una missione di ufficiali sovietici incaricata di ispezionare la nave prima della consegna. Una volta a destinazione, il 15 dicembre 1948 la \"Cesare\" fu ufficialmente radiata dai registri della Marina Militare italiana e assunse la denominazione \"Z.11\": come per tutte le altre unit\u00e0 di cui era previsto il trasferimento agli Alleati, la nave avrebbe navigato verso il porto di destinazione sotto la bandiera della Marina mercantile italiana e con un equipaggio composto da marittimi civili. Il porto prescelto per la consegna delle navi italiane ai sovietici era Odessa ma, visto che la convenzione di Montreux del 1936 non consentiva il passaggio attraverso i Dardanelli di navi da battaglia e sommergibili appartenenti a Stati privi di sbocchi sul Mar Nero, per la \"Cesare\" e i due sommergibili e fu indicato Valona come porto di consegna. Imbarcata la commissione di osservatori sovietici e una dotazione completa di proiettili da 320\u00a0mm (oltre al munizionamento per le armi secondarie, antiaeree e a 32 siluri da 533\u00a0mm appartenenti alle dotazioni dei sommergibili), la \"Z.11\" lasci\u00f2 Augusta il 2 febbraio 1949 in compagnia dei due sommergibili e del trasporto militare italiano \"Stromboli\". Al comando del capitano di lungo corso Enrico Dodero la nave intraprese una difficile traversata del mar Ionio in tempesta, con una velocit\u00e0 che non superava i 13-16 nodi, subendo alcuni danni in coperta a causa delle ondate. Il verbale di consegna della \"Z.11\" fu firmato a Valona il 6 febbraio dal comandante della commissione sovietica, contrammiraglio Gordej Ivanovi\u010d Lev\u010denko. I marittimi italiani rientrarono in patria a bordo dello \"Stromboli\", mentre l'equipaggio sovietico prese possesso della nave alzando su di essa la bandiera della Voenno-morskoj flot.\nServizio nella Marina sovietica.\nEntrata in servizio.\nLa corazzata, sempre accompagna dai due sommergibili e assistita da una nave ausiliaria sovietica, salp\u00f2 da Valona il 20 febbraio e tocc\u00f2 Sebastopoli il 26. La cerimonia ufficiale di ingresso in servizio della nave con la Marina sovietica si tenne il 5 marzo 1949, dopo che il bastimento era stato sottoposto a lavori minimi di riassetto dei danni subiti nel trasferimento e di pitturazione con le tinte adottate per le unit\u00e0 sovietiche; alla nave fu assegnato il nome di \"Novorossijsk\" () in onore dell'omonimo centro abitato della Russia meridionale, teatro di una dura battaglia nel 1943. Alla corazzata fu assegnato il ruolo di nuova nave ammiraglia della Flotta del Mar Nero.\nLa propaganda sovietica diede ampio risalto al fatto che la nave era stata consegnata come \"bottino di guerra\", ma il valore effettivo dell'unit\u00e0 era alquanto modesto. Le autorit\u00e0 sovietiche rimarcarono che la nave era stata consegnata in condizioni generali discutibili e con numerose inefficienze come la presenza di un'unica girobussola funzionante, l'occlusione di un gran numero di tubature dei sistemi ausiliari e del sistema antincendio, la ruggine affiorante un po' ovunque, il cattivo stato di funzionamento delle armi antiaeree (soddisfacente fu giudicata invece l'operativit\u00e0 delle armi principali e secondarie), l'inoperativit\u00e0 di molti sistemi come i generatori Diesel d'emergenza, le pompe, i proiettori e gran parte delle cucine di bordo. Tali deficienze erano essenzialmente dovute allo scorrere del tempo su un bastimento obsoleto, per anni privo di equipaggio e non sottoposto a interventi di manutenzione fatto salvo il frettoloso raddobbo effettuato poco prima della consegna. Il personale italiano ebbe modo di rimarcare che, tanto la commissione di controllo sovietica arrivata ad Augusta quanto l'equipaggio imbarcato a Valona, si erano concentrati principalmente nel controllare la consistenza delle dotazioni di bordo e nel verificare che non vi fossero stati atti di sabotaggio nei locali interni della nave.\nNonostante l'evidente obsolescenza dell'unit\u00e0, la \"Novorossijsk\" rappresentava nel 1949 la nave di superficie pi\u00f9 pesantemente armata della Marina sovietica, che in fatto di corazzate schierava solo due unit\u00e0 dell'obsoleta classe Gangut della prima guerra mondiale armate con cannoni da 305\u00a0mm; l'entrata in servizio della nave da battaglia italiana, di concezione pi\u00f9 moderna rispetto alle equivalenti unit\u00e0 in servizio nella Marina sovietica, avrebbe dovuto servire a preparare e addestrare gli equipaggi in attesa dell'entrata in servizio delle nuove corazzate e incrociatori da battaglia la cui progettazione era iniziata negli anni immediatamente seguenti alla seconda guerra mondiale.\nAmmodernamenti.\nDal 12 maggio al 18 giugno 1949 la corazzata fu sottoposta a un primo ciclo di lavori di riassetto, volti alla riattivazione degli apparati fuori uso, all'imbarco di strumentazione moderna (come radar e apparati di telecomunicazione) e alla coibentazione dei locali equipaggio, progettati per una nave destinata a operare nel Mediterraneo ma inadeguati alle rigide temperature invernali del Mar Nero. Fu anche messa in bacino di carenaggio per una generale riparazione e pulizia della carena, attivit\u00e0 a cui non era pi\u00f9 stata sottoposta dall'aprile 1942. Nell'estate 1949 la \"Novorossijsk\" partecip\u00f2 alle manovre annuali della Flotta del Mar Nero, svolgendo un ruolo pi\u00f9 propagandistico che effettivo visto che l'equipaggio non aveva ancora avuto sufficiente tempo per familiarizzare con la nave. Nel luglio 1950 entr\u00f2 nuovamente in bacino di carenaggio per un turno di lavori di modifica e manutenzione straordinaria, a cui seguirono altre due soste in bacino nell'aprile-giugno e nell'ottobre 1951 seguite da una terza sosta nel giugno 1952. In effetti, l'attivit\u00e0 operativa svolta nei primi anni fu alquanto modesta, funestata da frequenti avarie al sistema di propulsione.\nNel 1953 la nave fu sottoposta a lavori di ammodernamento pi\u00f9 radicali che in passato: l'apparato motore e le caldaie furono completamente revisionati e furono installati al posto dei turboriduttori originali dei nuovi impianti Karkov, capaci di una potenza di ; questi interventi consentirono di riportare la velocit\u00e0 massima della nave su valori superiori ai 27 nodi. Furono completamente sostituiti i generatori Diesel di emergenza e molti altri apparati ausiliari, l'albero di trinchetto fu modificato per alloggiare nuovi sistemi radar Zalp-M sovietici, e il torrione di comando fu modificato per consentire l'installazione di nuovi apparati di comunicazione radio e di una nuova direzione di tiro per i calibri principali. Tutte le mitragliere Breda dell'armamento antiaereo originale furono sbarcate e sostituite da armi sovietiche: in particolare furono imbarcate trenta bocche da fuoco da 37 mm M1939, ventiquattro impianti tipo V-11 (binati e raffreddati ad acqua) con una cadenza di tiro di 320-360 colpi al minuto e sei impianti tipo 70-K (singoli e raffreddati ad aria) con una cadenza di tiro di 150 colpi al minuto.\nNuovi interventi di manutenzione e ammodernamento si svolsero anche nel novembre 1954 e tra il febbraio e il marzo 1955: per quanto economicamente piuttosto costosi, avevano effettivamente migliorato le prestazioni generali di un bastimento varato ben 44 anni prima. Fu registrato un aumento del dislocamento nell'ordine di circa 200 tonnellate con conseguente leggero calo dell'altezza metacentrica della nave, senza che per\u00f2 questo influisse pi\u00f9 di tanto con la stabilit\u00e0 trasversale. Anche in ragione della maggiore dimestichezza acquisita dall'equipaggio (salito a uomini di cui 68 ufficiali e 243 sottufficiali), nel corso della campagna di esercitazioni della flotta della primavera 1955 la \"Novorossijsk\" gioc\u00f2 un ruolo pi\u00f9 funzionale. Il problema principale che comprometteva l'operativit\u00e0 della nave era la scarsa dotazione di munizionamento per i cannoni principali, ridotta a quella consegnata dagli italiani nel 1949 visto che n\u00e9 la Marina n\u00e9 l'Esercito sovietico avevano in uso bocche da fuoco di calibro 320\u00a0mm. Vista l'impossibilit\u00e0, in piena guerra fredda, di acquistare il munizionamento necessario direttamente dall'Italia (Paese ora membro della NATO), furono studiate alcune soluzioni tra cui la sostituzione dei pezzi originari con i cannoni da 305\u00a0mm delle corazzate classe Gangut ormai in via di dismissione; alla fine, si opt\u00f2 per far produrre specificamente all'industria sovietica un lotto di munizioni calibro 320\u00a0mm.\nVisto che il nuovo proiettile da 320\u00a0mm della \"Novorossijsk\" sarebbe risultato la munizione di maggior calibro mai entrata in servizio nelle forze armate sovietiche fino a quel momento, furono formulate speculazioni circa il fatto che questi proiettili potessero essere dotati di una testata nucleare, a modello del \"cannone atomico\" a impiego terrestre M65 in quel momento in sviluppo negli Stati Uniti, trasformando cos\u00ec l'anziana corazzata in un assetto strategico di un certo valore. \u00c8 tuttavia alquanto incerto che una simile possibilit\u00e0 sia mai stata presa in considerazione dai vertici della Voenno-morskoj flot, visto che la tecnologia sovietica dell'epoca non era ancora capace di miniaturizzare le testate nucleari fino alle dimensioni richieste per un proiettile d'artiglieria. In ogni caso, la produzione dei nuovi proiettili da 320\u00a0mm sovietici non risulta sia mai stata avviata in concreto, stante l'improvvisa perdita della \"Novorossijsk\".\nL'affondamento.\nNel tardo pomeriggio del 28 ottobre 1955 la \"Novorossijsk\" gett\u00f2 l'ancora nella baia di Sebastopoli dopo un'esercitazione in Mar Nero con le altre unit\u00e0 della flotta, pronta a partecipare alle celebrazioni per il centenario della fine dell'assedio della citt\u00e0 nel 1855. Con l'ancora di sinistra affondata in mare assieme a un tratto della sua catena, l'unit\u00e0 si ormeggi\u00f2 \"alla boa\", ovvero legandosi con cavi d'acciaio a due grosse boe poste a prua e poppa dello scafo; le boe erano saldamente fissate al fondo del mare con catene d'acciaio. La corazzata occupava il posto d'ormeggio numero 3, situato nella parte centrale della baia a circa 300 metri a nord della riva meridionale, davanti a un ospedale; in quel tratto il mare raggiungeva una profondit\u00e0 di 17-18 metri, di cui circa 10 erano occupati dallo scafo della nave; il fondale era formato da uno strato di fango piuttosto spesso (anche 15 metri) ma poco consistente. Varie altre unit\u00e0 di grosso tonnellaggio della Flotta del Mar Nero si trovavano in quel momento ormeggiate alla boa nella baia di Sebastopoli: le unit\u00e0 pi\u00f9 vicine alla \"Novorossijsk\" erano gli incrociatori a ovest, a est e a nord-est. Circa 240 membri dell'equipaggio erano scesi a terra in licenza subito dopo la cena, ma 200 allievi dell'accademia navale si erano appena imbarcati unitamente ad alcuni tecnici civili, portando a le persone a bordo della nave al momento del disastro; anche il comandante della nave, capitano di 1\u00ba rango Aleksandr Pavlovi\u010d Kuchta, e il suo secondo ufficiale, capitano di 2\u00ba rango Khurshudov, erano scesi a terra, lasciando il comando dell'unit\u00e0 al terzo ufficiale di bordo, capitano di 2\u00ba rango Sebulov.\nAlle 01:31 del 29 ottobre la \"Novorossijsk\" fu scossa da una violenta esplosione verificatasi sotto lo scafo, sul lato di dritta della sezione di prua della nave; l'esplosione, registrata anche dai sismografi della stazione di rilevamento tellurico della vicina citt\u00e0 di Sinferopoli, fu stimata avere una potenza di - chilogrammi di tritolo. L'esplosione non sollev\u00f2 una colonna d'acqua particolarmente rilevante, segno che l'energia dello scoppio era stata assorbita in massima parte dalle strutture dello scafo; fu rilevata solo una modesta fiammata e un breve incendio sulla superficie dell'acqua, attribuiti alla completa distruzione nello scoppio di due imbarcazioni di servizio ormeggiate a fianco della corazzata. L'onda d'urto dell'esplosione si propag\u00f2 principalmente in verticale, poco a dritta della linea della chiglia, provocando una falla della lunghezza di circa 22 metri nel fasciame e perforando tutti i ponti fino a sfogare in alto nel ponte di castello attraverso una fenditura di 14 \u00d7 4 metri slabbrata verso l'esterno, posta di poco davanti alle bocche dei cannoni della torre tripla di prua. L'area interessata dall'esplosione era costituita dalla sezione di prua del vecchio scafo (a cui era stata collegata la nuova prua durante i lavori negli anni 1930) ed era all'epoca occupata da locali di alloggio dell'equipaggio, apparecchiature ausiliarie e alcuni depositi; si stima che tra 50 e 100 marinai persero immediatamente la vita nell'esplosione.\nLo scoppio scardin\u00f2 gran parte delle strutture stagne, in tre minuti la nave accus\u00f2 un appruamento di 3-4 gradi e un inizio di sbandamento sul lato di dritta. Il comandante in capo della Flotta del Mar Nero, il viceammiraglio Viktor Aleksandrovi\u010d Parkhomenko, fu informato alle 01:40 e una ventina di minuti pi\u00f9 tardi raggiunse il luogo unitamente a diversi altri ufficiali di comandi locali: la presenza di un gran numero di ufficiali superiori gener\u00f2 una certa confusione nell'impartire gli ordini durante le operazioni di soccorso. Nonostante l'immersione a prua stesse continuando ad aumentare anche piuttosto rapidamente, Parkhomenko fu rassicurato dalla notizia che, stando ai calcoli del servizio di sicurezza della nave, lo scafo aveva imbarcato solo tonnellate di acqua; in realt\u00e0, come fu poi ricalcolato, nonostante tutte le pompe in funzione a mezz'ora dall'esplosione la nave aveva gi\u00e0 imbarcato circa tonnellate di acqua, pari al 15% del suo dislocamento. Intorno alle 02:00 il comandante delle operazioni della Flotta, capitano di 1\u00ba rango Ov\u010darov, ordin\u00f2 alla \"Novorossijsk\" di mollare gli ormeggi e farsi trainare dai rimorchiatori in un punto di basso fondale dove far adagiare la prua; il bordo del ponte di castello si trovava ormai al livello del mare, mentre il bulbo di prua aveva iniziato a strusciare sul fango del fondale. Il personale delle sale macchine stava tentando di rimettere in pressione le caldaie della nave, spente per la sosta, mentre altri marinai si davano da fare per puntellare le paratie attorno alla zona interessata dall'esplosione; gran parte dell'equipaggio non era per\u00f2 coinvolto nelle operazioni di soccorso e si era raccolto in coperta.\nAlle 03:00 il contrammiraglio Nikolaj Ivanovi\u010d Nikol'skij, capo di stato maggiore della Flotta del Mar Nero, sugger\u00ec di evacuare dalla nave i circa 800 membri dell'equipaggio raccoltisi inoperosi sul ponte, ma Parkhomenko respinse l'idea sostenendo che essa sarebbe servita solo a scatenare il panico; il viceammiraglio non riteneva la corazzata in pericolo di capovolgersi, visto che in quel punto sotto la chiglia si trovavano solo 7 metri d'acqua a fronte di una larghezza massima dello scafo di 28 metri. L'appruamento della nave stava intanto continuando, con l'acqua che lambiva la barbetta della torre tripla di prua e iniziava a penetrare anche dall'alto attraverso lo squarcio nel ponte aperto dall'esplosione; con la prua sempre pi\u00f9 affondata nel molle fango del fondale i rimorchiatori faticavano nel cercare di trainare lo scafo verso sinistra: il tiro dei rimorchiatori e la resistenza dello scafo provocarono un abbattimento della nave sulla sinistra e un progressivo passaggio dello sbandamento dal lato di dritta a quello di sinistra, segno inequivocabile di una pericolosa perdita di stabilit\u00e0 trasversale. Alle 03:30 lo sbandamento verso sinistra aveva ormai raggiunto i 12\u00b0; un quarto d'ora pi\u00f9 tardi Nikol'skij torn\u00f2 a rivolgersi a Parkhomenko chiedendo di evacuare il personale non necessario, solo per ottenere un nuovo rifiuto. Alle 04:15, due ore e quarantacinque minuti dopo l'esplosione, con circa tonnellate di acqua imbarcate lo sbandamento dello scafo tocc\u00f2 i 20\u00b0 e la nave inizi\u00f2 rapidamente a capovolgersi sul lato di sinistra, arrestandosi solo quando le alberature e le sovrastrutture iniziarono a immergersi nella molle fanghiglia del fondo, che oppose solo una modesta resistenza: la rotazione riprese seppur pi\u00f9 lentamente. Alle 22:00 del 29 ottobre, diciotto ore dopo l'esplosione e con uno sbandamento che ormai era arrivato a 172\u00b0, anche la parte inferiore dello scafo scomparve sotto il livello del mare.\nIl rovesciamento della \"Novorossijsk\" fu il peggior disastro navale in tempo di pace della storia della Russia: quando lo scafo inizi\u00f2 a ruotare il personale presente in coperta si gett\u00f2 in mare e fu soccorso dai battelli di salvataggio nelle vicinanze, ma molti marinai furono travolti dalle sovrastrutture della nave che si rovesciava. Dopo il completo rovesciamento solo poche speranze di sopravvivenza rimanevano per gli uomini rimasti all'interno dello scafo: sette marinai furono tratti fuori dai sommozzatori delle squadre di salvataggio entro cinque ore dall'incidente e altri due a ben 50 ore dal rovesciamento, prima che i soccorsi fossero sospesi il 1\u00ba novembre dato che non si udiva pi\u00f9 alcun rumore provenire dall'interno dello scafo. In totale, nel disastro della \"Novorossijsk\" si contarono 609 morti e 48 feriti, appartenenti anche alle squadre di soccorso inviate da altre navi della flotta.\nLa \"Novorossijsk\" fu ufficialmente cancellata dai registri navali sovietici il 4 febbraio 1956. Le complesse operazioni di recupero del relitto presero il via nell'aprile 1957 e, gi\u00e0 il 4 maggio seguente, lo scafo capovolto fu riportato in galleggiamento. Il relitto fu poi portato in una insenatura laterale, raddrizzato e avviato alla demolizione; uno dei pezzi da 320/44 fu conservato come memoriale e rimase esposto presso la scuola equipaggi di Sebastopoli almeno fino al 1971.\nL'inchiesta.\nPer indagare sulla perdita della \"Novorossijsk\", il 1\u00ba novembre 1955 fu nominata una commissione d'inchiesta composta da tecnici navali di lunga esperienza; la commissione era presieduta da Vja\u010deslav Aleksandrovi\u010d Maly\u0161ev, generale del corpo ingegneristico, vicepresidente in carica del Consiglio dei ministri dell'Unione Sovietica e, fino al 1953, ministro dell'industria cantieristica. Maly\u0161ev, che durante la seconda guerra mondiale aveva ricoperto la posizione di commissario del popolo per l'industria pesante, aveva avuto modo di consultare gi\u00e0 nel 1946, durante le trattative di pace con l'Italia, la documentazione tecnica dell'allora \"Giulio Cesare\": in quella occasione Maly\u0161ev si era espresso contro la cessione dell'unit\u00e0, ritenuta superata come strumento bellico, ma le sue rimostranze erano state messe da parte per ragioni di prestigio diplomatico. La commissione si serv\u00ec delle strutture del KGB per interrogare tutti i superstiti dell'equipaggio, nonch\u00e9 i testimoni che avevano assistito all'esplosione da terra e il personale di servizio nella base navale di Sebastopoli; furono inoltre inviati gruppi di palombari e sommozzatori a ispezionare il relitto della corazzata e i fondali del posto d'ormeggio numero 3.\nIl 17 novembre 1955 la commissione present\u00f2 le sue conclusioni al Comitato Centrale del PCUS, subito accettate e approvate. Si ritenne che la perdita della \"Novorossijsk\" non fosse da attribuire ad alcuna esplosione interna, accidentale o meno, ma a un'esplosione subacquea esterna, avvenuta sul fondale e senza contatto con la carena. Furono prese in considerazione quattro possibili cause dell'esplosione: un siluro lanciato da un sommergibile; l'attacco di sommozzatori muniti di cariche esplosive; un'azione di sabotaggio; una mina navale posata sul fondo del posto d'ormeggio. Le prime due ipotesi furono ritenute possibili in teoria, visto lo stato di trascuratezza delle difese subacquee della base, ma furono entrambe scartate per varie ragioni: la conformazione della falla aperta nello scafo era incompatibile con l'impatto di un siluro, mentre il quantitativo di esplosivo normalmente trasportabile da una squadra di assaltatori subacquei era di gran lunga inferiore a quello necessario per generare l'esplosione che aveva affondato la nave (stimato in - chilogrammi di tritolo). L'impiego di sommergibili e sommozzatori d'assalto richiedeva poi l'attuazione di procedure complesse, come l'utilizzo di basi intermedie o di navi d'appoggio e la raccolta di informazioni di intelligence sulle difese del porto, tutti fattori difficili da occultare (a maggior ragione nelle vicinanze di una base navale di prim'ordine come Sebastopoli, ben sorvegliata dai servizi di controspionaggio sovietici) e comunque necessitanti del coinvolgimento diretto o indiretto di uno o pi\u00f9 governi stranieri, inclusi quelli degli Stati affacciati sul Mar Nero: fu ritenuto del tutto inverosimile che un governo potesse rischiare di scatenare una guerra con l'Unione Sovietica, una potenza nucleare, solo per affondare una nave obsoleta e di ridotto impiego bellico. L'ipotesi del sabotaggio, eventualmente tramite una carica esplosiva nascosta nello scafo prima della consegna dell'unit\u00e0 ai sovietici, fu scartata perch\u00e9 avrebbe necessariamente comportato un'esplosione interna, quando l'analisi del relitto indicava chiaramente un'esplosione esterna.\nL'affondamento della \"Novorossijsk\" fu quindi attribuito alla detonazione di una mina navale abbandonata sul fondo del posto d'ormeggio numero 3, un residuato dell'occupazione tedesca di Sebastopoli durante la seconda guerra mondiale e sfuggita alle pur numerose operazioni di sminamento condotte dai sovietici dopo la liberazione della citt\u00e0 il 9 maggio 1944. Gli esperti della commissione identificarono l'ordigno come una mina tedesca tipo RMH, posabile da mezzi di superficie e contenente una carica di 800 chili di tritolo con l'aggiunta per\u00f2 di additivi che ne aumentavano il potere esplodente a quello corrispondente a - chilogrammi di tritolo, oppure una mina tedesca tipo LMB, anche aviolanciabile e dotata di una carica di 705 chilogrammi di tritolo parimenti arricchiti. Entrambe le armi, gi\u00e0 rinvenute in passato dai sovietici nella baia, erano attivate da acciarini a induzione magnetica (capaci cio\u00e8 di rilevare il campo magnetico generato dallo scafo ferroso di una grande unit\u00e0 navale) o acustica. L'ipotesi della mina presentava alcuni punti non chiari: tutt'e due erano alimentate da batterie della durata massima stimata di 9 anni, ma erano passati almeno 11 anni dall'ultima occasione in cui i tedeschi avevano potuto minare la baia di Sebastopoli; prima del 29 ottobre 1955, inoltre, il posto d'ormeggio numero 3 era stato utilizzato senza alcun incidente almeno 134 volte da unit\u00e0 navali anche di grosso tonnellaggio, inclusa la stessa \"Novorossijsk\" in dieci occasioni diverse. Tra le varie ipotesi prese in considerazione per spiegare questi fenomeni, la pi\u00f9 convincente fu ritenuta quella del blocco dell'\"orologio degli scatti\" degli ordigni: le mine erano infatti dotate di un congegno che le faceva detonare solo dopo un numero prefissato e variabile di attivazioni o ad alcune ore di distanza dall'attivazione, in modo da renderne pi\u00f9 difficile l'eliminazione tramite strumenti di dragaggio magnetico; si suppose che nella mina in questione il congegno si fosse bloccato al momento della posa o subito dopo, lasciando l'ordigno silente per anni finch\u00e9 non era stato risvegliato dall'urto con un'ancora o la sua catena, ad esempio durante le ultime operazioni di ormeggio della \"Novorossijsk\".\nFurono trovate alcune prove indirette a sostegno dell'ipotesi della mina. Campagne di dragaggio effettuate subito dopo l'incidente portarono al rinvenimento di 19 mine tedesche ad attivazione magnetica affondate nel fango della baia di Sebastopoli, di cui tre poste nel raggio di 50 metri dal posto d'ormeggio numero 3, per quanto non sia chiaro quante di queste armi fossero ancora in qualche modo attive. Tecnici sovietici simularono poi in due occasioni l'esplosione di una mina, equivalente per caratteristiche a quelle tedesche, contro scafi di navi in disuso e nelle stesse condizioni della \"Novorossijsk\": i danni rilevati sui relitti delle navi impiegate per i test furono considerati del tutto analoghi a quelli rinvenuti sulla corazzata.\nEsaurita l'indagine sulle cause dell'affondamento, la commissione pass\u00f2 quindi a esaminare le vicende e i comportamenti degli ufficiali in comando al momento del disastro. Tanto il comando di bordo quanto il comando della Flotta del Mar Nero furono indicati come responsabili delle poco efficaci misure di sicurezza adottate per contrastare l'affondamento della nave: furono criticati in particolare il ritardo con cui era stato ordinato il rimorchio della corazzata su bassi fondali e la lentezza con cui erano state condotte le manovre medesime, oltrech\u00e9 l'atteggiamento noncurante e superficiale tenuto dal viceammiraglio Parchomenko, in particolare circa la mancata evacuazione dell'equipaggio e la conseguente grave perdita di vite umane. In ragione di questi rilievi, l'8 dicembre 1955 Parchomenko ricevette un rimprovero solenne e fu sollevato dal comando della flotta; retrocessi di grado e dimessi dal servizio attivo furono inoltre il contrammiraglio Nikol'skij, il comandante della nave Kuchta, il suo secondo Khurshudov (assenti al momento del disastro) e il contrammiraglio Anatolij Aleksandrovi\u010d Galickij, comandante della 24\u00aa Divisione tutela delle acque e responsabile delle operazioni di dragaggio a Sebastopoli.\nAltra vittima illustre del disastro fu l'ammiraglio della flotta Nikolaj Gerasimovi\u010d Kuznecov, comandante in capo della Marina sovietica: eroe dell'Unione Sovietica e alla guida delle forze navali ininterrottamente dal 1939 (salvo una breve parentesi di caduta in disgrazia tra il 1946 e il 1951), Kuznecov aveva curato i piani di riarmo navale e di nuove costruzioni dell'URSS durante la prima fase della guerra fredda, scontrandosi spesso con gli orientamenti tenuti dall'allora ministro della difesa, il potente maresciallo Georgij Konstantinovi\u010d \u017dukov, e dal nuovo segretario generale del PCUS Nikita Sergeevi\u010d Chru\u0161\u010d\u00ebv. In particolare, pur non opponendosi allo sviluppo di una moderna forza subacquea, Kuznecov aveva propugnato strenuamente la contemporanea realizzazione di grandi navi da combattimento di superficie come portaerei, navi da battaglia e incrociatori armati di cannoni. Il disastro di Sebastopoli fu subito usato a pretesto dalla dirigenza sovietica per sbarazzarsi di Kuznecov: l'8 dicembre 1955 \u017dukov obblig\u00f2 l'ammiraglio a lasciare la guida della Marina, contemporaneamente fu retrocesso al grado di viceammiraglio e avviato al pensionamento anticipato. Sotto il suo nuovo comandante, l'ammiraglio Sergej Georgievi\u010d Gor\u0161kov, la Marina sovietica cambi\u00f2 immediatamente orientamento: nel corso del 1956 le rimanenti navi da battaglia, gli incrociatori pi\u00f9 vecchi e le unit\u00e0 di preda bellica furono ritirate dal servizio e avviate alla demolizione, mentre i programmi di costruzione navale virarono decisamente verso la realizzazione di una grande forza di sottomarini a propulsione nucleare e unit\u00e0 navali leggere armate di missili; trascorsero quasi venti anni prima che l'Unione Sovietica mettesse in cantiere unit\u00e0 da combattimento di superficie dal dislocamento superiore alle tonnellate. Ritiratosi a vita privata, Kuznecov fu riabilitato solo nel 1988, ben 33 anni dopo l'affondamento della \"Novorossijsk\" e 14 anni dopo la sua morte, avvenuta nel 1974.\nLe risultanze della commissione Maly\u0161ev non furono divulgate all'opinione pubblica e il governo sovietico fece scendere su tutta la vicenda una cortina di silenzio. Ufficialmente, la perdita della corazzata fu attribuita a un'esplosione causata dallo scoppio a bordo di un incendio accidentale, una delle ipotesi circolate nell'immediatezza dei fatti e poi continuamente riproposta dalla dirigenza sovietica negli anni a venire; bench\u00e9 l'ipotesi della mina fosse stata apertamente formulata da molte pubblicazioni specializzate nel settore navale edite in Occidente, la versione dell'incendio accidentale rimase in vigore in Unione Sovietica almeno fino alla fine degli anni 1980. Ai superstiti del disastro fu imposto di mantenere il silenzio sulla vicenda e, nonostante la segnalazione di diversi atti di coraggio durante le operazioni di soccorso, nessuno dei soccorritori ricevette un'onorificenza per questo; solo nel 1996 l'allora Presidente della Federazione Russa Boris Nikolaevi\u010d El'cin decor\u00f2 sette marinai superstiti della corazzata.\nSpeculazioni e teorie del complotto.\nDopo la dissoluzione dell'Unione Sovietica nel 1991, presero a fiorire in merito all'affondamento della \"Novorossijsk\" una serie di teorie \"alternative\" che rifiutavano le conclusioni della commissione Maly\u0161ev e tentavano di dare una diversa spiegazione delle cause dell'incidente; queste ricostruzioni, riprese e diffusesi sui mezzi di comunicazione di massa tanto in Russia quanto in Italia, si incentravano sull'attribuire l'affondamento della corazzata a un atto di sabotaggio, generalmente a opera di incursori italiani desiderosi di \"vendicare\" l'onta della cessione della nave all'Unione Sovietica. Nessuno degli autori di queste ipotesi alternative \u00e8 mai stato in grado di produrre prove documentali di alcun tipo a sostegno delle sue tesi, e pertanto queste ricostruzioni sono considerate come mere teorie del complotto o speculazioni fantasiose.\nL'ipotesi dell'atto di sabotaggio operato dagli italiani, se si escludono alcune dicerie non controllate sorte negli ambienti navali sovietici gi\u00e0 nel 1964, sembra abbia avuto origine da un volume, \"Il mistero della fine del \"Novorossijsk\"\", pubblicato nel 1991 da B. A. Karzhavin, un ex ufficiale della Voenno-morskoj flot: riesaminando criticamente le ricostruzioni della commissione Maly\u0161ev, l'autore tent\u00f2 di smontare la tesi dell'affondamento a opera di una mina (che per ammissione della stessa commissione presentava alcuni punti non del tutto chiari) e ripropose quella di un attacco da parte di sabotatori subacquei; Karzhavin formul\u00f2 una ricostruzione, completamente priva di fonti documentali a suo supporto, secondo cui la missione di sabotaggio sarebbe stata portata a termine da un gruppo di ex membri della X\u00aa Flottiglia MAS, comandati da Junio Valerio Borghese e condotti sul posto da alcune navi mercantili italiane che in quel periodo si erano recate nei porti della Crimea. La ricostruzione di Karzhavin non era convincente n\u00e9 sul piano tecnico n\u00e9 tantomeno su quello politico-strategico, ma fu comunque ripresa dallo storico russo Nikolaj \u010cercha\u0161in in un articolo per la rivista \"Sover\u0161enno sekretno\", pubblicato nell'aprile 1992 e ripreso anche dalla stampa italiana. \u010cercha\u0161in elenc\u00f2 anche i nomi dei membri del presunto commando che, agli ordini di Borghese, avrebbe condotto il sabotaggio: Gino Birindelli, Elios Toschi, Eugenio Wolk e Luigi Ferraro, tutti veterani della X\u00aa Flottiglia MAS. Oltre a non portare prove a sostegno, la tesi di \u010cercha\u0161in presentava notevoli incoerenze: come il fatto che, nel 1955, Birindelli aveva ormai pi\u00f9 di 45 anni, et\u00e0 poco compatibile con gli sforzi necessari per condurre una prolungata operazione di sabotaggio subacquea. Lo stesso Birindelli, intervistato dal \"Corriere della Sera\", sment\u00ec categoricamente le ricostruzioni di \u010cercha\u0161in.\nL'ipotesi del sabotaggio subacqueo condotto dagli italiani fu varie volte ripresa dalla stampa russa, citando anche il presunto coinvolgimento di altre nazioni straniere e, segnatamente, del Regno Unito, visto che la Royal Navy era la sola forza navale all'epoca dotata delle conoscenze tecniche necessarie per condurre una simile operazione. Nel 1999 il quotidiano \"Segodnia\" sostenne che l'azione rientrava in un pi\u00f9 ampio piano di invasione dell'Unione Sovietica, bloccato dalla NATO all'ultimo momento. Nel 2005 invece, in occasione del cinquantenario del disastro, la rivista russa \"Itoghi\" sostenne in un articolo, poi ripreso dal quotidiano \"Il Secolo XIX\", che il sabotaggio della \"Novorossijsk\" fu attuato dai servizi segreti italiani (sempre tramite reduci della X\u00aa Flottiglia MAS) per conto della NATO, al fine di impedire che la corazzata potesse essere equipaggiata di armi nucleari. La rivista sostenne che l'unico tra i protagonisti di quell'impresa ancora in vita, di cui tuttavia non veniva fornita l'identit\u00e0, avrebbe raccontato i particolari dell'azione a un ex-ufficiale sovietico conosciuto casualmente durante una vacanza in Florida.\nNell'ottobre 2013 l'ammiraglio in pensione Nikolai Titorenko pubblic\u00f2 un volume dedicato nuovamente al tentativo di smontare la \"teoria della mina\" e sostenere quella del sabotaggio. Riprendendo la ricostruzione gi\u00e0 fatta dalla rivista \"Itoghi\" nel 2005, dettagliata ma completamente priva di fonti a supporto, Titorenko sostenne che l'affondamento fu opera di una squadra di otto sommozzatori italiani, reduci della X\u00aa Flottiglia MAS e reclutati da una non meglio specificata organizzazione anticomunista appoggiata dal governo italiano dell'epoca: la squadra sarebbe arrivata nel Mar Nero nascosta su un mercantile italiano, sarebbe arrivata sottocosta a bordo di un minisommergibile e avrebbe stabilito una piccola base d'appoggio a terra da cui condurre il sabotaggio, tornando poi a operazione conclusa a bordo di un nuovo mercantile di passaggio. Alla teoria del sabotaggio italiano fu dedicato anche il volume \"Il mistero della corazzata russa. Fuoco, fango e sangue\", pubblicato nel 2015 dal giornalista italiano Luca Rebustini: l'autore tent\u00f2 di dare solidit\u00e0 alla teoria sia citando un'intervista rilasciata nel 2013 da Ugo D'Esposito, un ultranovantenne reduce della X\u00aa Flottiglia MAS che sosteneva la tesi del sabotaggio pur dichiarando di non aver fatto parte della presunta squadra di sabotatori, sia riferendo della presenza sui mercantili in navigazione nel Mar Nero di personale della Marina Militare impegnato in attivit\u00e0 di monitoraggio delle comunicazioni sovietiche, fatti gi\u00e0 noti agli storici e comunque non riferibili temporalmente all'epoca del disastro di Sebastopoli.\nLa \"Giulio Cesare\" nella cultura di massa.\nLe vicende del trasferimento della corazzata da Pola a Malta nel settembre 1943 sono rievocate in forma romanzata nel film italiano \"Fantasmi del mare\" del 1948, regia di Francesco De Robertis."}
{"id": "1388837", "revid": "123729541", "url": "https://it.wikipedia.org/wiki?curid=1388837", "title": "George Eastman", "text": ""}
{"id": "1388838", "revid": "1821847", "url": "https://it.wikipedia.org/wiki?curid=1388838", "title": "Howeytat", "text": "Gli \u1e24uway\u1e6d\u0101t o \u1e24owey\u1e6d\u0101t sono una trib\u00f9 araba gravitante nelle regioni steppose site fra il nord dell'Arabia Saudita, la Giordania, la Palestina e l'Egitto.\nSono noti per aver preso parte, sotto la guida del loro capo \u02bfAwda Ab\u016b T\u0101yy, alle vicende belliche legate alla rivolta araba condotta contro gli ottomani dall'emiro Fay\u1e63al e da Lawrence d'Arabia, nel corso della prima guerra mondiale."}
{"id": "1388839", "revid": "64525", "url": "https://it.wikipedia.org/wiki?curid=1388839", "title": "3000 m piani", "text": ""}
{"id": "1388841", "revid": "64525", "url": "https://it.wikipedia.org/wiki?curid=1388841", "title": "1500 m piani", "text": ""}
{"id": "1388844", "revid": "91475", "url": "https://it.wikipedia.org/wiki?curid=1388844", "title": "Nervi encefalici", "text": ""}
{"id": "1388849", "revid": "287204", "url": "https://it.wikipedia.org/wiki?curid=1388849", "title": "Cacao (Guyana francese)", "text": "Cacao \u00e8 un villaggio della Guyana francese sul fiume Comt\u00e9 affluente del Mahury, fondato negli anni settanta da profughi indocinesi di etnia Hmong (come la cittadina di Yahowey) sulle vestigia di un dell'antico bagno penale fondato a sua volta sul villaggio della piantagioni di cacao chiamato \"habitation de Sainte-Marie des cacaos\"; la cittadina conta oggi alcune centinaia di abitanti.\nFa parte del comune di Roura, anche se dista un centinaio di chilometri dal capoluogo. Da alcuni anni la popolazione chiede di fondare un nuovo comune vista la distanza e le difficolt\u00e0 di comunicazione con il capoluogo. Principale fonte economica sono le coltivazioni di ortaggi che quotidianamente vengono venduti sui banchi dei mercati di Caienna e delle principali citt\u00e0 della Guyana. Molto pittoresco il mercato che si svolge la domenica dove si possono gustare piatti tipici indocinesi."}
{"id": "1388858", "revid": "1543377", "url": "https://it.wikipedia.org/wiki?curid=1388858", "title": "Mitsubishi A", "text": "La Mitsubishi Model-A fu la prima autovettura prodotta dalla casa automobilistica giapponese \"Mitsubishi Shipbuilding Co.\" (quella che evolse e oggi \u00e8 conosciuta come Mitsubishi Motors Corporation) dal 1917 al 1921.\nNel 1917 la Mitsubishi Shipbuilding and Engineering Company (divisione della Mitsubishi) present\u00f2 infatti la \"Tipo A\".\nContesto.\nProgettata quale vettura destinata soprattutto ai notabili del paese si presentava con una carrozzeria torpedo a quattro porte e sette posti ed era costruita interamente a mano.\nMeccanicamente era dotata di un motore 4 cilindri in linea da 2,8 l montato in posizione anteriore ed erogante 26 kW (35 cv) mentre la trazione era sulle ruote posteriori.\nPresso i cantieri navali del gruppo Mitsubishi a K\u014dbe ne vennero costruiti solo 22 esemplari in totale, avendo anche rilevato il costo troppo elevato della costruzione artigianale in confronto al resto della produzione mondiale del periodo. La \"A\" rester\u00e0 anche l'unico modello di automobile costruito dalla casa sino al 1960 con la presentazione della Mitsubishi 500; per oltre trent'anni saranno i veicoli commerciali i punti di forza dell'azienda.\nNel 1972, utilizzando i pezzi d'epoca, la Mitsubishi ha assemblato una replica della Model A per esporlo nel museo aziendale, utilizzando per\u00f2 una versione leggermente pi\u00f9 corta del telaio e un propulsore di cilindrata minore rispetto all'originale, oltremodo raffreddato a liquido."}
{"id": "1388867", "revid": "98077", "url": "https://it.wikipedia.org/wiki?curid=1388867", "title": "Asina di Balaam", "text": ""}
{"id": "1388868", "revid": "712828", "url": "https://it.wikipedia.org/wiki?curid=1388868", "title": "Torri e palazzi dei Roero", "text": "Le torri e i palazzi dei Roero in Asti sono edifici medievali ubicati nel Rione San Martino-San Rocco, nell'area compresa tra piazza San Giuseppe, via Roero, via Quintino Sella e piazza San Martino.\nI Roero, o \"Rotari\" una delle maggiori famiglie della nobilt\u00e0 appartenente alle casane astigiane, cominciarono ad occupare l'area all'inizio del XIII secolo e, grazie all'aumento dei propri profitti ottenuti dal commercio e dal prestito di denaro su pegno, aumentarono in modo esponenziale la colonizzazione dell'area. Sul finire del XIII secolo, il Comune di Asti, grazie al finanziamento delle famiglie mercatali fu in grado di tessere una proficua rete di alleanze e accordi commerciali. La lega che il Comune strinse con Pavia, Genova e il Marchese di Saluzzo, port\u00f2 alla disfatta dell'esercito Angioino e gli permise di dominare sulla maggior parte del Piemonte centro-meridionale. L'aumento del peso politico astigiano sul Piemonte port\u00f2 di conseguenza un aumento demografico e urbanistico della citt\u00e0 di Asti per tutto il XIV secolo.\nLa carta del Laurus del XVII secolo mostra quante ancora erano le caseforti e le torri nell'abitato cittadino e lascia solamente ipotizzare quale fosse il reale assetto urbano nel periodo di massima espansione trecentesco.\nAnche la densit\u00e0 delle abitazioni dei Roero presenti nella zona di San Martino aument\u00f2 proporzionalmente all'influenza e all'espansione della famiglia. Il potere dei Roero divenne tale che nel XIV secolo ospitarono l'imperatore Enrico VII di Lussemburgo.\nAl termine del soggiorno, l'Arrigo di dantesca memoria in segno di riconoscenza elarg\u00ec alcuni privilegi che permisero alla Contrada di essere considerata un territorio \"franco\" e inviolabile rispetto agli altri quartieri cittadini assumendo una connotazione di extraterritorialit\u00e0.\nAnche sotto l'imperatore Carlo V, la famiglia ebbe particolari privilegi. Ad essa venne concesso di dare diritto d'asilo in un loro palazzo della Contrada.\nLa zona per secoli venne indicata come contrada Roera e il toponimo rimase fino alla fine dell'Ottocento.\nIl rione di San Martino.\nNel periodo comunale, il passaggio dall'attivit\u00e0 commerciale delle merci a quella del denaro, comport\u00f2 ad Asti un accentramento della ricchezza attorno a un gruppo limitato di famiglie (le casane) che finirono per caratterizzare e modificare anche il tessuto urbano della citt\u00e0.\nQuesti gruppi familiari si organizzarono in subsistemi costituiti da caseforti, collegate tra di loro da cortine murarie e protette da torri, a costituire un insieme urbano pi\u00f9 vasto, gravitante sui rioni, nel cui ambito vigeva il potere di uno specifico gruppo familiare e dei suoi alleati.\nLa costruzione delle torri divent\u00f2 anche il metro visivo dell'ascesa \"sociale\" del casato. Esse erano sicuramente utili per la difesa, ma vi si ricorreva soprattutto per dimostrare la propria disponibilit\u00e0 economica e per autocelebrare il proprio peso politico.\nI Roero si stabilirono nel rione San Martino, uno dei quartieri pi\u00f9 antichi della citt\u00e0. Infatti, ancora negli statuti del 1379, il rione, riferendosi alla antica forma \"urbis\" della \"civitas\", era considerato come uno dei due centri di aggregazione dell'antica citt\u00e0 romana.\nSituato a sud-ovest della citt\u00e0, il rione si svilupp\u00f2 intorno ad alcune realt\u00e0 urbanistiche, punti di aggregazione militare e socio-religiosa, presenti in quella zona: la porta di San Martino, la chiesa di Sant'Ilario e la chiesa di san Martino.\nLa porta di San Martino, localizzata allo sbocco tra via Grassi e via XX Settembre, nella zona meridionale della citt\u00e0, sorgeva a fianco della attuale chiesa di San Rocco.\nLa porta, per giurisdizione era articolata in alcune contrade o \"vicinie\" a connotazione principalmente aristocratica:\nOltrepassando la porta di San Martino, si raggiungeva il fossato di demarcazione delle mura, costituito dalla bealera antica, che era il primo sistema di irrigazione cittadino e anche un importante accesso fluviale per le merci che da l\u00ec potevano raggiungere il fiume Tanaro.\nDa qui in poi, fino al fiume Borbore, si estendeva il territorio del borgo di San Martino, ricco di botteghe di tintori e conciatori, che, al contrario del rione, aveva una forte connotazione popolare.\nLa contrata Rotariorum.\nLa contrada Roera cominci\u00f2 a formarsi nel XIII secolo. Le prime famiglie dei Roero iniziarono a spostarsi dalla zona di Porta Vivarii di San Paolo, nel quartiere della Porta di San Martino, assestandosi principalmente lungo l'asse dell'attuale via Roero.\nLe case dei Roero erano disposte a partire dalla Porta di San Martino lungo tutta la contrada, fino in prossimit\u00e0 della contrada maestra (l'odierno corso Alfieri) ai confini con le propriet\u00e0 della famiglia Re.\nAll'inizio del Trecento lo spostamento della famiglia nella zona di San Martino era praticamente completato.\nLa tipologia delle abitazioni riprendeva quella classica della casaforte medievale, costituita dalla residenza nobiliare, la torre, il rustico, il giardino e l'orto interno.\nQuesti edifici, indipendenti tra di loro, si dotarono di una cortina muraria quando nel XIII secolo, con l'intensificarsi delle lotte tra il partito guelfo e quello ghibellino, nacque la necessit\u00e0 di fortificare e proteggere le propriet\u00e0.\nIn questo periodo, l'imperatore Enrico VII di Lussemburgo venne ospitato per pi\u00f9 di un mese nella casa di Tommaso di Aicardo Roero, potente capo ghibellino.\nL'imperatore, riconoscente ai Roero per l'ospitalit\u00e0 ricevuta, concesse alla famiglia astigiana alcuni privilegi tra i quali quello di inibire il transito alle processioni funebri, vietare la costruzione di carceri nella loro contrada, concedere la grazia ogni anno a tre giustiziandi e di considerare il loro palazzo luogo d'asilo inviolabile a ogni persona.\nQuesto confer\u00ec alla zona uno \"status\" di \"extraterritorialit\u00e0\", a quel tempo privilegio esclusivo delle strutture religiose.\nPalazzi Roero in piazza San Martino.\nIl complesso Roero di Monteu.\nNel 1299, un ramo dei Roero fu investito dal vescovo di Asti, il beato Guido da Valperga, dei luoghi di Monteu, Santo Stefano Belbo e Castagnito.\nIl palazzo che si trova in piazza San Martino angolo via Roero venne acquistato dalla famiglia intorno al XIV secolo. \u00c8 sicuramente il palazzo pi\u00f9 rappresentativo della contrada. Stefano Giuseppe Incisa nel XIX secolo lo consider\u00f2 uno dei palazzi medioevali meglio conservati della citt\u00e0.\nIl nucleo originale del complesso \u00e8 costituito da tre edifici della met\u00e0 del XIII secolo, che avevano in origine l'ingresso sul vicolo che li separava dalla chiesa di San Martino, un tempo con la facciata rivolta verso i palazzi a creare una piazzetta.\nVerso la fine del XIII secolo avvenne la costruzione della torre centrale, vero punto di raccordo degli edifici circostanti.\nTutto l'isolato venne rialzato con la costruzione di due piani comprendenti ciascuno tre bifore \"a ghiera concava\" bianco-rossa, tipici dell'architettura astigiana, dando vita ad un tipico \"palatium\" trecentesco.\nLa torre di 7,50 metri di lato appartiene al \"secondo periodo\".\nUn tempo di otto piani, presenta in corrispondenza degli spigoli, dei mattoni di coloritura pi\u00f9 chiara, tipici nell'architettura astigiana del Duecento.\nIl piano terra presenta ancora una volta a crociera con costoloni cilindrici che decorrono verso il centro, ove si trova una chiave a forma di rosone.\nAbbelliscono la torre le decorazioni pittoriche, raffiguranti lo stemma dei Roero e la cima \u00e8 caratterizzata da tre fasce di archetti terminanti nella merlatura.\nNel periodo napoleonico, il palazzo divenne sede della prefettura con gli alloggi del Prefetto.\nNel 1804, il palazzo accolse papa Pio VII durante il suo viaggio verso la Francia per incoronare Napoleone Bonaparte Imperatore dei francesi.\nNel 1814 la torre venne abbassata e portata all'attuale altezza.\nPalazzo dei Roero di Settime e di Mombarone.\nSul lato occidentale di piazza San Martino si trova l'imponente palazzo settecentesco che continua per tutto l'isolato, seguendo via Malabayla fino alla congiunzione di via Asinari.\nIl Gabiani colloca il nucleo centrale del palazzo tra le migliori caseforti cittadine del XIII secolo.\nIn realt\u00e0, la costruzione settecentesca \u00e8 il frutto di alcuni accorpamenti effettuati durante i secoli.\nLa caduta degli intonaci e il degrado avvenuto nell'ultimo quarto del XX secolo, rivelarono che nell'area del palazzo vi erano ben sette corpi di fabbrica.\nNel XVI secolo, l'isolato risultava suddiviso in due grandi propriet\u00e0: la pi\u00f9 occidentale, verso via Asinari, costituita da un edificio formato dai corpi di fabbrica V, VI, VII, appartenne alla stirpe dei Mombarone; la pi\u00f9 orientale, verso piazza San Martino, appartenne al ramo dei Settime ed era formata dagli altri edifici.\nGli edifici delle due propriet\u00e0, con l'unificazione delle due famiglie in un'unica stirpe detta \"di Settime e Mombarone\", vennero accorpati nel XVIII secolo in un solo fabbricato, non intaccandone l'impianto strutturale, ma costruendo esternamente un'unica facciata barocca che si affaccia su piazza San Martino.\nNel XVIII secolo, la propriet\u00e0 pass\u00f2 al nobile Antonio Gaspare Guidobono Cavalchini, gentiluomo di corte del re di Sardegna, che sposando la baronessa Felicita Maria Roero assunse il titolo di Roero di San Severino.\nIl palazzo infine pass\u00f2 alla famiglia Pogliani e all'inizio del XX secolo venne adibito come sede della sotto-prefettura e degli uffici di Pubblica Sicurezza.\nPalazzi Roero in via Roero.\nPalazzo e torre Roero di Monticello e di Piea, poi Musso-Isnardi.\nQuesto palazzo si trova sul lato occidentale di via Roero dopo piazza San Martino, all'angolo con via Q. Sella.\nL'abate Incisa scrive che questo edificio in antichit\u00e0 apparteneva ai Roero senza per\u00f2 menzionarne il ramo familiare. In una planimetria del XVII secolo, conservata presso la parrocchia di San Martino, \u00e8 scritto che l'edificio apparteneva ai conti Roero di Monticello e di Piea.\nNella pianta del Theatrum del 1700 si nota che il palazzo, ora completamente rimaneggiato, era fornito all'angolo sud-est di una larga torre simile a quella dei Monteu e una torre pi\u00f9 piccola adiacente. Questo perch\u00e9 il palazzo era in una posizione strategica di difesa della contrada.\nIl piano nobile del palazzo presenta ancora i soffitti decorati da stucchi del XVIII secolo. Le decorazioni, probabilmente, vennero commissionate dalla famiglia Cacherano della Rocca che rilev\u00f2 la propriet\u00e0 in quel periodo.\nPalazzo dei Roero di Calosso e di Cortanze.\nAll'angolo di via Roero e via Q. Sella, attiguo al Palazzo e torre Roero di Cortanze, troviamo un fabbricato medievale, denominato dal Gabiani \"Palazzo Roero di Calosso e di Cortanze\".\nIl palazzo era in origine di propriet\u00e0 del maresciallo e vicer\u00e9 di Sardegna Tomaso Ercole, conte di Calosso.\nIn occasione dell'investitura del titolo marchionale di Cortanze, il palazzo prese la denominazione di Calosso-Cortanze.\nIl palazzo, vittima dei continui rimaneggiamenti degli ultimi secoli, mantiene ancora parte della struttura originaria del \"palaxetum\" al punto tale da fare supporre che fosse costituito da due bracci ortogonali (uno in via Q. Sella e uno in via Roero), con al centro dell'angolare una torre simile a quella ancora presente in corrispondenza dell'altro Palazzo dei Roero di Cortanze, all'angolo con via San Martino. Il palazzo pass\u00f2 in propriet\u00e0 del canonico Francesco Oronzo Cagna e, nel 1814, venne ceduto al medico Bruno.\nPalazzo di Monticello e di Piea con il salone dei \"giochi equestri\".\nL'edificio, all'altezza del numero civico 60 di via Roero, \u00e8 formato da due maniche ortogonali unite a un terzo edificio mediante uno scalone secentesco.\nLa prima manica, quella parallela a via Roero, \u00e8 a pianta rettangolare, costituita da tre piani di cui gli ultimi due frutto di un'elevazione trecentesca.\nIl secondo piano presenta tre bifore riscoperte solo ultimamente nel corso di una recente ristrutturazione.\nLe bifore, costruite in cotto e arenaria, presentano le lunette decorate con le tre ruote dello stemma dei Roero.\nAl piano nobile il soffitto \u00e8 decorato con fregi e stucchi settecenteschi.\nQuesto soffitto cela una volta, praticamente inaccessibile, costituita da una soffittatura lignea e riccamente decorata con pavoni, animali fantastici, imprese e trofei floreali di fattura cinquecentesca.\nLa seconda manica, ortogonale e addossata al lato nord della precedente, \u00e8 di importanza ed estensione minore: probabilmente venne costruita dai Roero nel quadro generale di ammodernamento e ampliamento dell'edificio. Da segnalare sono le monofore a sesto acuto con ghiera semplice e bicolore. A questi due edifici \u00e8 unito un terzo, sempre in posizione ortogonale, tramite uno scalone secentesco.\nIl soffitto ligneo di questo terzo edificio \u00e8 di struttura arcaica, con travoni in legno incassati nel muro senza il sostegno di mensole.\n\u00c8 completamente decorato con scene trecentesche di torneo, emblemi, motti ed imprese araldiche.\nSui travi lignei sono raffigurati dei cavalieri da torneo con armature del primo Trecento con lancia in resta su cavalli lanciati al galoppo.\nSul cornicione del soffitto sono raffigurati nove cavalieri privi di armatura, ma con cavalli riccamente ingualdrappati. Questi personaggi raffigurati, che in origine dovevano essere pi\u00f9 di un centinaio, inalberano degli scudi tra cui uno raffigurante uno stemma dei Roero e un altro un grande giglio di Francia.\nPer gli affreschi raffiguranti le scene da torneo e le imprese cavalleresche, Bera lo definisce il salone dei \"giochi equestri\".\nSu tutto il soffitto campeggiano gli stemmi dei Roero con il motto: \"DE TOUT \u00c0 SON PLAISIR\" (tutto a suo piacere).\nAnche le finestre, nei loro stromboli interni, sono completamente affrescate da losanghe con all'interno leoni araldici.\n\u00c8 sicuramente la sala magna trecentesca pi\u00f9 importante della citt\u00e0.\nVista la ricchezza delle decorazioni, il cavaliere con il giglio, e la presenza di un motto francese diverso da quello della famiglia, il Bera suppone che questa dimora possa essere stata l'alloggio di Enrico VII di Lussemburgo giunto ad Asti nel 1310 e fermatosi per quasi un mese.\nPalazzo Roero e Tomatis di Chiusavecchia.\nDi fronte alla \"casa dei giochi equestri\" vi \u00e8 il palazzo pervenuto nel XVIII secolo ai conti Tomatis.\nQuesto edificio, ormai completamente rimaneggiato, faceva parte di un agglomerato pi\u00f9 vasto che nella sua parte meridionale venne ceduto ai Carmelitani per il proprio convento e la chiesa di San Giuseppe.\nL'isolato, nella sua totalit\u00e0, comprendeva le vie Roero, Sella, Scarampi, congiungendosi a sud in piazza san Giuseppe.\nQuesto isolato era simile a quello di fronte e, dalla carta del Theatrum, si notano ancora nel XVII secolo i palazzi dei Roero di Poirino, dei Roero di Calosso e il convento dei Carmelitani calzati detti Teresiani.\nLe prime propriet\u00e0 utilizzate dai Carmelitani dovevano essere state dei Roero Sanseverino di Revigliasco.\nA loro apparteneva un decadente e abbandonato edificio tardo-medievale di tre piani, dotato di torre, con giardino, portico e colonnato.\nAl primo piano del palazzo, verso la strada, era presente una galleria di cinque archi con quattro colonne di pietra. Alcuni saloni erano stati adibiti in passato a mulini.\nDa questo palazzo si ricav\u00f2 la prima chiesa dell'ordine, la cui consacrazione avvenne il 12 agosto 1646 a lavori ancora in corso, terminati nel 1647.\nI Carmelitani costruirono in seguito anche il monastero, grazie al dono nel 1660 del duca Carlo Emanuele II di Savoia di alcune case di sua propriet\u00e0.\nSulla fine del 1660, venne iniziata la costruzione della nuova chiesa sulla struttura gi\u00e0 esistente.\nLa facciata venne spostata da est a sud verso la porta di san Martino.\nI lavori per le decorazioni e gli arredi vennero completati sulla fine del XVIII secolo con i finanziamenti dei Roero, che tennero il patronato sull'altare maggiore diventando la loro chiesa gentilizia.\nPalazzi Roero in via Q. Sella.\nPalazzo e torre Roero di Cortanze.\nAl numero 21 di via Q. Sella, angolo via San Martino, diviso da Palazzo Gazzelli dalla via San Martino, \u00e8 presente questo tipico \"palaxetum\" medievale con torre angolare e corte interna.\nL'esterno risulta ben conservato e presenta ancora i piani delimitati dal marcapiano e le finestre centinate a tutto sesto.\nLa torre, abbassata, appartiene al \"secondo periodo\" e misura 7,50 metri di lato. Di particolare interesse, all'interno, \u00e8 un ambiente con volte a sesto acuto delimitate da costoloni cilindrici tipici dell'architettura medievale del Duecento.\nNel Museo archeologico di Sant'Anastasio, si conserva una pietra angolare in arenaria gialla scolpita su due fronti proveniente dal palazzo e rimossa nell'anno 1890.\nLa pietra, di probabile fattura franco-piemontese, rappresenta uno scudo gotico con l'arma dei Roero, sormontato da un elmo con mantellina e cimiero costituito da un asino nascente.\nSull'altro scudo, sull'elmo il cimiero rappresentato \u00e8 una \"testa di moro\" incorniciata da due grandi corna. \u00c8 una delle testimonianze pi\u00f9 importanti della civilt\u00e0 cortese-cavalleresca astigiana.\nPalazzi dei Roero in piazza San Giuseppe.\nPalazzo Roero poi dei Pelletta di Cortazzone.\n\u00c8 un imponente edificio rimaneggiato nel XVII secolo che si affaccia sul lato ovest di piazza San Giuseppe a pochi metri dalla porta di San Martino.\nDelle sue vestigia medievali il palazzo ha conservato molto bene un ampio fondaco che occupa tutto il perimetro del fabbricato.\nL'ampio fondaco fa presupporre che l'edificio fosse probabilmente una costruzione commerciale della famiglia, utilizzata principalmente come magazzino e deposito di merci in una zona strategica della citt\u00e0, a poche centinaia di metri dalla porta di San Martino e quindi in un punto di alta densit\u00e0 di passaggio.\nInoltre, la vicinanza con la bealera e il Borbore permetteva anche il pratico utilizzo del traffico fluviale.\nNel Seicento l'edificio pass\u00f2 ai Pelletta di Cortazzone che cominciarono l'opera di ammodernamento.\nI saloni del piano nobile sono stati affrescati nei primi anni del XIX secolo, con scene a soggetto mitologico.\nPalazzo Roero nei pressi di Porta San Martino.\nAll'angolo tra piazza San Giuseppe e via Grassi esiste un palazzo medievale che il Gabiani ipotizz\u00f2 unito alla porta attraverso i bastioni della cerchia muraria \"dei nobili\".\nIl palazzo, a pianta quadrangolare, \u00e8 per la maggior parte ricoperto dall'intonaco, ma presenta ancora un bellissimo cantonale prospiciente la piazza San Giuseppe, un grande portale con ghiera bianco-rossa bicolore e una finestra a tutto sesto, facendo ipotizzare la costruzione del palazzo a met\u00e0 del XIII secolo.\nSi ipotizza che questa possa essere stata la prima casa dei Roero dopo il loro trasferimento dalle case del Rione San Paolo.\nIl cantonale posizionato a circa 4 metri dal suolo raffigura al centro un fiore che s'innesta su un ramo da cui nasce una pigna in rilievo. La parte superiore del cantonale presenta una decorazione a dentelli geometrici. Nel lato rivolto a via Grassi \u00e8 incisa una ruota stilizzata, forse fatta in un secondo tempo, quando la casa divent\u00f2 di propriet\u00e0 dei Roero.\nIl destino della Contrada.\nLo sfacelo del Comune e l'avvento delle Signorie coincisero con la decadenza delle casane astigiane.\nNel 1369 esisteva ancora un debito di 10000 fiorini del Conte Verde Amedeo VI di Savoia verso Domenico e Guglielmo Roero, a fronte di un'attivit\u00e0 casaniera ancora attiva.\nInoltre, durante la dominazione Orl\u00e9anese, si assistette a una ripresa del gruppo dirigente astigiano. Luigi d'Orleans, assumendo la reggenza della citt\u00e0, anche se da un lato ne diminu\u00ec la libert\u00e0, dall'altro ne accrebbe la sicurezza e gli agi. Con l'esenzione di alcune tasse e la creazione nel 1397 della societ\u00e0 del Molleggio - una sorta di societ\u00e0 per azioni \"ante-litteram\" votata allo sfruttamento dei mulini presenti lungo il corso del Borbore e del torrente Triversa - fece compartecipare i nobili astigiani, che manterreno in quel periodo un alto tenore economico.\nQuasi un secolo dopo, l'accentramento del potere di aggregati territoriali pi\u00f9 vasti comport\u00f2 un decadimento urbanistico, oltre che economico, della citt\u00e0.\nCon l'avvento della dominazione savoiarda, avvenne la chiusura di tutte le zecche periferiche del regno. Anche quella di Asti fu definitivamente chiusa verso il 1590 dal duca Carlo Emanuele I di Savoia.\nNel periodo tra la guerra dei cent'anni e il dominio di Emanuele Filiberto, inframmezzato da continui saccheggi e dominazioni straniere, la citt\u00e0 ebbe un lungo periodo di recessione.\nCos\u00ec il declino politico coincise con quello economico: le grandi famiglie astigiane, tra cui i Roero, con la nascita nel 1575 del Monte di Piet\u00e0, tornarono alla loro primaria attivit\u00e0 di proprietari terrieri, ridimensionando le loro ricchezze e il loro potere politico.\nMolte \"domus\" andarono in decadenza o per esaurimento della linea signorile o perch\u00e9 i personaggi di spicco cittadino acquistarono grandi palazzi di rappresentanza nella capitale sabauda e l\u00ec si trasferirono, per fare vita di corte come diplomatici, ufficiali o dignitari ecclesiastici. Lasciarono la gestione della citt\u00e0 d'origine ai rami cadetti o a nuove famiglie.\nLa contrada, dopo il dominio napoleonico, perse molti dei suoi privilegi, tra cui quello del divieto dei trasporti funebri e del passaggio dei prigionieri per raggiungere le carceri.\nVia San Martino, la parallela posteriore di via Roero che, partendo dalla chiesa omonima, scendeva costeggiando il Palazzo e la torre dei Roero di Cortanze per arrivare in piazza San Giuseppe, era ricordata come via della \"lesa\" (perch\u00e9 essendo in discesa i ragazzini la utilizzavano per \"scivolare\" durante i mesi invernali quando era coperta di neve) o via dei \"morti\" (per i funerali che salivano al cimitero parrocchiale di San Martino nel XVIII secolo).\nMolti edifici vennero abbandonati all'inizio del XX secolo.\nNegli anni cinquanta e sessanta, alcuni divennero propriet\u00e0 comunale o demaniale come parte del Palazzo Roero e Tomatis di Chiusavecchia ora sede della scuola media Gatti.\nAltri sono tuttora in via di restauro o consolidamento come il Palazzo dei Roero di Settime e di Mombarone, in un progetto pi\u00f9 ampio di riassetto urbano del centro storico della citt\u00e0."}
{"id": "1388886", "revid": "767487", "url": "https://it.wikipedia.org/wiki?curid=1388886", "title": "Lacus Spei", "text": "Il Lacus Spei (\"Lago della speranza\", in latino) \u00e8 un piccolo mare lunare situato nella zona nordorientale della luna, al confine del lato visibile. Giace entro un diametro di 80 km, anche se la maggior parte del lago occupa una regione di circa 50 km, con una direzione prevalente verso nordest.\nA nord vi \u00e8 il cratere Mercurius, mentre verso ovest-sudovest si trova il cratere Schumacher.\nLa superficie ha la stessa bassa albedo dei maggiori mari lunari, diventando pi\u00f9 luminosa nelle sfumature in prossimit\u00e0 dei margini.\nL'unica caratteristica degna di nota sul Lacus Spei \u00e8 la presenza del cratere satellite 'Zenone P'. Il cratere Zenone si trova verso est-nordest, pi\u00f9 vicino al bordo lunare."}
{"id": "1388889", "revid": "110157", "url": "https://it.wikipedia.org/wiki?curid=1388889", "title": "IBM ES/9000", "text": "IBM ES/9000 \u00e8 una linea di mainframe IBM presentati nel 1990, questi furono i primi a implementare l'architettura System/390 e poteva utilizzare i sistemi operativi, VSE/ESA, VM/ESA e MVS/ESA. Le innovazioni hardware includevano i canali di comunicazione per l'I/O in fibra ottica ESCONN. La linea ES/9000 venne presentata subito dopo i modelli basati su ESA/370 come l'IBM ES/3090, l'IBM ES/4381 e da questi ereditavano alcune caratteristiche hardware come il partizionamento logico LPAR o la possibilit\u00e0 di includere coprocessori vettoriali.\nLa linea ES/9000 includeva modelli raffreddati a liquido (ES/9021 -900, -820, -720, -620, -580, -500, -340 e -330), modelli raffreddati ad aria (ES/9121-480, -440, -320, -260, -210, -190) e modelli inseribili in armadi (ES/9221-170, -150, -130, -120)."}
{"id": "1388891", "revid": "212348", "url": "https://it.wikipedia.org/wiki?curid=1388891", "title": "Francesco Giontella (pallavolista)", "text": "\u00c8 stato campione del mondo U-21 di beach volley, in coppia con Paolo Nicolai, a Modena nel 2007, dove \u00e8 stato premiato come miglior giocatore della manifestazione (MVP), battendo in finale la coppia spagnola Gavira-Fern\u00e1ndez. Sempre insieme a Paolo Nicolai ha confermato nel 2008, a Brighton, il titolo di campione del mondo U-21 di beach volley, battendo in finale la coppia olandese Varenhorst-Brouwer. La coppia Giontella-Nicolai \u00e8 l'unica coppia al mondo ad aver vinto due volte il campionato mondiale U-21 di beach volley ed \u00e8 l'unica coppia italiana, in questa disciplina, ad esser salita sul pi\u00f9 alto gradino del podio in un campionato mondiale.\nBiografia.\nFiglio d'arte, inizia giovanissimo a praticare la pallavolo, ottiene i suoi maggiori successi in carriera nella disciplina del beach-volley, in coppia con Paolo Nicolai e Antonio De Paola."}
{"id": "1388898", "revid": "709565", "url": "https://it.wikipedia.org/wiki?curid=1388898", "title": "Il ritorno di Perry Mason", "text": "Il ritorno di Perry Mason (\"Perry Mason Returns\"), \u00e8 un film per la televisione del 1985, diretto dal regista Ron Satlof.\nTrama.\nDella Street \u00e8 l'efficiente segretaria del signor Gordon, un ricco uomo d'affari. Nella sua carriera, Gordon si \u00e8 fatto moltissimi nemici e anche i suoi familiari non lo amano. Quando viene trovato morto, un testimone dichiara di aver visto una donna allontanarsi dalla scena del delitto e questa persona viene identificata in Della Street. La donna, disorientata, non sapendo a chi rivolgersi, chiede aiuto al suo vecchio datore di lavoro: Perry Mason, nel frattempo diventato giudice della Corte Suprema. \nPerry lascia la toga e torna a vestire i panni dell'infallibile avvocato per aiutare la sua vecchia amica e segretaria Della. I due per\u00f2 hanno bisogno di un ulteriore aiuto e lo trovano in Paul Drake Jr. figlio del defunto Paul Drake, il fidato investigatore privato. Anche Paul Jr. riesce a trovare una serie di indizi utili alla difesa, ma sar\u00e0 Perry Mason a mettere insieme tutti i pezzi, salvando Della e smascherando il colpevole in tribunale."}
{"id": "1388915", "revid": "834", "url": "https://it.wikipedia.org/wiki?curid=1388915", "title": "Heinrich Schwabe", "text": "Samuel Heinrich Schwabe \u00e8 diventato famoso per i propri studi sulle macchie solari che egli inizi\u00f2 fin dal 1826 con le prime osservazioni del Sole. Schwabe stava cercando di scoprire un nuovo pianeta con orbita interna a quella di Mercurio. Mentre eseguiva tale ricerca, la sua attenzione fu attratta dalla presenza di macchie scure sulla superficie solare. Per 17 anni, dal 1826 al 1843 Schwabe, nel tentativo di cercare il pianeta, scrut\u00f2 la superficie del sole, annotando la presenza delle macchie. Schwabe non riusc\u00ec mai a scoprire alcun pianeta, ma riusc\u00ec a descrivere la presenza delle macchie solari, il loro numero, e la loro regolare variazione con il passare degli anni, ipotizzandone un probabile ciclo di circa dieci anni."}
{"id": "1388916", "revid": "2069609", "url": "https://it.wikipedia.org/wiki?curid=1388916", "title": "Castello di Vigoleno", "text": "Il castello di Vigoleno \u00e8 un imponente complesso fortificato della provincia di Piacenza, nel comune di Vernasca. Posto sul crinale tra la valle dell'Ongina e quella dello Stirone su un rilievo non elevato, domina le colline circostanti. \u00c8 un esempio di borgo fortificato medievale di particolare bellezza, intatto in tutte le sue parti.\nStoria.\nLa fondazione risale al X secolo, ma la prima data documentata \u00e8 il 1141, quando era avamposto sulla strada per Parma del comune di Piacenza. Il possesso pass\u00f2 per molte mani: principalmente fu della famiglia Scotti, vide i Pallavicino, Piccinino, Farnese; venne pi\u00f9 volte distrutto e ricostruito.\nNel 1922 la principessa Ruspoli Gramont lo fece restaurare e ne fece sede di incontri mondani. Passarono tra le sue mura Gabriele D'Annunzio, l'attore Douglas Fairbanks, Max Ernst, Alexandre lacovleff, Jean Cocteau, la diva del cinema Mary Pickford, la scrittrice Elsa Maxwell, il pianista Arthur Rubinstein. Nei primi anni '80 fu teatro di parte delle riprese del film Lady Hawke di Richard Donner con Rutger Hauer e Michelle Pfeiffer.\nIl borgo.\nCompletamente circondato dalla cinta muraria merlata che \u00e8 interamente percorribile sull'antico cammino di ronda.\nHa un unico accesso attraverso un rivellino dalla particolare forma tondeggiante, che proteggeva il vero portale d'ingresso. Il cuore del borgo \u00e8 la piazza con fontana centrale, su cui si affacciano il mastio, la parte residenziale del castello, l'oratorio e la cisterna. Il paese prosegue con un piccolo gruppo di case strette intorno alla pieve di San Giorgio. Sul lato est, tra le abitazioni e le mura, si trova un giardino.\nIl mastio.\nHa un imponente torrione di pianta quadrangolare con feritoie, beccatelli e merli ghibellini. Ospita sale museali con documenti storici e fotografici. Un camminamento di ronda lo collega alla seconda torre e da qui alla parte residenziale.\nLa meridiana.\nPosta sul lato sud di una torretta affacciata sulla piazza, porta la data del 1746.\nFa parte del circuito Associazione dei Castelli del Ducato di Parma, Piacenza e Pontremoli e del club de I borghi pi\u00f9 belli d'Italia. \u00c8 stato insignito della Bandiera arancione del Touring Club Italiano."}
{"id": "1388917", "revid": "194688", "url": "https://it.wikipedia.org/wiki?curid=1388917", "title": "Primarie", "text": ""}
{"id": "1388919", "revid": "767487", "url": "https://it.wikipedia.org/wiki?curid=1388919", "title": "Non c'\u00e8 gusto in Italia ad essere intelligenti", "text": "Non c'\u00e8 gusto in Italia ad essere intelligenti \u00e8 un album del gruppo rock demenziale italiano Skiantos pubblicato su etichetta Targa/Bollicine nel 1987.\nIl disco.\n\"Non c'\u00e8 gusto in Italia ad essere intelligenti\" \u00e8 stato prodotto da Roberto Casini. Questo disco segna il ritorno del gruppo, in un momento di grande creativit\u00e0 artistica. \u00c8 fuori stampa da anni, quindi \u00e8 di difficile reperibilit\u00e0. L'unica traccia reperibile nella versione originale \u00e8 \"Sono un ribelle mamma\" che \u00e8 stata inserita nella raccolta del 2002 \"La krema\".\nIl disco vanta inoltre le collaborazioni dei seguenti artisti: Lele Melotti (batteria), Claudio Golinelli (basso), Pippo Guarnera, Ricky Portera (chitarra), Jimmy Villotti (chitarra) e Rudy Trevisi (sax contralto e tastiera)."}
{"id": "1388925", "revid": "121837", "url": "https://it.wikipedia.org/wiki?curid=1388925", "title": "Variabili Alpha2 Canum Venaticorum", "text": ""}
{"id": "1388928", "revid": "11640071", "url": "https://it.wikipedia.org/wiki?curid=1388928", "title": "Comunit\u00e0 Montane", "text": ""}
{"id": "1388932", "revid": "287204", "url": "https://it.wikipedia.org/wiki?curid=1388932", "title": "Alessandrino", "text": ""}
{"id": "1388934", "revid": "767487", "url": "https://it.wikipedia.org/wiki?curid=1388934", "title": "Variabile SX Arietis", "text": "Una variabile SX Arietis (da SX Arietis, prototipo di questa classe) \u00e8 una stella variabile le cui caratteristiche sono molto simili a quelle delle variabili \u03b12 CVn ma caratterizzate da temperature pi\u00f9 elevate e mostrano intensi campi magnetici e forti linee dell'elio I e del Silicio III. Sono stelle di classe spettrale B e variano di 0,1 magnitudini con periodi di circa un giorno. Sono talvolta chiamate anche \"variabili all'elio\". Un esempio di questo tipo \u00e8 Alpha Sculptoris."}
{"id": "1388942", "revid": "38120", "url": "https://it.wikipedia.org/wiki?curid=1388942", "title": "Moloch (DC Comics)", "text": ""}
{"id": "1388943", "revid": "86599", "url": "https://it.wikipedia.org/wiki?curid=1388943", "title": "Lacus Somniorum", "text": "Il Lacus Somniorum (\"Lago dei sogni\", in latino) \u00e8 un mare lunare situato nella zona nordorientale della Luna. Giace entro un diametro di 384 km (\u00e8 il pi\u00f9 grande dei laghi lunari) e il suo nome fu scelto dall'astronomo italiano Giovanni Riccioli.\nLacus Somniorum ha una forma molto irregolare, con bordi piuttosto mal definiti. La superficie ha la stessa bassa albedo dei maggiori mari lunari ed \u00e8 costituita da flutti di lava basaltica.\nVerso sudest \u00e8 unito al Mare Serenitatis attraverso un'ampia apertura a nordovest del cratere Posidonius. Questo cratere costituisce il confine occidentale e meridionale, che si estende verso est fino a circa 41\u00b0 di longitudine prima di piegare a nordovest. Lungo il confine meridionale \u00e8 unito al cratere Hall e ad una lunga rima (150 km) chiamata Rima G. Bond per il cratere G. Bond a sud di Hall.\nIl confine orientale arriva vicino al piccolo cratere Maury prima di continuare verso nord e raggiungere cos\u00ec ci\u00f2 che rimane del cratere Williams. Da qui il confine prosegue verso ovest. Una stretta regione separa il Lacus Somniorum dal pi\u00f9 piccolo Lacus Mortis verso nord. Questa striscia di terreno roccioso include i crateri sommersi Mason e Plana.\nInfine il lago curva nuovamente a sud, riunendosi in una regione rocciosa lungo il confine settentrionale del Mare Serenitatis. Nella met\u00e0 sud di questa zona del bordo, si trova un sistema di rime denominato Rimae Daniell. Queste prendono il nome dal cratere Daniell, una piccola formazione a nord di Posidonius che \u00e8 circondata dal Lacus Somniorum. A nord di Daniell, vicino al margine settentrionale di questa formazione, vi \u00e8 il piccolo cratere Grove.\nLa rimanente superficie del Lacus Somniorum \u00e8 caratterizzata solo da piccoli crateri, creste (dorsa) minori e tracce di raggiere che forniscono un contrasto brillante con il terreno scuro."}
{"id": "1388945", "revid": "287204", "url": "https://it.wikipedia.org/wiki?curid=1388945", "title": "Variabile BY Draconis", "text": "Le variabili BY Draconis sono una classe di stelle variabili di sequenza principale che appartengono alle classi spettrali K o M. Il nome deriva dal prototipo della classe, BY Draconis. \nSi tratta di stelle che mostrano delle variazioni nella loro luminosit\u00e0 a causa della presenza sulla loro superficie di macchie fotosferiche e strutture attive cromosferiche che si mostrano periodicamente con la rotazione della stella. Le fluttuazioni luminose risultanti ammontano generalmente a meno di 0,5 magnitudini lungo un arco di tempo equivalente al periodo di rotazione della stella, che varia tipicamente da alcune ore sino ad alcuni mesi. Alcune di queste stelle mostrano anche dei flare, che le rendono quindi appartenenti anche alla classe delle variabili UV Ceti.\nSegue una tabella che mostra le principali variabili BY Draconis."}
{"id": "1388947", "revid": "11640337", "url": "https://it.wikipedia.org/wiki?curid=1388947", "title": "Rifugi", "text": ""}
{"id": "1388954", "revid": "729019", "url": "https://it.wikipedia.org/wiki?curid=1388954", "title": "Reclutamento (biologia)", "text": "In ecologia, il reclutamento \u00e8 l'aggiunta di nuovi individui in una popolazione o comunit\u00e0 dovuta alle nuove nascite o alla immigrazione di individui provenienti da altre popolazioni. Il reclutamento pu\u00f2 quindi portare ad un incremento demografico di una popolazione.\nIn molte popolazioni marine il reclutamento consiste nell'arrivo in una data zona di larve liberamente natanti o planctoniche, che trovata un'area favorevole vi si stabiliscono.\nNelle \"aree di nursery\", come le praterie di \"Posidonia oceanica\", il reclutamento pu\u00f2 essere dovuto all'immigrazione temporanea di specie, soprattutto pesci, che l\u00ec si recano per la riproduzione o per l'accrescimento."}
{"id": "1388959", "revid": "767487", "url": "https://it.wikipedia.org/wiki?curid=1388959", "title": "Dinaro della Bosnia ed Erzegovina", "text": "Il dinaro \u00e8 stato la valuta della Bosnia ed Erzegovina tra il 1992 ed il 1998, usata nelle aree sotto il controllo dei musulmani/bosniaci. Non sono state emesse frazioni.\nLa Bosnia ed Erzegovina dichiar\u00f2 la propria indipendenza dalla Jugoslavia nel marzo 1992. Il primo dinaro bosniaco fu emesso nel luglio del 1992, in sostituzione del dinaro jugoslavo del 1990 con un tasso di cambio di 1 dinaro bosniaco = 10 dinari jugoslavi \"1990\". Di conseguenza il dinaro bosniaco si trov\u00f2 alla pari con il dinaro jugoslavo del 1992, quando questo fu introdotto.\nLe prime emissioni furono prodotte ponendo una sovrastampa sulle banconote jugoslave. Dopo una forte inflazione fu introdotto un secondo dinaro nel 1994, in sostituzione del primo con un tasso di 1 \"nuovo\" dinaro = 10.000 \"vecchi\" dinari. Entrambe queste valute ebbero la circolazione ristretta all'area sotto il controllo musulmano/bosniaco (cfr. guerra in Bosnia). L'area croata us\u00f2 il dinaro croato e in seguito la kuna, mentre l'area sotto controllo serbo us\u00f2 il dinaro della Repubblica Srpska.\nIl marco bosniaco sostitu\u00ec il dinaro nel 1998. Il marco \u00e8 stato convertibile alla pari con il Deutsche Mark fino a che questo non \u00e8 stato sostituito dell'euro."}
{"id": "1388969", "revid": "22643", "url": "https://it.wikipedia.org/wiki?curid=1388969", "title": "Arminius Vambery", "text": ""}
{"id": "1388972", "revid": "1632387", "url": "https://it.wikipedia.org/wiki?curid=1388972", "title": "Impressions in Blood", "text": "Impressions in Blood \u00e8 il settimo album dei Vader, pubblicato il 5 settembre 2006. Si tratta del primo album pubblicato in seguito alla morte del batterista Krzysztof \"Doc\" Raczkowski, scomparso il 20 agosto dell'anno precedente."}
{"id": "1388979", "revid": "767487", "url": "https://it.wikipedia.org/wiki?curid=1388979", "title": "The Nun (film 2005)", "text": "The Nun o La Monja \u00e8 un film del 2005 diretto da Luis de la Madrid. Nelle sale cinematografiche europee dal 4 novembre 2005.\nTrama.\nIl film prende le mosse nel 1988 in un collegio cattolico di Barcellona (Spagna), dove le ragazze che lo frequentano sono controllate da una perfida suora (Cristina Piaget). Un giorno la religiosa scopre che una delle ragazze \u00e8 incinta e la tortura per purificarla dal suo peccato. Le amiche intervengono in suo aiuto e uccidono la suora annegandola in una vasca da bagno. Diciassette anni dopo, quelle stesse ragazze iniziano a morire in circostanze oscure..."}
{"id": "1388980", "revid": "1507870", "url": "https://it.wikipedia.org/wiki?curid=1388980", "title": "Pneumatico invernale", "text": "Lo pneumatico invernale (chiamato comunemente anche \"gomma termica\" o, erroneamente, \"gomma da neve\") \u00e8 un tipo di pneumatico progettato per l'utilizzo in condizioni invernali, in particolare con basse temperature ambientali, pioggia, neve o ghiaccio. \u00c8 caratterizzato da un battistrada lamellare con tassellatura aggressiva, e dispone di una mescola capace di rimanere morbida ed elastica anche alle basse temperature.\nStoria.\nIl primo pneumatico costruito specificatamente per le condizioni invernali fu il Nokian \"Kelirengas\", prodotto nel 1934 e destinato agli autocarri. Due anni pi\u00f9 tardi fu la volta delle autovetture, con l'avvento dell\"'Hakkapeliitta\", prodotto anch'esso da Nokian Tyres. Dagli anni '50 i maggiori produttori mondiali si interessarono sempre pi\u00f9 alla fabbricazione di pneumatici invernali, mentre dal decennio successivo si iniziarono a produrre in larga scala anche i pneumatici chiodati. Negli ultimi decenni si \u00e8 assistito ad un miglioramento sostanziale delle tecnologie e prestazioni: infatti, se fino ai primi anni 2000 lo pneumatico invernale veniva utilizzato quasi esclusivamente su neve o ghiaccio, perch\u00e9 non riusciva ad offrire prestazioni soddisfacenti su bagnato o asciutto, le moderne gomme invernali riescono ad aderire in modo eccellente in ogni condizione invernale, che sia asciutto, bagnato o innevato, e in generale garantiscono una guida pi\u00f9 sicura quando la temperatura ambientale si abbassa indicativamente sotto i 7 \u00b0C.\nSimboli e certificazioni.\nTutti gli pneumatici invernali moderni riportano solitamente sulla spalla 2 simbologie:\nNonostante la presenza del simbolo 3PMSF garantisca una minima performance in frenata sulla neve, \u00e8 bene ricordare che la sua assegnazione si basa su un test molto specifico, poco restrittivo e con risultati non del tutto chiari (non sono infatti note le prestazioni dello pneumatico di riferimento utilizzato, e nemmeno il valore di spazio di frenata registrato nel test), e che quindi molti aspetti importanti per la sicurezza e il comportamento su strada non vengono contemplati. Generalmente, durante la scelta di uno pneumatico, si raccomanda di non affidarsi troppo alla presenza del simbolo, in quanto \u00e8 possibile che una gomma, seppur marchiata 3PMSF, abbia prestazioni pessime sul bagnato o sull'asciutto, o che comunque su neve abbia molte pi\u00f9 lacune di altri modelli sul mercato. Il mezzo pi\u00f9 accurato per verficare la bont\u00e0 di uno pneumatico (invernale e non) sono gli innumerevoli test che diverse riviste specializzate indipendenti effettuano annualmente, verificando svariati aspetti prestazionali.\nCaratteristiche e funzionamento.\nLe due caratteristiche principali che caratterizzano uno pneumatico invernale e lo differenziano da uno estivo sono:\nPrestazioni.\nIl campo prestazionale meno congeniale agli pneumatici invernali \u00e8 l'aderenza su fondi asciutti, in particolare la frenata: sebbene gli spazi di arresto migliorino al diminuire della temperatura, non riescono mai a raggiungere il livello di quelli di uno pneumatico estivo. La causa di ci\u00f2 \u00e8 il fatto che in condizioni di asfalto asciutto il grip \u00e8 fornito solamente dalla quantit\u00e0 di gomma che aderisce a terra, e quindi i numerosi tasselli del battistrada di una gomma invernale fanno s\u00ec che ci sia un'area di impronta a terra minore rispetto ad uno pneumatico estivo. Nelle condizioni in cui si utilizza uno pneumatico invernale, per\u00f2, le prestazioni sull'asciutto sono solitamente meno importanti, in quanto in inverno, anche senza precipitazioni, \u00e8 possibile trovare tratti di strada sporca, o con brina o ghiaccio, e in questi casi lo pneumatico invernale ha performance molto pi\u00f9 sicure rispetto ad uno estivo.\nIl comportamento sul bagnato delle gomme invernali negli ultimi anni \u00e8 stato oggetto di un miglioramento generale, con i modelli pi\u00f9 prestazionali che oggi riescono ad avvicinarsi, se non a superare, i livelli di handling e frenata sul bagnato degli pneumatici estivi anche con temperature miti (un esempio \u00e8 il Bridgestone \"Blizzak LM005\", che nel 2019 \u00e8 stato il primo pneumatico invernale ad ottenere la valutazione massima sul bagnato nell'etichetta europea su tutta la gamma). Anche in questo caso le performance aumentano con il diminuire della temperatura, mentre gli pneumatici estivi vedono un aumento importante degli spazi di frenata man mano che la temperatura cala.&lt;br&gt;Generalmente le prestazioni sul bagnato \u00e8 il campo dove gli pneumatici invernali di bassa qualit\u00e0 hanno le lacune pi\u00f9 gravi, con spazi di frenata molto superiori ai modelli premium e a volte con un comportamento su strada potenzialmente pericoloso.In caso di neve o ghiaccio gli pneumatici invernali eccellono in prestazioni, riuscendo a garantire trazione, capacit\u00e0 frenante e stabilit\u00e0 alla vettura, al contrario delle gomme estive che in questo caso hanno livelli di aderenza minimi e spazi di frenata pericolosamente lunghi. Su fondi innevati una vettura a 2 ruote motrici con gomme invernali riesce addirittura ad avere prestazioni molto superiori e sicure di una 4x4 con gomme convenzionali. L'aderenza su neve \u00e8 per\u00f2 strettamente correlata alla profondit\u00e0 dei tasselli del battistrada: \u00e8 possibile infatti che uno pneumatico non del tutto consumato abbia perso parte delle sue performance, per questo motivo molti produttori inseriscono degli indicatori sul battistrada che servono per avvertire l'utente quando il consumo abbia raggiunto un livello tale da diminuire sensibilmente la capacit\u00e0 di aderenza sulla neve.In situazioni estreme, come in presenza di ghiaccio vivo o neve alta, si pu\u00f2 dover comunque ricorrere a sistemi antisdrucciolevoli supplementari come le catene da neve, oppure optare per tipologie diverse di pneumatici invernali, come quelli con mescola nordica o chiodati, che eccellono sulla neve e in particolare sul ghiaccio. Entrambi per\u00f2 sono da utilizzare principalmente in climi molto freddi dove per la maggior parte del tempo ci sono condizioni estreme, poich\u00e9 per avere prestazioni superiori in quei campi sacrificano parte delle performance sull'asciutto e sul bagnato.\nAccade spesso che gli pneumatici invernali siano omologati con un codice di velocit\u00e0 pi\u00f9 basso rispetto ai corrispettivi estivi, poich\u00e9 la loro struttura (mescola morbida e battistrada lamellare) li rende generalmente pi\u00f9 soggetti a flessioni e surriscaldamenti, e quindi inadatti a sostenere velocit\u00e0 molto elevate (la stragrande maggioranza ha comunque un codice di velocit\u00e0 uguale o superiore a T, che corrisponde a 190 km/h). La legge italiana prevede comunque la possibilit\u00e0 di montare nel periodo invernale pneumatici con codice di velocit\u00e0 inferiore rispetto a quello riportato a libretto.\nIn generale, per massimizzare la sicurezza di guida e le prestazioni, \u00e8 consigliato l'uso degli pneumatici invernali durante il periodo dell'anno in cui la temperatura ambientale media \u00e8 al di sotto dei 7 \u00b0C. Questo limite rappresenta un valore indicativo che denota mediamente quando una gomma invernale inizia ad avere performance superiori rispetto ad una estiva, considerando ogni condizione meteo. Il vantaggio nel loro utilizzo aumenta con il diminuire della temperatura e il peggioramento delle condizioni stradali. I livelli di rumorosit\u00e0 e resistenza al rotolamento sono invece solitamente peggiori di quelli delle gomme estive.\n\u00c8 da evitare l'utilizzo di pneumatici invernali lungo tutto l'arco dell'anno poich\u00e9, sebbene le normative non lo vietino a priori, le loro caratteristiche li rendono particolarmente inadatti alle alte temperature, soprattutto per via della mescola, che in estate diventerebbe troppo morbida e porterebbe ad un calo drastico delle prestazioni e della sicurezza di guida, con allungamenti degli spazi di frenata su asciutto e bagnato; inoltre i consumi di carburante e del battistrada sarebbero di molto superiori.\nLegislazione.\nItalia.\nL'obbligo delle attrezzature antisdrucciolevoli in Italia \u00e8 in vigore dal 15 novembre fino al 15 aprile (legge 29 luglio 2010 n. 120) ma pu\u00f2 essere prolungato in caso di abbondanti precipitazioni nevose o formazione di ghiaccio sulle strade (per esempio, nella regione autonoma della Valle d'Aosta la disposizione va dal 15 ottobre al 15 aprile). Per il codice della strada italiano i dispositivi a norma sono gli pneumatici che riportano la sigla M+S montati almeno sull'asse di trazione oppure, equivalentemente, le catene da neve, e pertanto \u00e8 sufficiente avere gli uni o le altre. Tali obblighi si applicano in forma diversa ai motoveicoli per i quali \u00e8 comunque vietata la circolazione in caso di strada innevata o con presenza di ghiaccio o nevicata in corso, come da direttiva ministeriale del 16 gennaio 2013 n. prot. RU\\1580. L'obbligo \u00e8 segnalato, sulle strade in cui si applica, dall'apposito cartello stradale blu e il mancato rispetto della legge comporta una sanzione amministrativa.\n\u00c8 prevista la possibilit\u00e0 di montare pneumatici M+S caratterizzati da un codice velocit\u00e0 inferiore rispetto a quello omologato sulla carta di circolazione (ma comunque non inferiore a Q, che corrisponde a 160\u00a0km/h), ma solo nel periodo invernale. In questo caso bisogna provvedere obbligatoriamente al montaggio e allo smontaggio degli stessi in periodi di 30 giorni stabiliti in autunno e in primavera. Gli pneumatici invernali che rispettano il codice di velocit\u00e0 del libretto non sono invece soggetti a alcuna limitazione d'uso.\nCritiche.\nLa normativa italiana su questo argomento \u00e8 oggetto di diverse critiche per diversi aspetti, soprattutto per varie situazioni potenzialmente pericolose che pu\u00f2 causare: \nAltri Paesi europei.\nOgni stato europeo applica regole diverse per gli equipaggiamenti invernali. Tra gli altri: "}
{"id": "1388982", "revid": "71433", "url": "https://it.wikipedia.org/wiki?curid=1388982", "title": "La Monja", "text": ""}
{"id": "1388983", "revid": "1632387", "url": "https://it.wikipedia.org/wiki?curid=1388983", "title": "The Beast (Vader)", "text": "The Beast \u00e8 il sesto album dei Vader, pubblicato nel 2004. Si tratta del primo album senza il batterista Doc."}
{"id": "1388985", "revid": "287204", "url": "https://it.wikipedia.org/wiki?curid=1388985", "title": "Miklos Rozsa", "text": ""}
{"id": "1388995", "revid": "228587", "url": "https://it.wikipedia.org/wiki?curid=1388995", "title": "Swordfish", "text": "Swordfish era un microprocessore superscalare sviluppato da National Semiconductor e presentato nel 1990. Il microprocessore venne inizialmente sviluppato come successore del processore NS32532 (inizialmente il processore aveva il codice NS32732 ma in seguito prese il codice NS32764). Comunque il processore non fece parte della famiglia NS32, ma il suo progetto fu riutilizzato da un componente della famiglia CompactRISC. Il microprocessore aveva un progetto peculiare, esternamente eseguiva del codice macchina come fosse un comune microprocessore superscalare ma internamente operava come un processore LIW (long instruction word) con decodifica della cache istruzioni.\nVerso la fine degli anni ottanta in Israele venne avviato lo sviluppo del processore. Il progetto prevedeva due pipeline per i dati interi chiamate A e B. Queste seguivano il classico progetto RISC a cinque stadi. La pipeline B era la pipeline primaria nel senso che poteva eseguire tutte le istruzioni mentre la pipeline A non poteva eseguire i salti e non poteva iniziare operazioni in virgola mobile. Tuttavia la prima istruzione decodificata e inviata alle pipeline veniva assegnata alla pipeline A mentre la seconda istruzione decodificata veniva assegnata alla pipeline B. L'esecuzione delle istruzioni avveniva simultaneamente tranne che la pipeline B non fosse bloccata per il rispetto di una dipendenza o per motivi similari. Un nuovo paio di istruzioni non poteva essere caricato fino a quando il precedente paio non avesse superato la fase di decodifica.\nUn registro di scoreboard era utilizzato per controllare gli stalli WAR e WAW. In aggiunta venne inserito un registro FIFO di caricamento delle istruzioni nelle pipeline al fine di continuare l'esecuzione durante uno stallo della cache dati, ogni richiesta della cache richiedeva almeno 6 cicli di clock per essere soddisfatta. Il registro di scoreboard decodifica le istruzioni anche se alcune dipendenze dei dati non erano soddisfatte.\nOgni istruzione inviata alla pipeline B veniva inviata anche alla pipeline in virgola mobile in modo da poter iniziare a eseguire subito le istruzioni in virgola mobile. La pipeline in virgola mobile aveva cinque stadi oltre a quello di decodifica. La pipeline B operava in contemporanea con la pipeline in virgola mobile dato che questa non aveva una gestione delle istruzioni. La pipeline B controllava gli eventuali trap della pipeline in virgola mobile e introduceva uno stallo al fine di completare l'esecuzione con la pipeline in virgola mobile.\nI primi processori funzionavano a 50 MHz di clock ed effettuavano una moltiplicazione intera in un ciclo di clock. La parte in virgola mobile era dotata di tre unit\u00e0, una di somma, una di moltiplicazione e una di divisione.\nLa cache istruzioni del processore era particolare dato che oltre a caricare le istruzioni dalla memoria provvedeva a decodificarle in modo da poterle assegnare alle pipeline. Le istruzioni erano memorizzate gi\u00e0 decodificate e pronte per essere inviate alle pipeline. La cache definiva anche eventuali dipendenze dai dati delle istruzioni e precalcolava l'indirizzo di destinazione dei salti. Veniva anche utilizzata un'unit\u00e0 di predizione dei salti.\nInizialmente il progetto prevedeva lo sviluppo di un set di istruzioni derivato dal NS32K minimale, dovevano essere inserite solo quelle fondamentali dal punto di vista delle prestazioni. La maggior parte delle istruzioni sarebbe state eseguite tramite emulazione, all'interno del processore era inclusa un'unit\u00e0 che convertiva le istruzioni nel set minimale gestito dalle pipeline. In seguito si decise di utilizzare un set di istruzioni pi\u00f9 ampio in modo da non dover ricorrere troppo frequentemente all'emulazione. Le istruzioni native del processore erano utilizzate per creare una tabella di conversione con il set di istruzioni NS32K, le istruzioni convertite potevano essere di tre tipo:\nOgni istruzione in cache era dotata di due bit addizionali, il primo indicava la presenza di dipendenze dai dati, il secondo bit indicava la presenza di un'operazione emulata o eseguita in hardware."}
{"id": "1388996", "revid": "842", "url": "https://it.wikipedia.org/wiki?curid=1388996", "title": "Scoreboard", "text": ""}
{"id": "1388999", "revid": "380453", "url": "https://it.wikipedia.org/wiki?curid=1388999", "title": "Javier Gonz\u00e1lez", "text": "Dal 2014 \u00e8 anche cittadino italiano."}
{"id": "1389000", "revid": "767487", "url": "https://it.wikipedia.org/wiki?curid=1389000", "title": "Nomadi &amp; Omnia Symphony Orchestra live 2007 (DVD)", "text": "Nomadi &amp; Omnia Symphony Orchestra live 2007 \u00e8 un album live dei Nomadi registrato assieme alla Omnia Symphony Orchestra nei giorni 6 e 7 aprile 2007 presso il PalaBrescia di Brescia.\nIl DVD \u00e8 venduto assieme ai due CD omonimi nell'edizione a tiratura limitata, ma \u00e8 anche acquistabile separatamente.\nFormazione.\nOmnia Symphony Orchestra.\nComposta da 78 musicisti e diretta dal maestro Bruno Santori\nCuriosit\u00e0.\nAlcuni brani eseguiti durante i due concerti non han trovato successivamente posto n\u00e9 sul dvd n\u00e9 sui 2\u00a0cd:\nDue invece sono quelli che compaiono esclusivamente sul dvd:\nNella serata di venerd\u00ec \"Dove si va\" viene ripetuta per motivi tecnici. Sabato \"La collina\" viene ripetuta dalla sera prima e al termine di \"Dio \u00e8 morto\" vengono risuonate \"Il destino\",\n\"Una storia da raccontare\", \"Non \u00e8 un sogno\", \"Jenny\" e \"Canzone per un'amica\"."}
{"id": "1389003", "revid": "22475", "url": "https://it.wikipedia.org/wiki?curid=1389003", "title": "R\u00e5sundastadion", "text": "Il R\u00e5sundastadion era uno stadio polivalente situato a Solna, municipalit\u00e0 dell'area urbana di Stoccolma, in Svezia.\nPrende il nome dall'omonimo quartiere di R\u00e5sunda presso cui sorgeva.\nTra il 1937 e il 2012 ha ospitato gli incontri interni dell'AIK e gran parte di quelli della Nazionale svedese. Nel 2012 \u00e8 stato rimpiazzato dalla Friends Arena come stadio principale delle gare interne.\nStoria.\nIl R\u00e5sundastadion fu inaugurato nel 1937 nel luogo in cui sorgeva un impianto risalente al 1910, chiamato R\u00e5sunda Idrottsplats o R\u00e5sunda IP, il quale aveva ospitato in precedenza alcune prove di tiro a segno e partite di calcio delle Olimpiadi 1912. La prima partita si disput\u00f2 il 18 aprile 1937, quando i padroni di casa dell'AIK sconfissero il Malm\u00f6 FF per 4-0. L'inaugurazione ufficiale dello stadio avvenne circa un mese pi\u00f9 tardi, il 17 maggio per mano del re Gustavo V, in occasione del match Svezia-Inghilterra. I mondiali di calcio del 1958 furono assegnati alla Svezia, ed il R\u00e5sundastadion ospit\u00f2 8 partite inclusa la finale Svezia-Brasile, in cui i sudamericani si imposero per 5-2 con doppiette di Vav\u00e1 e Pel\u00e9. Per l'occasione la capienza era stata aumentata a 50.000 persone. Il 26 settembre 1965 si \u00e8 registrato il record di spettatori, quando 52.943 assistettero alla partita tra Svezia e Germania Ovest. Per quanto riguarda i concerti, il primato spetta all'esibizione dei Queen del 7 giugno 1986, prima data del loro ultimo tour: fu un \"sold out\" con circa 37.500 biglietti venduti.\nA met\u00e0 degli anni ottanta lo stadio fu rinnovato. Tra gli interventi svolti ci fu il rifacimento della vecchia tribuna ovest e la costruzione di un edificio destinato ad uffici fra le tribune ovest e sud, comunemente indicato come \"Dallasskrapan\" (grattacielo Dallas) per la sua facciata a specchio. L'impianto riapr\u00ec il 20 aprile 1985 con la partita di campionato tra AIK e \u00d6rgryte. Negli anni novanta il R\u00e5sundastadion ospit\u00f2 diversi eventi internazionali: nel 1992 vi si giocarono alcune partite degli europei, tra cui la semifinale Svezia-Germania. Nel 1995 vi si disput\u00f2 la finale dei campionati mondiali femminili di calcio, diventando di fatto il primo stadio al mondo ad aver ospitato le finali di coppa del mondo sia maschili che femminili. Il 13 maggio 1998 il Chelsea vi conquist\u00f2 la Coppa delle Coppe grazie al successo per 1-0 sullo Stoccarda con rete di Gianfranco Zola.\nIl 1\u00ba aprile 2006 la federcalcio svedese annunci\u00f2 ufficialmente la costruzione futura di un nuovo impianto poco distante dall'attuale stadio, destinato alla demolizione nel giro di qualche anno. Il nuovo impianto, denominato Friends Arena, \u00e8 stato inaugurato nell'autunno 2012.\nIl 15 agosto 2012 il R\u00e5sunda ha ospitato l'amichevole celebrativa tra Svezia e Brasile, le due finaliste del mondiale svedese del 1958.\nL'ultima partita di campionato si \u00e8 giocata il 4 novembre (AIK-Malm\u00f6 FF 2-0), mentre l'ultimo match in assoluto si \u00e8 disputato il 22 novembre 2012 tra AIK e Napoli, valido per l'Europa League e vinto dai partenopei per 2-1: in quell'occasione, il decisivo calcio di rigore di Edinson Cavani al 94' minuto \u00e8 stato l'ultimo gol della storia del R\u00e5sunda. Pochi giorni dopo quella partita, migliaia di tifosi svedesi (in particolare dell'AIK) vi si sono recati per appropriarsi di un ricordo come seggiolini o zolle d'erba.\nL'unica parte dello stadio che non \u00e8 stata oggetto di demolizione \u00e8 stata la torre in vetro. L'area \u00e8 destinata a ospitare edifici residenziali e uffici."}
{"id": "1389016", "revid": "92723", "url": "https://it.wikipedia.org/wiki?curid=1389016", "title": "Nostra Signora di La Salette", "text": "Nostra Signora di La Salette (o Madonna di La Salette) \u00e8 l'appellativo con cui la Chiesa cattolica venera Maria, in seguito alle apparizioni che ebbero, il 19 settembre 1846, due ragazzi, Maximin Giraud e M\u00e9lanie Calvat.\nIl nome della localit\u00e0 si riferisce al comune francese di La Salette-Fallavaux, dipartimento dell'Is\u00e8re, vicino a Corps.\nIl racconto dell'apparizione.\nIl 19 settembre 1846, circa alle tre del pomeriggio, su una montagna vicina al villaggio di La Salette-Fallavaux, due ragazzi, una pastorella di quindici anni di nome M\u00e9lanie Calvat e un giovane pastore di undici anni di nome Maximin Giraud, stanno pascolando le mucche.\nSecondo il loro racconto l'apparizione si compone di tre fasi. Nella prima appare in una luce risplendente una \"bella signora\", vestita in una foggia straniera e seduta su una roccia, in lacrime e con la testa fra le mani, nel luogo chiamato \"ravin de la Sezia\".\nNella seconda fase la signora si alza e, parlando ai due ragazzi sia in francese che nel patois del luogo (nel dialetto vivaro-alpino dell'occitano), affida loro un messaggio diretto all'intera umanit\u00e0 e quindi da diffondere universalmente. Dopo essersi lamentata per le empiet\u00e0 e i peccati degli uomini, che comportano l'eterno allontanamento da Dio e quindi l'inferno se avessero perseverato nel male, la signora annuncia il perdono per chi si converte. Successivamente comunica a ciascuno dei due fanciulli un segreto, prima di scomparire nel cielo, al di sopra del \"Mont-sous-les-Baisses\" (terzo momento dell'apparizione).\nLa notizia dell'apparizione.\nI due ragazzi raccontano l'accaduto ai loro padroni, i pastori Baptiste Pra e Pierre Selme. Poi Maximin Giraud viene interrogato dal sindaco del paese, Pierre Peytard, il 21 settembre 1846.\nI due pastori, impressionati, riferiscono al parroco Louis Perrin, che ne parla nella predica informando a sua volta l'arciprete di Corps, Pierre M\u00e9lin, il quale riferisce al vescovo di Grenoble, Philibert de Bruillard, il 4 ottobre.\nLa notizia della presunta apparizione si diffonde rapidamente. Jean-Maximin Giraud, il padre di Maximin, che non era affatto credente, si converte l'8 novembre. Il primo pellegrinaggio avviene il 24 novembre, guidato dai due ragazzi. Il 31 maggio 1847, al pellegrinaggio in cui viene posta una croce sulla montagna, partecipano 5.000 fedeli.\nNell'ottobre del 1846 i ragazzi sono interrogati dal sacerdote diocesano Mathieu Cat. Nel febbraio dell'anno successivo sono nuovamente interrogati da Fran\u00e7ois Lagier, un sacerdote che conosceva perfettamente il patois locale. Il 16 aprile 1847 vengono ancora interrogati da un giudice di pace di Grenoble, Fr\u00e9deric-Joseph Long. In questa data sarebbe avvenuta la prima guarigione miracolosa, riguardante suor Claire Peirron, ad Avignone. I ragazzi vengono interrogati ancora da un sacerdote, Pierre Lambert, il 29 maggio. Il 22 luglio Cl\u00e9ment Villecourt, allora vescovo di La Rochelle, compie un pellegrinaggio personale a La Salette e interroga Maximin e M\u00e9lanie. Il 15 agosto si verifica un'altra guarigione, ritenuta miracolosa, riguardante M\u00e9lanie Gamon, a Corps.\nIl 19 settembre, primo anniversario dell'apparizione, ha luogo un pellegrinaggio di 50.000 fedeli.\nIl messaggio.\nSi riporta di seguito un estratto del messaggio che la Vergine avrebbe comunicato ai due pastorelli:\nOsservano padre Livio Fanzaga e Saverio Gaeta: \"Queste profezie si sono di fatto concretizzate. In particolare, in quel tempo giunse in Francia dal Nord America la fino ad allora sconosciuta epidemia crittogamica, che effettivamente fu un flagello per le vigne; e anche la mortalit\u00e0 infantile afflisse il circondario di La Salette. Cos\u00ec gli uomini poterono rendersi conto di quanto il proprio comportamento nei riguardi di Dio e delle cose divine fosse direttamente collegato con gli sviluppi delle cose terrene.\".\nI segreti.\nLa Madonna avrebbe rivelato a ciascuno dei due ragazzi un segreto diverso. Questi li scrissero a Papa Pio IX il 2 luglio 1851. C'\u00e8 molta confusione sui messaggi di La Salette. In realt\u00e0 ci sono due versioni del segreto di M\u00e9lanie e, secondo la Catholic Encyclopedia, il segreto del 1879 sarebbe un prodotto dell'immaginazione. Quest'ultimo segreto del 1879 non \u00e8 incluso nell'approvazione data dalla Chiesa all'apparizione, perch\u00e9 \u00e8 stato pubblicato successivamente.\nVersione estesa del segreto pubblicata il 15 novembre 1879.\nSi espone una versione del testo integrale (oggetto di censura da parte della Santa Sede, nei passaggi in cui la Madonna avrebbe usato parole molto severe contro l'avidit\u00e0 di una parte del clero):\nDalla consegna del manoscritto originale nelle mani di Pio IX, nel 1851, a oggi, circolano versioni differenti del \"segreto\". Alcune versioni hanno sfumature velatamente antisemite, altre tessono lodi verso il pontefice che ha avuto modo di detenere il manoscritto. Vi sono insomma, diversi studiosi che avanzano dubbi sull'autenticit\u00e0 delle versioni in circolazione, o quanto meno sospettano tagli o aggiunte a scopo di censura o strumentalizzazione politico-sociale del messaggio originale.\nSolo l'esposizione al pubblico del testo originale olografo, convalidato da esperti super partes, potrebbe finalmente dirimere la questione e spegnere le polemiche. \nDopo il 1858 il segreto venne diffuso, ma la prima stesura dotata di approvazione ecclesiastica fu quella pubblicata a Lecce il 15 novembre 1879, con l'Imprimatur del vescovo Salvatore Luigi Zola, ristampata a Lione nel 1904, qualche mese prima della morte di Melania. Dopo la pubblicazione del segreto, le reazioni furono diverse. Alcuni sostennero la sua autenticit\u00e0 e la sua vitale importanza per la Chiesa e per l'umanit\u00e0. Altri affermarono che la stesura del segreto avrebbe risentito di influenze negative esercitate su Melania da alcune persone: da tali influenze deriverebbe il tono apocalittico del testo divulgato nel 1879.\nA lungo andare la seconda tesi prevalse e, con decreto della Santa Sede in data 9 maggio 1923, il testo del segreto fu iscritto nell'Indice dei libri proibiti. Molti decenni dopo, il 2 ottobre 1999, il sacerdote francese Michel Corteville, durante le ricerche per la tesi di laurea su La Salette, rinvenne presso l'archivio della Congregazione per la dottrina della fede a Roma i manoscritti originali, regolarmente protocollati e rubricati, dei messaggi inviati da Melania e Massimino al Papa Pio IX nel luglio 1851. Questa scoperta straordinaria ha posto nuovi interrogativi sull'autenticit\u00e0 del testo del segreto pubblicato nel 1879.\nIl riconoscimento da parte della Chiesa cattolica.\nIl 7 luglio 1847 il vescovo di Grenoble chiese ai canonici Pierre-Joseph Rousselot e Andr\u00e9 Berthier (ora servo di Dio), entrambi professori al seminario maggiore di Grenoble, di condurre un'indagine dettagliata sull'apparizione, e di redigere una relazione completa. Quest'ultima fu conclusa il 15 ottobre 1847.\nNel novembre del 1847 il vescovo sottopose la relazione a una commissione di indagine di sedici esperti, sotto la guida del vescovo diocesano. I membri della commissione erano tutti sacerdoti diocesani. Essi erano i vicari generali canonici Clair-Melchior P\u00e9rier e Andr\u00e9 Berthier, i canonici Pierre Joseph Rousselot, Jacques Bouvier, J.-F. Desmoulins, J. Henry, J.-C. Michon, P. Petit, J. Revol e Pierre Chambon, i parroci Jean-Baptiste Gerin, arciprete della cattedrale di Grenoble, Jean-Pierre Cartellier, arciprete di san Giuseppe, H. Genevey, arciprete di san Luigi, J.-H. de Lemps, parroco di sant'Andrea e Jean-Jules Keisser, parroco di san Lorenzo e il rettore del seminario maggiore Jacques-Philippe Orcel.\nSi tennero otto sessioni in totale, tutte fra novembre e dicembre del 1847. In due di queste furono presenti M\u00e9lanie e Maximin, che furono lungamente interrogati. Nella votazione finale dodici dei sedici membri sostennero l'autenticit\u00e0 dell'apparizione. Tre di questi dodici, Andr\u00e9 Berthier, H. Genevey e J.-H. de Lemps, avevano dubbi sulla verit\u00e0 di alcuni elementi dell'apparizione. Un membro, Jean-Pierre Cartellier, espresse la certezza che l'apparizione fosse un falso.\nQuando la commissione ebbe terminato i lavori, approv\u00f2 la relazione. Il vescovo aspett\u00f2 a dare l'approvazione ufficiale, perch\u00e9 il cardinale Bonald, arcivescovo di Lione, di cui la diocesi di Grenoble era suffraganea, sosteneva Cartellier.\nLa relazione fu pubblicata da Pierre Joseph Rousselot il 26 giugno 1848 e inviata a papa Pio IX nell'agosto del 1848. I risultati della relazione furono approvati dalla Santa Sede.\nUn incontro fra Maximin Giraud e Giovanni Maria Vianney, il santo curato d'Ars, ebbe luogo il 19 settembre 1850. Dopo un'iniziale perplessit\u00e0, dovuta a un piccolo incidente avvenuto durante l'incontro, anche il santo divenne un tenace difensore dell'apparizione fino alla fine della sua vita.\nComunque, la resistenza all'interno della Chiesa cattolica francese, che cercava un accordo con le autorit\u00e0, non scomparve del tutto. Il cardinale Bonald non credeva che l'apparizione fosse autentica e sospettava un inganno: richiese allora ai ragazzi di rivelargli i segreti, millantando di avere un mandato speciale dal Papa. I ragazzi acconsentirono alla richiesta. Il 2 e il 6 luglio 1851 entrambi scrissero un resoconto dell'apparizione e i segreti che la Vergine Maria aveva loro comunicati. M\u00e9lanie, che scrisse il suo testo al convento delle sorelle della Provvidenza di Corenc, redasse solo una versione abbreviata del segreto e insistette perch\u00e9 entrambi i testi fossero inviati direttamente al Papa. Con questo incarico due rappresentanti, i canonici Pierre Joseph Roussilot e Jean-Baptiste G\u00e9rin, furono inviati a Roma. Il testo di questi due segreti fu consegnato a papa Pio IX il 18 luglio 1851.\nIl Segretario di Stato, cardinal Lambruschini, conferm\u00f2 ufficialmente la comunicazione dei documenti il giorno seguente. Il suo assistente mons. Frattini fece lo stesso (i documenti sono stati pubblicati solo recentemente, scoperti nell'Archivio Segreto Vaticano da Michel Corteville M.S.). Lo stesso giorno 19 luglio 1851, quinto anniversario dell'apparizione, questa fu ufficialmente approvata dal vescovo diocesano, con una lettera pastorale dal titolo \"Nostra Signora della Salette\" (\"Notre Dame de la Salette\"). Cos\u00ec scrisse il vescovo:\nLa traduzione della lettera fu successivamente pubblicata dall\"'Osservatore Romano\" il 4 giugno 1852.\nSignificato teologico.\nSecondo la dottrina cattolica questo fenomeno appartiene alla categoria delle rivelazioni private\nPadre Livio Fanzaga, parlando delle apparizioni de La Salette, ha scritto tra l'altro:\nIl santuario.\nIl santuario \u00e8 situato vicino al luogo dove sarebbe avvenuta l'apparizione, a circa 1.800 metri di altitudine e a 14\u00a0km dal paese pi\u00f9 vicino.\nLa croce.\nIl crocifisso di La Salette \u00e8 quello indossato dalla Vergine Maria (pendente da una catena attorno al collo) secondo il racconto di Maximin e M\u00e9lanie. Alla croce sono aggiunti, a met\u00e0 dei bracci laterali, un martello e delle tenaglie; ai piedi della croce vi \u00e8 un teschio con i femori incrociati.\nIl martello simboleggia il peccatore che inchioda Ges\u00f9 alla croce con i suoi peccati; le tenaglie simboleggiano i cristiani che tentano di rimuovere i chiodi della croce mediante la vita di santit\u00e0 e di fedelt\u00e0 al Signore. Il teschio con i femori incrociati rappresenta la morte, inevitabile per gli esseri umani, per ricordare l'urgenza della salvezza."}
{"id": "1389017", "revid": "220472", "url": "https://it.wikipedia.org/wiki?curid=1389017", "title": "Giampiero Casertano", "text": "Biografia.\nMentre frequenta il liceo artistico di Milano diventa quando ha solo quindici anni, assistente di Leone Cimpellin per il quale realizza durante gli anni settanta i ripassi a china della serie \"Jonny Logan\" e di alcuni episodi della serie \"Guerra d'Eroi\" dell'Editoriale Dardo; poi inizia a collaborare con \"Boy Music\", pubblicando cinque storie libere su testi di Giorgio Pelizzari; qui venne notato da Alfredo Castelli che lo fa entrare nella Sergio Bonelli Editore dove esordisce coadiuvando Carlo Ambrosini nella realizzazione di una storia di \"Ken Parker\". Viene quindi inserito nello staff di \"Martin Myst\u00e8re\", testata per la quale esord\u00ec nel 1984; pass\u00f2 poi nel 1986 alla serie Dylan Dog, per la quale realizz\u00f2 negli anni numerose storie; venne poi anche incaricato di realizzare le copertine di una nuova serie della Bonelli, \"Nick Raider\"; successivamente si dedic\u00f2 solamente alla serie di Dylan Dog e alla fine degli anni novanta, anche un numero della serie \"Napoleone\". \nNel 1997 pubblica in Francia per l'editore Soleil un cartonato di tre storie autoconclusive dal titolo \"Guerres\", con la collaborazione alle sceneggiature di Stefano Di Marino e Carlo Lucarelli; l'edizione italiana verr\u00e0 curata nel 1999 da \"I Libri Scuola del Fumetto\". Esce nel 2008, per la casa editrice ReNoir COMICS, il primo volume di \"Decio\", su testi di Giorgio Albertini.\nDal 2012 al 2013 realizza anche due albi della collana \"Le storie\", (il n. 1 e il n. 7) e, nel 2013, collabora alla realizzazione del quarto \"Color Tex\" mentre, nel 2014, realizza lo \"Speciale Le Storie\". Nel 2017 disegna il secondo numero della serie Mercurio Loi mentre nel 2021 \u00e8 pubblicato il suo Texone \"Old South\", su testi di Pasquale Ruju."}
{"id": "1389022", "revid": "6923", "url": "https://it.wikipedia.org/wiki?curid=1389022", "title": "Castello di Scalloway", "text": "Il castello di Scalloway (in inglese: \"Scalloway Castle\") \u00e8 una fortezza scozzese situata nelle isole Shetland nella cittadina di Scalloway, allora capitale della contea e fatta edificare nel 1599 dal Conte Patrick Stewart, figlio di Robert Stewart, Conte delle Orcadi e suo successore.\nLa famiglia Steward, in qualit\u00e0 di detentori della Contea delle Orcadi e dello Shetland, ebbero un influsso molto forte per la vita di questi due arcipelaghi. Roberto Stewart era figlio illegittimo del sovrano scozzese Giacomo V e di una delle sue amanti, Euphemia Elphinstone. Nato nel 1533 si vide affidato il titolo di Conte delle Orcadi e Shetland nel 1564, assumendo anche l'incarico di sceriffo della regione. A sua volta Robert diede al suo fratellastro Laurence Bruce il titolo di sceriffo delle Shetland. Alla morte di Robert, gli succedette suo figlio, Patrick Bruce, un uomo molto avido che ben presto si guadagn\u00f2 l'odio dei suoi sudditi e di molti signori della regione. Fu lui a ordinare all'architetto Andrew Crawford la progettazione e la costruzione di Scalloway Castle, ispirandosi all'imponente \"Earl's Palace\" di Kirkwall. Ben presto Patrick Bruce cadde in disgrazia e venne prima imprigionato a Edimburgo, e poi giustiziato insieme a suo figlio Robert, intorno al 1614.\nCon la morte del suo signore, il castello di Scalloway sub\u00ec un veloce declino, pur rimanendo per un certo periodo di tempo la sede amministrativa del feudo delle Shetland. Esso venne utilizzato dalle truppe di Oliver Cromwell come caserma ed era ancora in ottimo stato, tuttavia alcuni documenti testimoniano la sua definitiva decadenza intorno al 1700, anche per il fatto che in questo periodo la sede amministrativa della regione venne spostata a Lerwick.\nIntorno al 1754 le pietre che componevano gli ambienti inferiori che circondavano il torrione vennero smantellate e riutilizzate per costruire una fattoria nelle vicinanze. Solo nel 1908 il castello fu posto sotto la tutela dello Stato scozzese con l'egida della Historic Scotland."}
{"id": "1389024", "revid": "287204", "url": "https://it.wikipedia.org/wiki?curid=1389024", "title": "Episodi di Una mamma per amica (quinta stagione)", "text": "Il momento perfetto.\nTrama.\nRory e Lorelai litigano perch\u00e9 Rory ha fatto l'amore con Dean pur sapendo che lui \u00e8 sposato. Rory, dopo un litigio con Lorelai, parte per l'Europa con la nonna per allontanarsi il pi\u00f9 possibile dalla madre. Lorelai e Luke cominciano a fare i primi passi per costruire la loro relazione, ma Luke \u00e8 costretto ad allontanarsi dalla citt\u00e0 per dare una mano a sua sorella e suo cognato con il lavoro.\nAmbasciator non porta pena.\nTrama.\nMentre \u00e8 in viaggio con Emily, Rory scrive una lettera a Dean spiegandogli che quella notte per lei \u00e8 stata importante e che, nonostante l'amore che prova per lui, sarebbe stato meglio per tutti se si fosse messa da parte. La lettera, per\u00f2, viene trovata da Lindsay e i due si lasciano. Rory va a trovare Dean, ma viene accusata da lui di averlo abbandonato ed essere partita in Europa. Lorelai, per non pensare al litigio con la figlia, si concentra sul lavoro, stressandosi ancora di pi\u00f9. Alla fine, madre e figlia si riconciliano. Intanto, Luke ritorna in citt\u00e0 e prova a salutare Lorelai con un bacio, ma vengono interrotti dalla parata cittadina.\nScritto nelle stelle.\nTrama.\nLuke e Lorelai hanno il loro primo appuntamento, dopo la loro prima notte d'amore vengono scoperti dai cittadini di Stars Hollow e Taylor mette la loro storia come ordine del giorno del consiglio comunale. Ci\u00f2 fa indispettire tantissimo Luke.\nRory ritorna a Yale per cominciare il secondo anno accademico e incontra Logan, un ragazzo molto ricco per cui Marty aveva lavorato come barista.\nLa sera Paris organizza una veglia per la morte del suo professore-amante.\nQuando, alla veglia, Marty chiede a Rory se ha un ragazzo, lei prende la macchina e va a casa di Dean.\nIl salvatore della citt\u00e0.\nTrama.\nJackson si candida a sindaco perch\u00e9 infuriato con Taylor ma ben presto si accorger\u00e0 che questo non \u00e8 il suo mondo. Dean e Rory hanno difficolt\u00e0 a trovare un posto per starsene tranquilli, Rory cerca di farsi avanti con Dean, ma finiscono per litigare. Lane confessa a Zack i sentimenti che ha per lui. Nell'episodio si pu\u00f2 sentire per circa due minuti il singolo My Happy Ending di Avril Lavigne.\nL'uscita a quattro.\nTrama.\nIl doppio appuntamento, Lorelai e Luke, Dean e Rory, non va troppo bene. La serata diventa tesa quando Luke esprime senza scrupoli ci\u00f2 che pensa di Dean e lo picchia con un gioco sciocco inventato da Lorelai per farli andare d'accordo: questo fa infuriare Rory nei confronti di Luke. Zack non reagisce alla dichiarazione di Lane, cos\u00ec quest'ultima si rimangia tutto, dando a Zack una scossa che lo porter\u00e0 finalmente ad agire.\nL'uomo hot-dog.\nTrama.\nNorman Mailer visita la locanda e Sookie annuncia di essere incinta del secondo figlio. Rory scopre l'esistenza di una \"setta segreta\" all'interno del college, \"La brigata della Vita e della Morte\", di cui nessuno \u00e8 mai riuscito a scoprire nulla e vedendo una foto in una vecchia edizione del giornale in cui appare anche il nonno di Logan decide di indagare per scrivere uno scoop nel giornale del college. Affronta il ragazzo per avere ulteriori informazioni, lui inizialmente nega, ma alla fine decide di aiutarla.\nChristopher chiama Lorelai e chiede il suo aiuto: la compagna \u00e8 partita improvvisamente e definitivamente per Parigi, lasciandolo solo con Gigi ed \u00e8 in preda all'ansia. Lorelai lo aiuta volentieri ma quando racconta l'accaduto a Rory, quest'ultima si reca dal padre per chiedergli di lasciare in pace la madre, perch\u00e9 ora con Luke \u00e8 felice e solitamente quando lui si intromette finisce male.\nLa brigata della vita e della morte.\nTrama.\nI Gilmore insistono per conoscere Luke, il quale prima partecipa ad una cena con la signora Gilmore. Emily molto diplomaticamente fa capire a Luke di considerarlo non adatto alla loro classe sociale. In seguito viene invitato per una partita di golf con il signor Gilmore, il quale cerca di convincerlo ad aprire una catena di ristoranti.\nLane e Zach hanno il loro primo appuntamento in casa loro, dove a fine serata si scambiano il primo bacio.\nRory, per scrivere uno scoop, si fa coinvolgere da Logan in una particolare avventura che la porter\u00e0 a conoscere la \"brigata della vita e della morte\".\nLa festa \u00e8 finita.\nTrama.\nEmily e Richard, che considerano Dean non adatto a Rory, invitano Rory ad un party per gli ex alunni di Yale e i loro figli maschi, tra cui Logan. Rory non tarda ad accorgesene, ma alla fine si diverte lo stesso. Luke invita Lorelai per una cena romantica, ma a rovinarla ci sono sua sorella e il marito che hanno appena litigato.\nDean arriva fuori casa dei nonni e vedendo Rory ben vestita in compagnia di Logan e dei suoi amici si rende conto di non appartenere a quel mondo, si sente fuori luogo e decide di lasciare Rory. Logan ne approfitta per consolarla. Lorelai assiste con disappunto al ritorno a casa della figlia vedendola scendere dalla limousine di Logan completamente ubriaca.\nInviti segreti.\nTrama.\nEmily va ad un appuntamento con un altro uomo. Christopher arriva a Stars Hollow con Gigi per pranzare con Lorelai all'insaputa di Rory e padre e figlia finiscono per litigare. Marty prova a rivelare i suoi sentimenti per Rory, ma lei non lo sente essendosi addormentata e non prova comunque lo stesso per il ragazzo.\nIl giorno oscuro.\nTrama.\nRory mostra ad una studentessa della Chilton la vita a Yale, ma combiner\u00e0 un disastro dietro l'altro. Lorelai viene a conoscenza del \"giorno oscuro\" di Luke.\nLogan inscena con due amici una dichiarazione d'amore a Rory durante un corso e lei, per vendicarsi di questa \"terribile umiliazione\" chiede aiuto a Richard, che la aiuter\u00e0 ben volentieri e nonno e nipote se la rideranno alle spalle del ragazzo.\nMartin \u00e8 arrabbiato con Rory perch\u00e9 lei lo considera solo un amico e non capisce i suoi sentimenti.\nTutta colpa della neve.\nTrama.\nChristopher tenta di fare pace con Rory e va a trovarla a Yale, inizialmente con scarsi risultati, ma poi fanno pace. Lorelai trascorre la notte a \"consolare\" Christopher, sconvolto per la morte di suo padre. Tuttavia, presa dai sensi di colpa non dice la verit\u00e0 a Luke. Richard e Emily hanno una breve riconciliazione quando si occupano di una cagnolina smarrita.\nIl fantasma dell'albergo.\nTrama.\nRichard scopre durante una riunione di lavoro che Emily frequenta un altro uomo e durante il tragitto per recarsi ad una festa vede la moglie parlare con l'uomo e la tampona (di proposito). Tornati a casa Richard dichiara che non vuole tornare nella d\u00e9pendance ma vuole tornare insieme a lei. Cos\u00ec la coppia si riunisce e decidono di organizzare una festa per rinnovare la promessa. La band di Lane viene invitata in casa Kim per l'anno lunare. Intanto nell'albergo sembra esserci un fantasma che si intrufola nelle camere.\nRory, con la scusa di aiutare Logan per un articolo, incontra il ragazzo e spera in un invito da parte sua ma rimane delusa. Alla fine della puntata Emily si presenta a casa di Christopher e gli fa notare che Lorelai ha una relazione con un uomo non adatto a lei e lui \u00e8 l'unica persona che pu\u00f2 cambiare le cose, cos\u00ec gli consegna l'invito per la festa e esce dalla casa. Lorelai, dopo aver sentito le strane rimostranze di Jackson che si lamenta del lavoro extra di Sookie alla locanda, scopre che il fantasma dell'albergo \u00e8 proprio Sookie che si trattiene nelle camere libere per ritagliarsi un po' di spazio, visto che a casa non pu\u00f2 farlo.\nLa ragazza ideale.\nTrama.\nEmily e Richard rinnovano le loro promesse; Emily convince Chris a venire al ricevimento per cercare di riavvicinarsi a sua figlia. Durante il ricevimento Christopher, ubriaco, dice a Lorelai che loro sono destinati a stare insieme e che Luke \u00e8 solo un ripiego. Rory viene scoperta dai genitori e da Luke mentre bacia Logan. Christopher e Luke hanno un confronto che si conclude con la separazione fra Lorelai e Luke.\nTutti ne parlano, nessuno lo sa.\nTrama.\nRory aspetta che Logan si faccia sentire dopo quello che \u00e8 successo al matrimonio dei nonni, ma nulla. Lo chiama e viene invitata da lui nel suo appartamento, tuttavia, invece che trovare un'accoglienza intima Rory trova Logan che sta giocando a poker con dei suoi amici.\nLorelai \u00e8 in depressione totale perch\u00e9 Luke prima le chiede \"tempo\", successivamente la lascia definitivamente perch\u00e9 il rapporto lo soffoca. Per questo Rory accorre in suo aiuto, grazie a Logan che le presta la limousine e l'autista perch\u00e9 lei non ha a disposizione l'auto. Intanto Taylor distribuisce fiocchi rosa e azzurri in giro per Stars Hollow in modo che la gente si schieri con Lorelai o con Luke. Logan e Rory decidono di vedersi da soli.\nAlla fine dell'episodio Lorelai chiama Luke in cerca di aiuto da parte del suo migliore amico, ma successivamente si pente del suo comportamento infantile e lo manda via. \nUn amico, solo un amico.\nTrama.\nRory va a cena con Marty, Logan e altri suoi amici quando..\nMarty rivela a Rory ci\u00f2 che prova per lei, ma lei lo rifiuta e ammette che in verit\u00e0 le piace Logan. Mentre Luke e Lorelai si occupano dell'organizzazione di una recita scolastica per i bambini, Logan va a trovare Rory e passano la notte insieme.\nL'undicesimo comandamento.\nTrama.\nLorelai si rifiuta di parlare con la madre dopo quello che la donna le ha fatto durante il rinnovo della promessa di Emily e Richard.\nLuke continua a mantenere le distanze da Lorelai e lei soffre tantissimo per questa distanza e Sookie fa di tutto per farla uscire di casa e divertirsi. Rory racconta alla madre della storia che sta nascendo tra lei e Logan e la madre decide di incontrarlo di nuovo in circostanze migliori della prima volta.\nZack voleva fare l'amore con Lane, ma lei non lo aveva capito e vuole prima sposarsi, come insegnatole dalla madre. Lorelai spiega a suo padre che sua madre l'ha ferita e che per colpa sua, lei e Luke si sono lasciati.\nIl padre convince la madre che Lorelai tiene davvero a Luke e in seguito la donna va al locale di Luke per spiegargli che, anche se a lei Luke continuer\u00e0 a non piacere, vuole che sua figlia sia felice. Gli chiede di tornare con lei e promette di non intromettersi mai pi\u00f9.\nLuke va a casa di Lorelai, entra e la bacia appassionatamente.\nCoppia libera?\nTrama.\nAndando a fare spese con Lorelai, Rory vede Logan con un'altra ragazza seduti ad un Caf\u00e9. Ad un party a tema Quentin Tarantino, inizia una nuova fase nella relazione tra Logan e Rory. Infatti Rory e Logan escono ancora insieme, anche se continuano a essere una coppia \"aperta\" ; Logan per\u00f2 dimostra della gelosia nei confronti di Rory, che \u00e8 andata alla festa insieme a Robert, un amico di Logan. Michel vince un camper ad un quiz televisivo. Ora che Luke e Lorelai sono tornati insieme Lorelai pu\u00f2 finalmente tornare alla tavola calda. Emily nel frattempo va da Luke convinta che lui non abbia capito che avrebbe dovuto rimettersi con Lorelai: questo per\u00f2 fa arrabbiare Lorelai, che vuole sua madre fuori dalla sua vita.\nUn interesse nascosto.\nTrama.\nLuke aiuta Taylor Doose ad allestire un museo in una vecchia casa, ma fa questo solo perch\u00e9 vorrebbe quella casa. Rory, Paris e Lane cominciano a bere durante l'inaugurazione del museo quando pensano agli uomini della loro vita.\nDean viene chiamato da Taylor per dare una mano al museo e consiglia a Luke di non legarsi troppo a Lorelai, perch\u00e9 lei si stufer\u00e0 e cercher\u00e0 altro. Rory si ubriaca e confessa alla madre che Logan non l'ha pi\u00f9 cercata.\nTi presento i miei.\nTrama.\nSookie \u00e8 costretta a letto a causa della gravidanza e Lorelai chiede aiuto a Luke per gestire la cucina del Dragonfly. Sookie non \u00e8 felice di questa decisione infatti decide di farsi portare di nascosto tutti i pasti cucinati da Luke a casa, per non rischiare che qualcosa non vada bene. Questo far\u00e0 innervosire Luke.\nLa relazione fra Rory e Logan diventa una cosa seria ma quando lui la porta a cena gli Huntzberger le fanno chiaramente capire di non essere all'altezza della loro famiglia. Per farsi perdonare Mitchum, il padre, le offre un posto da assistente nel giornale che ha acquistato da poco.\nL'ospite d'onore.\nTrama.\nRory comincia a lavorare col padre di Logan, Mitchum Huntzberger. Emily e Richard, dopo essere venuti al corrente che Rory aveva partecipato a una cena con i genitori di Logan, organizzano una cena per il ragazzo, alla quale vuole partecipare anche Lorelai per conoscere anch'essa Logan. Emily fa promettere a Lorelai che se va a quella cena deve andare a tutte quelle seguenti come una volta. Alla cena Emily e Richard si mostrano molto favorevoli alla unione tra Logan e Rory, mentre Lorelai dice loro di non fare pressioni perch\u00e9 sono ancora molto giovani e anche perch\u00e9 non vede di buon occhio Logan.\nUna casa per Luke.\nTrama.\nIl figlio di Sookie nasce in anticipo. Luke scopre che Kirk vuole comprare la casa che prima ospitava il museo di Taylor (andato in fallimento perch\u00e9 non vi erano visitatori), la stessa casa che lui voleva comprare per andare a viverci con Lorelai. Decide allora di chiedere agli anziani chi secondo loro dovrebbe acquistare la casa, essi pensano che debba comprarla Luke.\nLorelai porta alla madre la rivista sul Dragonfly. Quando Emily legge le cose che ha detto Lorelai su di lei va su tutte le furie.\nRory, dopo che Mitchum Huntzberger le ha detto chiaramente che non ha la stoffa per fare la giornalista, amareggiata va alla festa della sorella di Logan e con il ragazzo decide di rubare uno yacht.\nI colpi di testa di Rory.\nTrama.\nDopo che Mitchum Huntzberger le ha detto che non ha la stoffa della giornalista, Rory decide di lasciare Yale perch\u00e9 non \u00e8 sicura di quello che vuole fare veramente nella vita. Lorelai \u00e8 amareggiata da questa decisione e dal reato che la figlia ha commesso e soprattutto dalla decisione di Rory di andare a vivere dai nonni, ai quali aveva chiesto aiuto per convincerla a non abbandonare gli studi, ma che hanno invece appoggiato Rory a sua insaputa. Cos\u00ec una distrutta Lorelai chiede a Luke di sposarla."}
{"id": "1389027", "revid": "125147596", "url": "https://it.wikipedia.org/wiki?curid=1389027", "title": "John Hume", "text": "\u00c8 stato anche membro del Parlamento europeo e membro del Parlamento del Regno Unito, nonch\u00e9 membro dell'Assemblea dell'Irlanda del Nord.\nNel 2012, Papa Benedetto XVI ha nominato Hume Cavaliere Comandante dell'Ordine Pontificio di San Gregorio Magno. \u00c8 stato nominato \"Il pi\u00f9 grande d'Irlanda\" in un sondaggio pubblico del 2010 dell'emittente nazionale irlandese RT\u00c9 come la pi\u00f9 grande personalit\u00e0 nella storia dell'Irlanda.\nBiografia.\nPrimi anni di vita e istruzione.\nJohn Hume \u00e8 nato nel 1937 a Derry, nell'Irlanda del Nord, figlio di un operaio di un cantiere navale. Visse in circostanze modeste e, da bambino cattolico e irlandese, fin dalla tenera et\u00e0 dovette affrontare l'oppressione dei cattolici irlandesi da parte dei protestanti, che hanno le loro radici in Gran Bretagna. Ha studiato presso l'Universit\u00e0 Nazionale, dove ha conseguito il Master of Arts, poi and\u00f2 come studente di ricerca presso il Trinity College, Cambridge; allo stesso tempo \u00e8 stato uno studente in visita presso il Center of International Affairs dell'Universit\u00e0 di Harvard. John Hume divenne quindi insegnante e inizi\u00f2 il lavoro politico negli anni '60, sostenendo l'interesse pubblico.\nAttivit\u00e0 politica.\nNel 1968 John Hume divenne leader del movimento per i diritti civili a Derry, un anno dopo fu eletto candidato indipendente al Parlamento dell'Irlanda del Nord. Nel 1970, lui e altri colleghi hanno fondato l'SLDP. Con il suo programma, che lavora per una riunificazione dell'Irlanda senza violenza, posizionandosi tra il Partito Unionista dell'Ulster protestante-unionista (UUP) e il Sinn F\u00e9in cattolico-repubblicano affiliato all'IRA. Dopo lo scioglimento del governo dell'Irlanda del Nord e del Parlamento dell'Irlanda del Nord da parte del governo centrale di Londra nel 1972 e il voto boicottato dai cattolici sulla futura nazionalit\u00e0 dell'Irlanda del Nord, nel 1973 fu eletta una nuova assemblea regionale, in cui fu incluso anche John Hume. Il nuovo governo regionale con diritti limitati, che per la prima volta comprendeva anche rappresentanti della minoranza cattolica, offr\u00ec a Hume per un breve periodo la carica di ministro del commercio. Tuttavia, l'assemblea regionale e il governo furono nuovamente sciolti nel 1974 a seguito di uno sciopero dei protestanti estremisti.\nA Derry, John Hume ha fondato l'Inner City Trust, una fondazione composta da rappresentanti sia cattolici che protestanti e che si prefiggeva l'obiettivo di eliminare la distruzione a volte massiccia nel centro di Derry a causa della guerra civile. \u00c8 stato anche in grado di garantire che il sindaco della roccaforte dell'SDLP di Derry fosse nominato da un partito diverso rappresentato nel consiglio comunale ogni anno.\nDal 1979 al 2004 John Hume \u00e8 stato membro del Parlamento europeo a Bruxelles, dove \u00e8 stato particolarmente attivo nella commissione per la pianificazione regionale e nell'Assemblea paritetica dell'Unione europea e dei paesi ACP, ovvero i paesi in via di sviluppo dell'Africa, i Caraibi e il Pacifico. \u00c8 anche diventato copresidente del Gruppo Interparlamentare sulle Minoranze Culturali e Linguistiche. Nel 1979 Hume divenne leader del Partito Social Democratico e Laburista. Il suo progetto, avviato nel 1982 con l'istituzione del Forum dell'Irlanda del Nord, per promuovere l'unificazione dell'Irlanda del Nord con la Repubblica irlandese, fall\u00ec a causa del partito repubblicano Sinn F\u00e9in. Nel 1983 entr\u00f2 a far parte del parlamento britannico, eletto alla Camera dei comuni, dove ha rappresentato il collegio elettorale di Foyle fino al 2005.\nProcesso di pace con l'IRA.\nLa sua disponibilit\u00e0 a parlare con il partito Sinn F\u00e9in e l'organizzazione clandestina dell'IRA suscit\u00f2 scalpore nel 1985. Tuttavia, i suoi colloqui con il presidente dello Sinn F\u00e9in Gerry Adams hanno contribuito a un graduale processo di pace che \u00e8 culminato in un cessate il fuoco incondizionato dell'IRA nel 1994, che \u00e8 stato mantenuto per 18 mesi.\nNel 1998, il primo ministro britannico Tony Blair e il taoiseach irlandese Bertie Ahern hanno elaborato un piano di pace per l'Irlanda del Nord, in cui Hume ha svolto un ruolo chiave. Questo divenne noto come l'accordo del Venerd\u00ec Santo. Il 15 agosto, un attentato dinamitardo ha scosso Omagh con 25 morti da parte di un gruppo scissionista dell'IRA, i piani di pace sono stati rinnovati e la pace \u00e8 stata rassicurata dal sostegno mondiale agli sforzi di pace e dal rifiuto di ulteriori violenze da parte di tutti i partiti. Il 10 dicembre, John Hume e David Trimble, presidente del Partito Unionista dell'Ulster, hanno ricevuto il Premio Nobel per la pace per i loro intensi sforzi nel processo di pace in Irlanda del Nord. Nel 2004, John Hume annunci\u00f2 che si sarebbe ritirato completamente dalla politica e nel 2005 cedette la presidenza del partito e il mandato parlamentare a Londra a Mark Durkan.\nMorte.\nHume \u00e8 morto nelle prime ore del 3 agosto 2020 in una casa di cura a Derry, all'et\u00e0 di 83 anni. Alla sua morte, l'ex leader laburista e primo ministro Tony Blair ha dichiarato: \"John Hume era un titano politico; un visionario che si rifiutava di credere che il futuro dovesse essere uguale al passato\". Il Dalai Lama ha dichiarato su Twitter: \"La profonda convinzione di John Hume nel potere del dialogo e dei negoziati per risolvere i conflitti era incrollabile... Sono stati la sua leadership e la sua fede nel potere dei negoziati che hanno permesso all'Accordo del Venerd\u00ec Santo del 1998 di essere raggiunto. La sua costante perseveranza \u00e8 un esempio da seguire per tutti noi.\"\nRiconoscimenti.\nOltre al Nobel, fu insignito di altri due prestigiosi riconoscimenti internazionali sul tema della pace: il premio Gandhi e il premio Martin Luther King.\nGli venne inoltre conferita la cittadinanza onoraria di Palermo."}
{"id": "1389028", "revid": "287204", "url": "https://it.wikipedia.org/wiki?curid=1389028", "title": "Nostra Signora Aparecida", "text": "Nostra Signora Aparecida o Nostra Signora della Concezione Aparecida (in portoghese: \"Nossa Senhora Aparecida\" o \"Nossa Senhora da Concei\u00e7\u00e3o Aparecida\") \u00e8 la patrona del Brasile. Il santuario si trova ad Aparecida, nello stato di San Paolo. La si festeggia il 12 ottobre.\nLa Basilica di Nostra Signora di Aparecida \u00e8 il pi\u00f9 grande santuario mariano del mondo: \u00e8 in grado di contenere fino a 45.000 persone ed \u00e8 anche il quarto santuario pi\u00f9 visitato del mondo.\nLa storia.\nLa storia di Nostra Signora di Aparecida comincia nel 1717, quando si seppe che il conte di Assumar, don Pedro di Almeida e del Portogallo, governatore della Provincia di San Paolo e Minas Gerais, si sarebbe fermato nel villaggio di Guaratinguet\u00e1, durante il suo viaggio verso Vila Rica, l'odierna Ouro Preto in Minas Gerais.\nPer questa occasione, alcuni pescatori furono incaricati di fornire il pesce per il banchetto da tenersi il giorno dopo, in occasione della visita del conte. Tre pescatori, Domingos Garcia, Filipe Pedroso e Jo\u00e3o Alves, andarono a pescare nel fiume Para\u00edba. Dopo alcuni tentativi infruttuosi, gettarono le reti in un'area chiamata Porto Itagua\u00e7u.\nSecondo la tradizione, Jo\u00e3o Alves trov\u00f2 nella sua rete una piccola statua di terracotta raffigurante la Madonna, priva per\u00f2 della testa. Gett\u00f2 nuovamente la rete e questa volta vi trov\u00f2 la testa della statua. In seguito i tre pescatori gettarono ancora le reti e queste si sarebbero riempite di pesci.\nPer 15 anni la statua rimase nella casa di Filipe Pedroso, dove i vicini si riunivano per pregare il rosario. La devozione comincio a diffondersi: alcuni fedeli, che avevano pregato davanti alla statua, affermarono di aver ricevuto delle grazie. Il culto si diffuse in tutto il Brasile.\nPur non essendo stata ancora riconosciuta con un decreto dalla Chiesa cattolica, questa manifestazione mariana ha avuto numerosi riconoscimenti: nel 1834 comincia la costruzione di un grande santuario, benedetto l'8 dicembre 1888 dall'arcivescovo di San Paolo e trasformato in parrocchia nel 1893; l'8 ottobre 1904 \"Nossa Senhora Aparecida\" viene incoronata dal nunzio apostolico; il 29 aprile 1908 papa Pio X attribuisce al santuario il titolo di basilica minore; nel 1917 papa Benedetto XV accorda ai pellegrini un'indulgenza plenaria; il 26 luglio 1936 papa Pio XI dichiara Nostra Signora di Aparecida patrona principale del Brasile; il 4 luglio 1980 l'attuale basilica viene consacrata da papa Giovanni Paolo II.\nPellegrinaggi.\nTre papi si sono recati in pellegrinaggio al santuario di Nostra Signora di Aparecida: Giovanni Paolo II, nel luglio 1980, Benedetto XVI, il 12 e 13 maggio 2007, recando al santuario la Rosa d'Oro, e Francesco, il 24 luglio 2013."}
{"id": "1389031", "revid": "830939", "url": "https://it.wikipedia.org/wiki?curid=1389031", "title": "Domenico Cigna", "text": "Biografia.\nSi laure\u00f2 in giurisprudenza ed esercit\u00f2 la professione di avvocato penalista. A fine Ottocento ader\u00ec al Partito socialista italiano e ad inizio secolo ne divenne dirigente nella sua citt\u00e0.\nFond\u00f2 e diresse diversi giornali a carattere locale e provinciale: \"La Folgore Socialista\", \"Il Ranocchio\", \"Le spighe\". Nel 1921 fu eletto deputato al Parlamento Italiano (XXVI legislatura).\nScrisse diversi libri di diritto.\nAntifascista, ader\u00ec, sulle posizioni di Antonino Varvaro, al Movimento Indipendentista Siciliano guidato da Andrea Finocchiaro Aprile. Mor\u00ec ad Agrigento il 13 aprile 1946."}
{"id": "1389037", "revid": "767487", "url": "https://it.wikipedia.org/wiki?curid=1389037", "title": "Sinus Fidei", "text": "Il Sinus Fidei (\"Golfo della fede\", in latino) \u00e8 un piccolo mare lunare costituito da basalto e situato nella regione della Terra Nivium. Ha un'estensione di circa 70 km."}
{"id": "1389041", "revid": "767487", "url": "https://it.wikipedia.org/wiki?curid=1389041", "title": "S\u0103l\u0103trucu", "text": "S\u0103l\u0103trucu \u00e8 un comune della Romania di 2.220 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 4 villaggi: Boc\u0103ni\u021ba, S\u0103l\u0103trucu de Jos, S\u0103l\u0103trucu de Sus, V\u0103leni."}
{"id": "1389045", "revid": "287204", "url": "https://it.wikipedia.org/wiki?curid=1389045", "title": "Salatrucu", "text": ""}
{"id": "1389052", "revid": "1632387", "url": "https://it.wikipedia.org/wiki?curid=1389052", "title": "Revelations (Vader)", "text": "Revelations \u00e8 il quinto album dei Vader, pubblicato nel 2002.\nIl disco.\nQuest'album vede la partecipazione di 2 musicisti esterni entrambi polacchi: Adam Darski dei Behemoth canta nella canzone \"Whisper\", mentre Ureck dei Lux Occulta suona la tastiera nei brani \"Torch Of War\" e \"Revelation Of Black Moses\"."}
{"id": "1389053", "revid": "1573940", "url": "https://it.wikipedia.org/wiki?curid=1389053", "title": "Marionia blainvillea", "text": "Marionia blainvillea () \u00e8 un mollusco nudibranchio della famiglia Tritoniidae.\nDescrizione.\nCorpo dal colore molto vario, da arancione traslucido fino a rosso-marrone con chiazze bianche. Presenta appendici frastagliate, simili al ciuffo branchiale, su tutto il corpo. Fino a 5 centimetri di lunghezza.\nBiologia.\n\u00c8 in grado di nuotare tramite i movimenti del corpo.\nSi nutre di octocoralli come \"Alcyonium acaule\", \"Alcyonium palmatum\", \"Eunicella cavolinii\", \"Eunicella singularis\", \"Leptogorgia sarmentosa\", \"Paramuricea clavata\".\nDistribuzione e habitat.\nEndemica del mar Mediterraneo, vive su fondali caratterizzati da coralligeno, spesso su \"Paramuricea clavata\" ed \"Alcyonium acaule\", da 10 fino a 50 metri di profondit\u00e0."}
{"id": "1389054", "revid": "767487", "url": "https://it.wikipedia.org/wiki?curid=1389054", "title": "Dagon - La mutazione del male", "text": "Dagon - La mutazione del male \u00e8 un film del 2001 diretto da Stuart Gordon. Presentato al Sitges - Festival internazionale del cinema della Catalogna il 12 ottobre 2001 e nelle sale cinematografiche europee dal 31 ottobre 2001. In Italia, il film \u00e8 stato trasmesso per la prima volta, da 7 Gold nella seconda serata del 21 maggio 2006 all'interno del ciclo \"Brividi\". Il film \u00e8 ispirato ai racconti \"La maschera di Innsmouth\" e \"Dagon\" dello scrittore statunitense Howard Phillips Lovecraft. Costituisce l'ultima pellicola alla quale ha recitato il celebre attore spagnolo Francisco Rabal prima della morte, ed \u00e8 dedicato alla sua memoria.\nTrama.\nPaul Marsh \u00e8 un giovane magnate statunitense di origini spagnole, impensierito da un passato misterioso e da strani sogni ricorrenti, in cui vede se stesso nuotare nei pressi di una specie di immenso pozzo sul fondale marino, assieme ad un'inquietante creatura simile ad una sirena. Il ragazzo si reca in vacanza in yacht al largo delle coste della Galizia insieme alla fidanzata Barbara e ai loro amici, Howard e Vicky, ma il gruppo viene sorpreso da una violenta ed improvvisa tempesta, che manda la barca ad incagliarsi su una scogliera. Vicky rimane ferita ad una gamba e Paul e Barbara decidono di raggiungere la riva con un gommone per cercare aiuto, mentre Howard decide di restare con la moglie. Mentre i due ragazzi si allontanano, una presenza misteriosa si avvicina allo yacht, attirata dal sangue di Vicky.\nNel frattempo Paul e Barbara arrivano ad Imboca, un paesino di pescatori, dove notano alcune stranezze: il paese sembra quasi deserto, i pochi abitanti che incontrano hanno un aspetto bizzarro e atteggiamenti apparentemente ostili e la chiesa del paese non reca simboli cristiani, bens\u00ec quelli di un misterioso e sconosciuto ordine religioso: l'Ordine Esoterico di Dagon. Nella chiesa i due incontrano un prete, che offre loro il suo aiuto incaricando due pescatori di accompagnare Paul allo yacht per aiutare i loro amici, mentre Barbara decide di rimanere sulla terraferma, e di aspettare in albergo. Qui la ragazza viene aggredita dal prete e dal custode dell'albergo. Nel frattempo Paul raggiunge lo yacht, ma di Howard e Vicky non c'\u00e8 nessuna traccia. Tornato a riva Paul viene inviato all'albergo dal prete, che gli dice che Barbara \u00e8 uscita dal paese per cercare aiuto.\nQui il ragazzo, stanco e confuso, si addormenta, venendo nuovamente tormentato da un incubo e, svegliatosi, si accorge che una folla di paesani sta circondando l'albergo, interessati a lui e con intenzioni tutt'altro che pacifiche, ed \u00e8 quindi costretto a scappare. Durante una fuga precipitosa, Paul si ritrova in un locale adibito a conceria, dove scopre con orrore una macabra collezione di maschere e vestiti ricavati da pelli umane (che i paesani indossano) tra le quali riconosce quella dell'amico Howard. Sfuggito per un soffio ad un nuovo attacco dei paesani, Paul riesce a trovare un nascondiglio, dove incontra Ezequiel, un barbone anziano ed apparentemente matto ed ubriaco, ma che in realt\u00e0 \u00e8 a conoscenza del terribile segreto di Imboca: decenni prima il paese era stato profondamente devoto a Dio ma afflitto da una grave carenza di pesca che aveva portato carestia e povert\u00e0; a Imboca arriv\u00f2 un marinaio di nome Orpheus Cambarro, che derise gli Imbocani per la loro devozione a Dio, e promise loro di portare ad Imboca un nuovo dio, che avrebbe riempito le loro reti di pesce e di oro proveniente dal mare se avessero accettato di adorarlo: il malvagio Dagon.\nLa popolazione quindi rinneg\u00f2 Dio, distruggendo tutti i simboli della fede e Cambarro istitu\u00ec un nuovo ordine religioso nel paese, ma Dagon cominci\u00f2 a pretendere vittime umane in sacrificio. I genitori di Ezequiel, all'epoca un bambino, furono uccisi sotto i suoi occhi per non aver accettato di venerare Dagon, mentre le donne del paese furono offerte al mostro per essere ingravidate e dare vita ad una mostruosa discendenza: difatti, ad esclusione di Ezequiel, tutti gli Imbocani sono creature disumane simili a pesci, che a poco a poco perdono la loro natura umana per raggiungere il loro padre nel suo regno in fondo al mare. Dopo un iniziale momento di scetticismo, Paul chiede aiuto a Ezequiel per fuggire da Imboca, e viene da lui condotto al palazzo di Xavier Cambarro, sindaco del paese e nipote di Orpheus, per rubare la sua automobile e scappare ma, nuovamente inseguito da alcuni paesani, \u00e8 costretto a nascondersi nel maniero di Cambarro, dove incontra la bellissima Ux\u00eca, figlia del sindaco, che assomiglia come una goccia d'acqua alla sirena che appare nei suoi sogni, e che stranamente conosce il suo nome e sa dei suoi sogni.\nLei lo aiuta a sfuggire ai paesani e lo seduce ma, quando Paul si accorge che anche lei \u00e8 un mostro con due tentacoli al posto delle gambe, fugge inorridito, venendo catturato e rinchiuso in un fienile assieme a Ezequiel, Barbara e Vicky, che si scopre essere viva, ma mutilata della gamba ferita, offerta in sacrificio a Dagon e da lui messa incinta, dopo aver assistito alla brutale uccisione di Howard. Di l\u00ec a poco il prete e i paesani giungono al fienile per porre un ultimatum ai prigionieri: servire Dagon o morire. Vicky, sconvolta dalla violenza subita si uccide pugnalandosi allo stomaco, mentre Barbara viene portata alla chiesa per essere offerta in sacrificio e Paul ed Ezequiel in un capanno per essere uccisi.\nEzequiel muore coraggiosamente, venendo scorticato vivo dal prete sotto gli occhi di Paul e recitando insieme al ragazzo il Salmo 23, mentre Paul viene salvato da Ux\u00eca che, innamorata di lui, gli comunica che non ha altra scelta se non quella di stare con lei, unirsi agli Imbocani ed abbracciare il culto di Dagon. Fingendo di accettare le condizioni della donna, Paul viene liberato ma, furibondo, si arma di due coltelli e uccide ferocemente il prete e i suoi assistenti, dopodich\u00e9 si reca in chiesa per salvare Barbara, portando con s\u00e9 una lattina di kerosene. Nei sotterranei della chiesa Ux\u00eca e gli Imbocani celebrano una messa nera in onore di Dagon, nella quale Barbara viene torturata e calata in una botola che da sul mare. Paul, dopo aver bruciato vivi alcuni Imbocani cerca di salvare la donna che ama, ma \u00e8 troppo tardi: Dagon emerge dalle profondit\u00e0 marine e afferra Barbara portandola via con s\u00e9.\nDisperato per la scomparsa della ragazza, Paul viene immobilizzato dagli Imbocani e quasi ucciso da Xavier Cambarro, che viene per\u00f2 fermato dalla figlia. Qui i due mostri rivelano a Paul un'orrenda verit\u00e0: lui \u00e8 figlio di Xavier e fratello di Uxia: molti anni prima Xavier (che all'epoca aveva ancora un aspetto umano), durante uno dei suoi viaggi, aveva rapito diverse donne e le aveva portate a Imboca: tra queste anche la donna che sarebbe divenuta madre di Paul. Sconvolto da questa orribile rivelazione, Paul tenta di suicidarsi cospargendosi di kerosene e dandosi fuoco con l'accendino di Barbara, ma viene prontamente gettato in acqua dalla sorella. Sott'acqua Paul comincia il suo processo di trasformazione, facendo germogliare delle branchie sullo stomaco, e le immagini che lui vedeva nei suoi sogni divengono finalmente realt\u00e0: lui insieme alla creatura marina che si \u00e8 scoperto essere sua sorella, che nuotano nel pozzo sottomarino, ingresso del regno di Dagon.\nDifferenze tra film e racconti.\nDal racconto \"Dagon\" il film di Gordon riprende l'arrivo in barca e il fatto di mostrare direttamente, in una scena, il mostro lovecraftiano Dagon. Per il resto, la sceneggiatura segue \"La maschera di Innsmouth\", aggiungendovi per\u00f2 i personaggi femminili (del tutto assenti nel racconto) e modificando sia le premesse che l'ultima parte.\nDa notare che, sebbene l'ambientazione sia differente (la Spagna nel film, il New England nel racconto) Imboca, il nome del paesino, \u00e8 un chiaro riferimento a Innsmouth (sia \"boca\" che \"mouth\" significano \"bocca\").\nCuriosit\u00e0.\nL'attore Ezra Godden nel 2005 ha interpretato un altro personaggio dell'universo lovercraftiano, \"Walter Gilman\", nell'episodio due \"La casa delle streghe\" della prima stagione di \"Masters of Horror.\""}
{"id": "1389055", "revid": "29244", "url": "https://it.wikipedia.org/wiki?curid=1389055", "title": "Marionia berghi", "text": ""}
{"id": "1389057", "revid": "29244", "url": "https://it.wikipedia.org/wiki?curid=1389057", "title": "Marionia affinis", "text": ""}
{"id": "1389058", "revid": "1305772", "url": "https://it.wikipedia.org/wiki?curid=1389058", "title": "International Rugby Hall of Fame", "text": "International Rugby Hall of Fame fu una galleria delle celebrit\u00e0 del rugby a 15 istituita nel 1997 ad Auckland per opera di un gruppo di ex giocatori.\nOgni due anni, fino al 2007, tenne una cerimonia di ammissione di nuovi membri; con l'istituzione di analoga Hall of Fame da parte dell'International Rugby Board nel 2006 fu superata e non oper\u00f2 pi\u00f9 nuove ammissioni finch\u00e9 nel 2014 le due istituzioni si fusero in quella che nel frattempo era diventata World Rugby Hall of Fame; i due palmar\u00e8s furono quindi riunificati.\nL'organizzazione.\nL\"'International Rugby Hall of Fame Trust\" \u00e8 un'associazione senza fini di lucro neozelandese. Il suo consiglio di amministrazione \u00e8 composto da dieci a venti persone nominate in modo che siano rappresentate le maggiori nazioni in cui \u00e8 praticato il rugby. Questo consiglio \u00e8 incaricato di eleggere i nuovi \"Hall of Famers\" ogni due anni. La grande maggioranza dei membri del consiglio di amministrazione sono Hall of Famers eletti in precedenza.\nI criteri di eleggibilit\u00e0 per un giocatore prevedono che questo sia defunto, ritirato dall'attivit\u00e0 da pi\u00f9 di un anno e, per quelli che hanno cominciato a praticare lo sport dopo il 1900, di avere giocato a livello internazionale. Altre personalit\u00e0 quali ufficiali di gara, allenatori, dirigenti, ecc., possono anche essere inclusi per il loro particolare contributo al gioco.\nIl consiglio di amministrazione insedia un \"Comitato di esame\", formato da un gruppo di critici e commentatori internazionali, che procede alla segnalazione di non pi\u00f9 di 25 nomine. I nominati possono essere indotti nella Hall of Fame dal consiglio di amministrazione secondo la seguente procedura: ogni membro pu\u00f2 indicare sulla sua lista fino a dieci nominati, vengono indotti nella Hall of Fame coloro i quali possiedono la maggioranza dei 3/4 dei voti totali.\nIn seguito alla designazione dei nuovi indotti ha luogo una cerimonia di insediamento in forma di pranzo.\nHalls of Famers.\n1997.\n Serge Blanco\n Danie Craven\n Gareth Edwards\n Mark Ella\n Mike Gibson\n Barry John\n Willie John McBride\n Colin Meads\n Cliff Morgan\n George Nepia\n Frik du Preez\n Tony O'Reilly\n Hugo Porta\n Jean-Pierre Rives\n JPR Williams\n1999.\n Gerald Davies\n Morne du Plessis\n Nick Farr-Jones\n Andy Irvine\n Carwyn James\n Jack Kyle\n Brian Lochore\n Philippe Sella\n Wavell Wakefield\n Wilson Whineray\n2001.\n Gordon Brown\n David Campese\n Ken Catchpole\n Don Clarke\n Mervyn Davies\n Sean Fitzpatrick\n Michael Lynagh\n Bill McLaren, commentatore\n Hennie Muller\n Jean Prat\n2003.\n Bill Beaumont\n Gavin Hastings\n Tim Horan\n Michael Jones\n Ian Kirkpatrick\n John Kirwan\n Jo Maso\n Syd Millar\n2005.\n Fred Allen\n Phil Bennett\n Andr\u00e9 Boniface\n Naas Botha\n John Eales\n Grant Fox\n Dave Gallaher\n Martin Johnson\n Ian McGeechan, ex giocatore e allenatore Lions\n Gwyn Nicholls\n Fran\u00e7ois Pienaar\n Keith Wood\n2007.\n Ieuan Evans\n Danie Gerber\n Tom Kiernan\n Jason Leonard\n Jonah Lomu\n Terry McLean, giornalista\n Graham Mourie\n Bennie Osler\n Fergus Slattery\n Joost van der Westhuizen"}
{"id": "1389059", "revid": "29244", "url": "https://it.wikipedia.org/wiki?curid=1389059", "title": "Tritonia meyeri", "text": ""}
{"id": "1389060", "revid": "29244", "url": "https://it.wikipedia.org/wiki?curid=1389060", "title": "Tritonia costae", "text": ""}
{"id": "1389061", "revid": "125591573", "url": "https://it.wikipedia.org/wiki?curid=1389061", "title": "Domenico Spada", "text": "Biografia.\nCarriera da dilettante.\nDi etnia sinti, dalla nascita risiede a Marino. Domenico Spada inizia a fare pugilato all'et\u00e0 di 13 anni.\nDa dilettante ha un record di 41 incontri disputati, 34 vinti, 6 persi ed 1 pareggiato. \u00c8 stato Campione d'Italia Primi pugni, Juniores e Seniores.\nHa partecipato a diversi tornei con la Nazionale Italiana, vincendo 4 medaglie d'oro.\nCarriera da Professionista.\nNel 2002 lascia il dilettantismo e passa professionista.\nCresciuto sotto la guida del Maestro Eugenio Agnuzzi e Roberto D'elia, \u00e8 stato allenato dal 2013 al 2014 da Valerio Monti.\nNel corso della sua carriera ha sempre combattuto da peso medio e si \u00e8\nconfrontato 3 volte per il Titolo Mondiale WBC, una volta per il Titolo\nEuropeo, 5 volte per il WBC International, 1 volta per il Titolo Italiano, 2 Volte per il Titolo Mondiale Youth IBF , 1 volta per il Titolo EBU-EU ed 1 volta per il titolo Mondiale Silver WBC.\nLe poche sconfitte riportate in carriera sono venute per mano di Campioni del Mondo (Zbik, Barker, Rubio).\nIl 25 ottobre a Monte-Carlo Domenico Spada \u00e8 stato sconfitto dal britannico Martin Murray, per decisione tecnica al 7\u00ba round, in un match valido per il titolo Silver WBC dei pesi medi.\nFamigliari.\nDomenico Spada \u00e8 cugino di Roberto Spada, protagonista dell'aggressione al giornalista di \"Nemo\" Daniele Piervincenzi.\nVicende giudiziarie.\nIl 12 novembre del 2014, nell'ambito di un'indagine anti-usura, viene arrestato insieme ad altre quattro persone, due uomini e due donne, legate al clan Spada. Il 27 ottobre 2016 \u00e8 condannato in primo grado, dalla decima sezione penale del Tribunale di Roma, a sette anni e sei mesi di reclusione. La sentenza viene confermata in secondo grado e successivamente in Cassazione nel 2019.\nIl 17 luglio 2018 \u00e8 arrestato con l'accusa di usura nell'ambito dell'operazione \"Gramigna\". \nNel 2019 viene coinvolto nell'operazione \"Gramigna bis\" che contesta a vari esponenti dei Clan Spada e Casamonica i reati di associazione mafiosa finalizzata al traffico e allo spaccio di droga, l\u2019estorsione, l\u2019usura e la detenzione illegale di armi. Il PM ha chiesto per lui una condanna a 25 anni di reclusione.\nRecord.\n50 incontri - 43 Vittorie (19 KO) e 7 sconfitte."}
{"id": "1389062", "revid": "29244", "url": "https://it.wikipedia.org/wiki?curid=1389062", "title": "Tritonia quadrilatera", "text": ""}
{"id": "1389063", "revid": "29244", "url": "https://it.wikipedia.org/wiki?curid=1389063", "title": "Tritonia acuminata", "text": ""}
{"id": "1389064", "revid": "29244", "url": "https://it.wikipedia.org/wiki?curid=1389064", "title": "Tritonia decaphylla", "text": ""}
{"id": "1389065", "revid": "29244", "url": "https://it.wikipedia.org/wiki?curid=1389065", "title": "Tritonia tethydea", "text": ""}
{"id": "1389067", "revid": "287204", "url": "https://it.wikipedia.org/wiki?curid=1389067", "title": "Enrico Dindo", "text": "Biografia.\nNato in una famiglia di musicisti, a sei anni comincia a studiare il violoncello e si diploma presso il Conservatorio Giuseppe Verdi (Torino).\nA 22 anni ricopre il ruolo di primo violoncello solista nell'Orchestra del Teatro alla Scala di Milano, ruolo che manterr\u00e0 fino al 1998.\nDopo l'attivit\u00e0 di perfezionamento con Antonio Janigro inizia l'attivit\u00e0 di solista grazie all'assegnazione, nel 1997, del Primo Premio al Concorso Mstislav Rostropovich di Parigi, si esibisce in molti Paesi e con orchestre prestigiose: BBC Philharmonic, Orchestra filarmonica di Rotterdam, Orchestre national de France, Orchestre du Capitole de Toulouse, Filarmonica della Scala, Orchestra Sinfonica Nazionale della Rai, Orchestra dell'Accademia Nazionale di Santa Cecilia, Orchestra filarmonica di San Pietroburgo, Orchestra Sinfonica di Stato di Sao Paulo, NHK Symphony Orchestra, Orchestra Sinfonica di Tokyo, Orchestra Sinfonica di Toronto, Chicago Symphony Orchestra e Gewandhausorchester di Lipsia.\nTra i grandi direttori con cui ha lavorato si annoverano: Riccardo Chailly, Aldo Ceccato, Gianandrea Noseda, Chung Myung-whun, Daniele Gatti, Yutaka Sado, Paavo Jarvj, Valery Gergiev, Yuri Temirkanov, Riccardo Muti e lo stesso Rostropovich.\nAlcuni importanti autori hanno creato musiche a lui dedicate: Carlo Boccadoro (L'Astrolabio del mare, per violoncello e pianoforte, Asa Nisi Masa, per violoncello, 2 corni e archi e Concerto per Violoncello e Orchestra), Giulio Castagnoli (Concerto per violoncello e doppia orchestra), Carlo Galante (Luna in Acquario, per violoncello e 10 strumenti) e Roberto Molinelli (Twin Legends, per violoncello e archi; Crystalligence, per cello solo; Iconogramma, per cello e piccola orchestra).\nNel 2004 alla Scala suona con la Filarmonica della Scala in un concerto trasmesso da Retequattro e \"Rest\" di Luca Francesconi (compositore) con l'Orchestra sinfonica nazionale della RAI diretta da Roberto Abbado.\nNel 2011 alla Scala esegue il Concerto per violoncello e orchestra (Schumann) con la Filarmonica della Scala e dirige in concerto \"I Solisti di Pavia\".\nNel 2012 \u00e8 stato nominato Accademico di Santa Cecilia.\nNel 2014 esegue le Suite per violoncello solo di Johann Sebastian Bach al Conservatorio Giuseppe Verdi (Milano).\n\u00c8 direttore musicale dell'ensemble cameristico \"I Solisti di Pavia\" , nato grazie a lui nel dicembre 2001, e dell'HRT Symphony Orchestra di Zagabria, docente della cattedra di violoncello presso il Conservatorio della Svizzera Italiana di Lugano, la Pavia Cello Academy, l'Accademia Tibor Varga di Sion ed ai Corsi estivi del Garda Lake International Music Master.\nIl violoncello usato da Dindo \u00e8 un Pietro Giacomo Rogeri (ex Piatti) del 1717 della Fondazione Pro Canale."}
{"id": "1389068", "revid": "1702319", "url": "https://it.wikipedia.org/wiki?curid=1389068", "title": "Corrido", "text": "Corrido (\"C\u00f2rit\" o \"C\u00f2ret\" in dialetto comasco, pronuncia fonetica IPA: o ) \u00e8 un comune italiano di 815 abitanti della provincia di Como in Lombardia.\nGeografia fisica.\nIl comune di Corrido occupa le alture moreniche che ricoprono le ultime pendici del Monte Colmen (m 1099), in posizione dominante sull'ampio conoide depositato dal torrente Cuccio, a un'altezza variabile fra i 480 ed i 570 metri. Il territorio comunale si colloca sulla destra orografica della Val Cavargna e si allarga verso la Val Rezzo.\nStoria.\nAi tempi del Ducato di Milano, Corrido faceva parte della pieve di Porlezza. Quando nella seconda met\u00e0 del XVIII secolo la Lombardia austriaca fu suddivisa in province, il comune di Corrido, sempre confermato nella Pieve di Porlezza, venne in un primo momento inserito nella Provincia di Como per poi tornare, nel 1791, in quella di Milano.\nCon le riorganizzazioni territoriali del Regno d'Italia da parte di Napoleone Bonaparte, nel 1812 Corrido vide un allargamento dei propri confini territoriali, che si estesero ai comuni di Buggiolo e Seghebbia.\nIn seguito alla caduta di Napoleone e al conseguente passaggio della Lombardia agli austro-ungarici, l'aggregazione venne tuttavia abrogata e Corrido divenne uno dei comuni della Provincia di Como all'interno del Regno lombardo-veneto.\nMonumenti e luoghi d'interesse.\nArchitetture religiose.\nUno sperone roccioso dominante il torrente Cuccio ospita la chiesa dei Santi Materno e Martino, elevata a parrocchiale nel 1587 e rifacimento di una costruzione attestata nella pieve di Porlezza a partire dal Duecento. Edificio a tre navate, la chiesa ospita tele e affreschi dei secoli XVII e XVIII, paliotti barocchi in scagliola policroma ad opera dei Magistri intelvesi, oltre a un Crocifisso di legno compreso in una cornice dorata.\nCorrido ospita inoltre una serie di piccoli oratori databili al XVII secolo:\nArchitetture civili.\nSulla strada verso carlazzo si trova il \"ponte del Saltone\", che scavalca una forra in cui il torrente Cuccio forma una cascata che, al termine della sua caduta, forma profondo un pozzo. Poco sotto l'attuale ponte si trovano i resti di un altro pi\u00f9 vecchio, in pietra, crollato nel corso del tempo.\nPoco sopra un altro ponte in pietra, detto \"di San Pietro\", si trova l'omonimo mulino, non pi\u00f9 in uso ma le cui attrezzature sono ancora ben conservate\"\".\nAltro.\nPercorso Pineta-Buggiolo\nDalla localit\u00e0 Pineta Ponte di Basso parte un percorso in salita che raggiunge l'abitato di Buggiolo, nel Comune di Val Rezzo. Soprannominato come \"Sentiero del Partigiano\" in ricordo del ventunenne Umberto Guaino ivi giustiziato dalle truppe fasciste nel 1945, il sentiero ospita la Cappelletta votiva di Via Forca, situata a poca distanza dal luogo dell'esecuzione, segnalato da una croce ferrea.\nLungo il percorso \u00e8 possibile osservare:\nSociet\u00e0.\nTradizioni e folclore.\nA Corrido si festeggia le festa patronale dei Santi Materno e Martino (terza domenica di luglio). Per quanto concerne le frazioni, a Biccagno si festeggia Sant'Antonio Abate (terza domenica di gennaio), a Cancellino Sant'Antonio da Padova (3 giugno) e a Molzano San Benedetto (prima domenica dopo Pasqua).\nGeografia antropica.\nIl comune di Corrido, attraversato dalla strada provinciale Porlezza-Val Rezzo, si compone delle seguenti frazioni:\nEconomia.\nNei secoli passati Corrido costituiva un territorio a vocazione essenzialmente agricola: nelle zone pi\u00f9 a valle erano diffuse la frutticoltura e la viticoltura (vi si produceva un vino chiaro e leggero, soprannominato \"el ciar\u00e8l\") e sulla frutticoltura, mentre l'economia delle aree pi\u00f9 a monte era basata sulle coltivazioni di mais e foraggio, la produzione di legname e lo sfruttamento di pascoli.\nA partire dalla seconda met\u00e0 del Novecento prese piede il fenomeno del pendolarismo di operai impiegati nell'edilizia ma ancor di pi\u00f9 il frontalierato verso la Svizzera, cosicch\u00e9 solo una minima parte della popolazione rimase impiegata nel settore primario (perlopi\u00f9 nell'allevamento di bovini)."}
{"id": "1389069", "revid": "1522738", "url": "https://it.wikipedia.org/wiki?curid=1389069", "title": "Tetsujin", "text": ""}
{"id": "1389070", "revid": "2160814", "url": "https://it.wikipedia.org/wiki?curid=1389070", "title": "Historia Langobardorum", "text": "La Historia Langobardorum \u00e8 l'opera pi\u00f9 importante scritta da Paolo Diacono. \u00c8 suddivisa in sei libri e tratta della storia del popolo Longobardo dalle origini al suo apice: la morte del re Liutprando nel 744. Esistono 115 copie dell'originale, ora perduto, e una delle copie pi\u00f9 antiche e corpose \u00e8 il Codice Cividalese (Cod. XVIII) della Historia Langobardorum, conservato nel Museo archeologico nazionale di Cividale del Friuli.\nL'opera.\nLa \"Historia\" \u00e8 scritta in un latino di tipo monastico, si basa su opere precedenti di vari scrittori ed \u00e8 un misto di prosa e poesia. Le fonti principali furono l'anonima \"Origo gentis Langobardorum\", la perduta ed omonima \"Historia\" di Secondo di Trento, i perduti \"Annali di Benevento\" ed un uso libero degli scritti di Beda il Venerabile, Gregorio di Tours e Isidoro di Siviglia.\nIl libro fu scritto nella Abbazia di Montecassino nei due anni successivi al ritorno dalla Francia dopo aver ricoperto il ruolo di grammatico presso la corte di Carlo Magno. La storia \u00e8 narrata dal punto di vista di un patriota longobardo, e descrive anche l'intreccio delle relazioni fra i Longobardi, i Franchi, i Bizantini ed il Papato. La narrazione della storia si pu\u00f2 suddividere in due fasi: la prima, lineare, descrive le vicende del popolo prima dell'entrata in Italia, un unico indistinto popolo che si muove per i territori quasi si preparasse all'arrivo in una Terra Promessa. La seconda fase descrive invece le gesta di tanti attori che si radicano in territori ben identificati e si fondono con i luoghi e le genti del posto. Tutto l'insieme \u00e8 legato ad un filo narrante scandito dalla successione dei Re. Una particolare attenzione viene rivolta alla chiesa italiana di quel periodo, e si concentra anche su personaggi che non si intrecciarono con la storia dei Longobardi in Italia.\nIl libro descrive le cause delle migrazioni dei Longobardi con leggende legate alle origini del popolo, le gesta dei primi re fino alla vittoria di Alboino sui Gepidi e la partenza per l'Italia. Narra anche di San Benedetto.\nProvenienti dalla Pannonia, i Longobardi iniziano a penetrare in Italia e prendono il posto dei Goti, al tempo alleati dei Bizantini. L'ascesa al Monte Nanos ed il congedo dalla Pannonia, una descrizione dell'Italia, la conquista di Pavia da parte di Alboino e il suo assassinio organizzato dalla moglie Rosmunda. Il breve regno di Clefi e il decennale Periodo dei Duchi o \"dell'anarchia\".\nMorte dell'Imperatore bizantino Giustino II. Gli succede Tiberio II, \u00ab50\u00ba Imperatore dei Romani\u00bb. Carit\u00e0 e virt\u00f9 di Tiberio II, che aiuta i bisognosi e perdona i congiurati. Alla morte di Tiberio II, sale al potere Maurizio, il primo imperatore greco secondo Paolo Diacono. Maurizio si allea con Childeberto II, Re dei Franchi, e gli d\u00e0 dei soldi per indurlo ad attaccare i Longobardi. I Longobardi eleggono re, ponendo fine al periodo dei Duchi, Flavio Autari, che d\u00e0 dei soldi a Childeberto per indurlo a ritirarsi in Francia e lasciare in pace il Regno dei Longobardi. Ulteriori tre invasioni franche della Longobardia, nell'ultima i Franchi, dopo aver devastato Lombardia e Veneto, si ammalano di dissenteria e tornano indietro. Tradimento di Droctulfo. Matrimonio tra Autari e Teodolinda. La forte presenza del Papa Gregorio Magno. Conquiste e morte di Autari e nomina di Agilulfo, che si sposa con Teodolinda. L'Esarca Romano conquista delle citt\u00e0, Agilulfo le riconquista.\nDa Agilulfo a Grimoaldo: ottant'anni di storia longobarda passando attraverso il regno di Rotari.\nDa Grimoaldo a Cuniperto.\nDa Cuniperto alla morte di Liutprando. Qui si ferma la storia, cristallizzata al momento in cui la decadenza non era iniziata; fra l'altro \u00e8 il periodo vissuto in prima persona da Paolo Diacono, nella prima parte della sua vita.\nIl Sesto Libro s'interrompe durante il regno di Re Liutprando e pare che il motivo di tale interruzione sia che Paolo Diacono abbia tralasciato volontariamente la parte di storia successiva al regno di Liutprando, in modo tale da non dover descrivere il periodo della decadenza e la vittoria dei Franchi ai danni del suo popolo.\nErrori.\nL'opera contiene diversi errori cronologici e presenta in alcuni punti anche molte incongruenze: per esempio nel libro V, quando si parla della campagna in Italia dell'Imperatore bizantino Costante II, Paolo Diacono inserisce due avvenimenti contraddittori tra di loro: la pace firmata tra Costante II e il Duca di Benevento Romualdo I e il tentativo di Costante II di far credere a Romualdo che suo padre Grimoaldo non sarebbe arrivato con i rinforzi (fallito perch\u00e9 Romualdo venne informato da Sessualdo dell'arrivo del padre).\nIn alcuni casi vi sono anche errori cronologici, per esempio la rivolta dell'esarca bizantino Eleuterio (615-616) viene datata dallo storico longobardo sotto il regno di Foca (602-610) e non sotto il regno di Eraclio I (610-641).\nIn altri casi, seguendo la tradizione popolare o utilizzando fonti tarde, l'autore narra fatti storici ritenuti inattendibili dagli storici successivi: ad esempio, secondo Paolo Diacono, i Longobardi avrebbero invaso l'Italia perch\u00e9 invitati da Narsete furente con l'Imperatore per averlo destituito. Questa vicenda viene ritenuta una leggenda dagli storici moderni, che attribuiscono la calata dei Longobardi alla pressione esercitata dagli Avari verso la Pannonia e non a un improbabile tradimento del generale bizantino. Nel Libro III Paolo narra che Autari, giunto nel sud Italia, arriv\u00f2 fino allo stretto di Messina, toccando una colonna e affermando che fin l\u00ec si sarebbero estesi i confini dei Longobardi. Anche ci\u00f2 viene ritenuto una leggenda.\nAltre opere.\nIl monaco Erchemperto, anch'egli monaco di Montecassino, trasse ispirazione da quest'opera per il suo Historia Langobardorum Beneventanorum."}
{"id": "1389071", "revid": "1456627", "url": "https://it.wikipedia.org/wiki?curid=1389071", "title": "Origami modulare", "text": "L'origami modulare \u00e8 una tecnica origami che fa uso di pi\u00f9 fogli di carta per realizzare una struttura pi\u00f9 grande e complessa di quella che sarebbe possibile ottenere utilizzando le tecniche origami a foglio singolo.\nCiascun foglio di carta viene piegato in un modulo, successivamente i moduli vengono assemblati in una figura composta piatta o tridimensionale utilizzando apposite \"alette\" e \"tasche\" formate durante il procedimento di piegatura. Questi collegamenti creano una tensione tra i fogli e una aderenza che tiene insieme il modello senza l'utilizzo di colla o altri materiali.\nDefinizioni e restrizioni.\nL'origami modulare pu\u00f2 essere considerato come un insieme di pi\u00f9 origami e pertanto si applicano le regole tradizionali dell'origami, sebbene venga temporaneamente ignorata la restrizione del singolo foglio di carta. \nL'uso di colla, fili o altri sistemi di supporto che non facciano parte del foglio di carta non sono comunemente accettati nell'origami modulare.\nL'elemento che caratterizza i modelli modulari \u00e8 l'utilizzo di uno o pi\u00f9 insiemi di moduli identici. A volte, fraintendendo il significato, vengono indicati come \"modulari\" tutti i modelli origami realizzati con pi\u00f9 fogli.\nNell'origami modulare si possono utilizzare diversi tipi di modulo ma generalmente \u00e8 disapprovato qualunque utilizzo diverso dai \"connettori\".\nUn origami modulare pu\u00f2 essere piatto o tridimensionale. Le forme piatte sono di solito poligoni, a volte indicati col nome di sottobicchiere (\"coaster\"), stella, rotore (\"rotor\") o anello.\nLe forme tridimensionali tendono ad essere poliedri o tassellazioni di semplici poliedri.\nAlcuni origami modulari sono realizzati con tecnica frattale, come la spugna di Menger, che pu\u00f2 essere solamente approssimata con l'origami.\nStoria.\nLa prima evidenza storica di un modello origami modulare la troviamo in un libro giapponese di Hayato Ohoka pubblicato nel 1734 con il titolo \"Ranma Zushiki\". Vi si trova una stampa che mostra un gruppo di modelli tradizionali, uno dei quali \u00e8 un cubo modulare.\nIl cubo \u00e8 rappresentato due volte (da due punti di vista leggermente diversi) ed \u00e8 indicato nel testo come 'tematebako' o 'forziere magico del tesoro'.\nNel libro di Isao Honda 'World of Origami' si trova quello che sembra essere lo stesso modello, indicato come 'Scatola cubica'. I sei moduli richiesti per la realizzazione sono ottenuti dal procedimento di piegatura tradizionale giapponese noto comunemente come \"Menko\". Ciascun modulo forma una faccia del cubo.\nEsistono altri diversi tipi di origami modulari che appartengono alla tradizione giapponese, incluse le sfere di fiori di carta piegati note col nome di kusudama o \"sfere medicinali\". \nQuesti modelli non sono incastrati tra loro e vengono comunemente uniti con filo o colla. Il termine kusudama viene usato a volte in maniera impropria per descrivere qualunque struttura origami modulare tridimensionale che ricordi una sfera.\nQualche altro esempio di origami modulare lo troviamo anche nella tradizione cinese, di cui ricordiamo la Pagoda (di Maying Soong) e il Fior di Loto creato con Joss paper (fogli di carta usati in alcune cerimonie tradizionali cinesi).\nI modelli dell'origami tradizionale utilizzano comunque sempre un foglio singolo e le possibilit\u00e0 dell'origami modulare non sono state esplorate sino agli anni '60, quando la tecnica \u00e8 stata re-inventata da Robert Neale negli Stati Uniti e pi\u00f9 tardi da Mitsonobu Sonobe in Giappone. Da quando la tecnica dell'origami modulare \u00e8 diventata popolare ed \u00e8 stata ampiamente sviluppata sono disponibili i diagrammi di migliaia di modelli originali.\nTipi di Origami Modulare.\nL'origami Macro-modulare \u00e8 una forma di origami modulare in cui il modello risultante viene utilizzato come elemento per creare strutture pi\u00f9 grandi.\nAutori e piegatori di origami modulare.\nItaliani\nInternazionali"}
{"id": "1389080", "revid": "1632387", "url": "https://it.wikipedia.org/wiki?curid=1389080", "title": "Litany", "text": "Litany \u00e8 il quarto album in studio della band death metal Vader, pubblicato il 9 maggio 2000.\nTracce.\n\"[*]\" indica le \"bonus track\"."}
{"id": "1389081", "revid": "1136319", "url": "https://it.wikipedia.org/wiki?curid=1389081", "title": "Franco del Vaud", "text": "Il franco (\"franc\") \u00e8 stata la moneta del cantone svizzero di Vaud tra il 1798 ed il 1850. Era suddiviso in 10 \"batz\", ognuno di 10 \"rappes\".\nStoria.\nIl Frank era la valuta della Repubblica Elvetica dal 1798. La Repubblica Elvetica cess\u00f2 di emettere monete nel 1803. Il canton Vaud ha coniato monete tra il 1805 ed il 1845. Nel 1850, fu introdotto il franco svizzero con un cambio di 1\u00bd CHF per = 1 Frank di Vaud.\nConcordato.\nNel 1825 il cantone partecip\u00f2 ad accordo monetario (\"Concordato\") con altri cantoni per uniformare i tipi e soprattutto i valori delle monete. Dell'accordo facevano parte: Argovia, Basilea, Berna, Friburgo, Soletta e Vaud. \nL'accordo prevedeva l'emissione di monete con i seguenti nominali: 5, 2\u00bd, 1 e \u00bd \"Batzen\" e di 1 \"Kreuzer\" (= \u00bc \"Batzen\")\nAl rovescio delle monete c'era una croce con \"\"C\" al centro e la scritta \"die concordier(enden) Cantone der Schweiz\" (I cantoni concordanti della Svizzera). Per Vaud la scritta era in Francese: \"Les cantons concordants de la Suisse\"\".\nAl diritto ogni cantone poneva il proprio stemma.\nObiettivo del \"Concordato\" era eliminare l'eccesso delle proprie monete frazionali e vietare le monete di minor valore provenienti dal resto della Svizzera.\nLa maggior parte delle monete fu coniata nel 1826. Le ultime furono coniate a Vaud nel 1834.\nLe monete concordanti di Vaud furono quelle da 5 \"Batzen\" coniate nel 1826, 1827, 1828, 1829, 1830 e 1831, e da 1 \"Batzen\" (1826-1834).\nMonete.\nIl canton Vaud ha coniato un neutaler da 40 batz o 4 franchi in argento nel 1812. \nIn precedenza aveva posto delle contromarche su alcuni vecchi pezzi francesi assegnando loro il valore di 39 batz. La stessa procedura era stata praticata a Berna dove per\u00f2 il valore era stato di 40 \"Batzen\". Le monete usate furono: lo scudo con l'alloro (\"\u00e9cu aux lauriers\") di Luigi XV e Luigi XVI, lo scudo della Convenzione (\"\u00e9cu conventionel\") e la moneta da 6 lire (\"six livres\").\nLe altre monete d'argento furono coniate con i valori da 20, 10 batz tra il 1804 ed il 1823. Nel 1845 \u00e8 stata coniata una moneta da 1 franco, datata 10 agosto. \nLe monete da 5 batz, anche queste d'argento, furono coniate quasi tutti gli anni nel periodo dal 1804 al 1814 e di nuovo annualmente come monete concordate dal 1826 al 1831.\nIn biglione furono coniate le monete da 1 e 1/2 batz e da 2\u00bd ed 1 rappe."}
{"id": "1389082", "revid": "767487", "url": "https://it.wikipedia.org/wiki?curid=1389082", "title": "S\u0103pata", "text": "S\u0103pata \u00e8 un comune della Romania di 1.902 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 8 villaggi suddivisi in due diverse localit\u00e0:"}
{"id": "1389083", "revid": "287204", "url": "https://it.wikipedia.org/wiki?curid=1389083", "title": "Sapata", "text": ""}
{"id": "1389085", "revid": "1543377", "url": "https://it.wikipedia.org/wiki?curid=1389085", "title": "Federazione calcistica dell'Azerbaigian", "text": "La Federazione calcistica dell'Azerbaigian (aze. Az\u0259rbaycan Futbol Federasiyalar\u0131 Assosiasiyas\u0131, acronimo AFFA) \u00e8 l'ente che governa il calcio in Azerbaigian.\nFondata nel 1992, ha sede nella capitale Baku e controlla il campionato nazionale, la coppa nazionale e la Nazionale del paese."}
{"id": "1389090", "revid": "1632387", "url": "https://it.wikipedia.org/wiki?curid=1389090", "title": "Black to the Blind", "text": "Black to the Blind \u00e8 il terzo album della band death metal Vader, pubblicato il 13 ottobre 1997."}
{"id": "1389100", "revid": "767487", "url": "https://it.wikipedia.org/wiki?curid=1389100", "title": "Mister Miliardo", "text": "Mister Miliardo (\"Mr. Billion\") \u00e8 un film statunitense del 1977 diretto da Jonathan Kaplan con Terence Hill nel ruolo del protagonista.\nTrama.\nAnthony Falcon \u00e8 un miliardario statunitense. Alla sua morte, lascia l'intero suo patrimonio, un ingente capitale di un miliardo di dollari, al nipote italiano Guido Falcone - unico erede ancora vivente - un meccanico che come molti giovani ha il mito del sogno americano. Egli tuttavia deve riuscire a raggiungere gli Stati Uniti per firmare il testamento e appropriarsi dell'eredit\u00e0 in tempo prima che la possibilit\u00e0 svanisca. Guido deve andare in California per evitare che l'ingente patrimonio cada sotto il controllo dell'esecutore testamentario, John Cutler, che trama per impossessarsi del capitale.\nAffronta quindi l'avventura del viaggio resa complicata dal fatto che egli odia volare. Inoltre, giunto negli USA, perde tutti i suoi soldi e deve trovare un modo per arrivare a destinazione, cercando di superare anche Rosie Jones, una seducente ragazza che l'avido amministratore dell'azienda gli ha inviato per cercare di convincerlo a firmare un documento, in cui rinuncia a tutte le pretese sulla propriet\u00e0.\nDurante il viaggio incontra varie persone che lo aiuteranno nell'impresa e che, una volta raggiunta l'eredit\u00e0, egli decide di mettere a capo della sua nuova amministrazione, esautorando il disonesto Cutler. Al contempo Rosie si innamora di lui e lo aiuta a raggiungere la destinazione in tempo.\nProduzione.\nLocation.\nLe scene in Italia sono state girate nel paese di Monte Porzio Catone, paese nel quale vive il giovane meccanico anche nella finzione scenica. Alcune scene furono tuttavia girate anche a Frascati, in particolare le sequenze iniziali in cui Guido percorre alcune strade con una Lamborghini.\nNegli Stati Uniti tra le diverse location si riconosce il Grand Canyon e la citt\u00e0 di San Francisco in cui si conclude il film, con le sue famose salite e discese."}
{"id": "1389101", "revid": "767487", "url": "https://it.wikipedia.org/wiki?curid=1389101", "title": "Lovely Complex", "text": " \u00e8 un manga \"sh\u014djo\" scritto e disegnato da Aya Nakahara, pubblicato in Giappone sulla rivista \"Bessatsu Margaret\" di Sh\u016beisha dal settembre 2001 al dicembre 2006. In Italia \u00e8 stato pubblicato da Planet Manga dall'aprile 2007 al marzo 2009. Nel 2004, l'opera ha vinto il Shogakukan Manga Award nella categoria sh\u014djo.\nLa storia \u00e8 anche stata adattata in un film dallo stesso titolo nel 2006 e in un anime di 24 episodi nel 2007. Inoltre, in precedenza sono stati prodotti un videogioco per la PlayStation 2 e due drama-CD, e sono state pubblicate delle light novel. In Italia l'anime, edito da Dynit, \u00e8 stato messo in onda per la prima volta il 1\u00ba maggio 2009, con i primi due episodi, da MTV; in seguito \u00e8 stato trasmesso per intero su Rai 4 dal 24 ottobre 2010 al 17 aprile 2011.\nA marzo 2009 \u00e8 stato pubblicato su \"Deluxe Margaret\" un capitolo one-shot intitolato \"Love*Com D\" (o \"Lovely*Complex Deluxe\"), incentrato sul fratello minore di Risa. Il 25 settembre 2012 \u00e8 stato raccolto in un tank\u014dbon dalla Sh\u016beisha assieme ad altri quattro capitoli col titolo , pubblicato anche in Italia da Planet Manga il 29 settembre 2016.\nTrama.\nRisa Koizumi \u00e8 una ragazza che frequenta le scuole superiori a Osaka ed \u00e8 la pi\u00f9 alta nella sua classe; Atsushi Otani \u00e8 un ragazzo relativamente basso rispetto ai suoi compagni, anche se ci\u00f2 non gli impedisce di far parte della squadra del club di pallacanestro. Questa notevole differenza d'altezza li rende un po' complessati e, tanto per aumentare la gi\u00e0 precaria situazione psicologica, fin dal primo giorno di scuola vengono soprannominati \"All Hanshin Kyojin\" (duo comico popolare in Giappone con le stesse caratteristiche). Ci\u00f2 \u00e8 avvalorato dal fatto che entrambi hanno un carattere focoso, nient'affatto conciliante, che dar\u00e0 origine a situazioni comiche. Malgrado questo rapporto burrascoso, i due si rivelano molto simili riguardo a gusti e carattere.\nDurante la scuola estiva Risa conosce uno studente pi\u00f9 alto di lei, Ryoji Suzuki, proveniente da un'altra classe, e pare che ne sia anche abbastanza attratta. Pure ad Otani sembra d'altra parte piacere Chiharu Tanaka, un'amica di Risa. Suzuki e Chiharu per\u00f2, assieme ai loro compagni di classe Nobuko Ishihara e Heikichi Nakao, si sono innamorati, cosicch\u00e9 Risa ed Otani si ritrovano da un momento all'altro circondati da due coppie fisse. Questo li mette decisamente in competizione, e i due scommettono su chi trover\u00e0 un partner per primo, cos\u00ec da provare anche loro l'ebbrezza dell'innamoramento. L'insicurezza per\u00f2 impedisce loro d'aprirsi completamente, la mancanza di fiducia in s\u00e9 stessi preclude loro la via ad una relazione matura. Risa e Otani decidono di mettere da parte le loro differenze e si aiutano a vicenda per ottenere risultati. Tuttavia, lei si accorge di provare qualcosa per lui e si dichiara, ma viene respinta. Col tempo, per\u00f2, Otani capisce quanto Risa sia importante per lui e, con grande forza di volont\u00e0, le confessa il suo amore.\nManga.\nIl manga \u00e8 stato pubblicato sulla rivista \"Bessatsu Margaret\" a partire dal settembre 2001 al dicembre 2006 e successivamente \u00e8 stato serializzato in 17 tank\u014dbon per conto della Sh\u016beisha, pubblicati tra il 25 marzo 2002 e il 30 settembre 2007. Nel 2004 l'opera ha vinto il Shogakukan Manga Award nella categoria sh\u014djo, mentre nel 2007 il primo volume \u00e8 stato nominato tra i migliori romanzi a fumetti per adolescenti dalla \"Young Adult Library Services Association\".\nIn Italia \u00e8 stato pubblicato da Planet Manga dall'aprile 2007 al marzo 2009. Tra il 2015 e il 2016 \u00e8 uscita una ristampa, sempre in 17 volumi. \u00c8 arrivato anche negli Stati Uniti da Viz Media tra il 2009 e il 2010; la medesima edizione \u00e8 stata licenziata in Australia e Nuova Zelanda da Madman Entertainment nel 2008, in Francia da Delcourt, in Spagna da Planeta DeAgostini, in Messico da Grupo Editorial Vid, a Taiwan da Tong Li Publishing, in Ungheria da Mangafan e in Vietnam da TVM Comics.\nSpin-off.\nLo spin-off, intitolato , \u00e8 uscito a marzo 2009 e si incentra sul fratello di Risa, Takato Koizumi, ed un nuovo personaggio, Hiyori Manabe, pur lasciando il vecchio gruppo come personaggi secondari. Successivamente \u00e8 stato serializzato in un tank\u014dbon col titolo per conto della Sh\u016beisha, pubblicato il 25 settembre 2012; in Italia \u00e8 stato pubblicato da Planet Manga il 29 settembre 2016.\nDrama-CD.\nNel 2003 e nel 2005 sono usciti due drama-CD sulla serie. La maggior parte dei doppiatori dei personaggi sono diversi rispetto all'anime prodotto in seguito.\nLibri e romanzi.\nLight novel.\nSono uscite una serie di light novel ad opera di Kokoro Nao. Composta da 7 volumi, sono state pubblicate con l'etichetta \"Cobalt Bunko\" di Sh\u016beisha da giugno 2006 ad aprile 2008.\nVideogiochi.\nNel 2006 \u00e8 uscito in Giappone il videogioco basato sulla serie.\nFilm live action.\nNel 2006 \u00e8 stato prodotto un film con attori dal vivo, diretto da Kitaji Ishikawa. Uscito il 15 luglio 2006, \u00e8 stato poi distribuito in DVD il 1\u00ba gennaio 2007. Nel 2009 \u00e8 stato candidato dalla \"Young Adult Library Services Association\" come uno dei sedici migliori film per giovani adulti sul tema del raggiungimento della maggiore et\u00e0 in tutto il mondo.\nLa trama si basa essenzialmente su quella del manga, ovvero su i due studenti delle scuole superiori Risa Koizumi, la ragazza pi\u00f9 alta della sua classe, e Atsushi Otani, il ragazzo pi\u00f9 basso, con alcune differenze: l'altezza dei due protagonisti \u00e8 diversa rispetto all'originale; il fratello di Risa, Takato, diventa una sorella, Rie; i personaggi di Seiko e Mimi appaiono raramente.\nColonna sonora.\nIl CD contenente la sigla \u00e8 uscito il 12 luglio 2006 in edizione regolare e limitata.\nAnime.\n\"Love*Com\" \u00e8 stato adattato in una serie anime di 24 episodi da Toei Animation, andata in onda in Giappone su TBS, CBC e MBS dal 7 aprile al 29 settembre 2007. \u00c8 stato successivamente raccolto in 3 DVD-BOX da 8 episodi ciascuno, a partire dal 22 ottobre dello stesso anno. Una curiosit\u00e0 riguarda il linguaggio utilizzato, infatti quasi tutti i personaggi parlano il dialetto del Kansai, di Osaka, al posto del giapponese standard. Mentre \u00e8 abbastanza comune in molti anime avere uno o due personaggi che parlano il dialetto del Kansai, \u00e8 inusuale che lo facciano tutti i personaggi. La particolarit\u00e0 del linguaggio usato non \u00e8 stata per\u00f2 realizzabile nel doppiaggio in italiano.\nIn Italia sono stati trasmessi in prima visione il 1\u00ba maggio 2009 i primi due episodi su MTV come evento speciale. La serie completa \u00e8 stata trasmessa da Rai 4 dal 24 ottobre 2010 al 17 aprile 2011. L'inizio della distribuzione del titolo \u00e8 iniziata il 28 ottobre 2009; i 24 episodi sono divisi in due DVD-BOX contenenti 3 dischi ciascuno, in cui sono inclusi audio in giapponese, due booklet da 50 pagine e sigle di coda e di testa senza crediti; i booklet sono stati creati apposta per l'Italia e contengono schede dei personaggi principali e approfondimenti generici, quali quelli sul sistema scolastico giapponese e su Osaka, la citt\u00e0 in cui \u00e8 ambientata la serie. A marzo 2013 la serie \u00e8 stata pubblicata per la visione in streaming su internet sulla web tv Popcorn TV.\nColonna sonora.\nLa OST dell'anime comprende 35 tracce ed \u00e8 stata raccolta nel CD , uscito il 19 settembre 2007; le sigle di testa e coda sono disponibili in patria in due CD contenenti 6 brani ciascuno. In Italia, come sigle vengono utilizzati altri brani, sempre in giapponese, legati alla serie, ma i loro video rimangono come in originale."}
{"id": "1389104", "revid": "599013", "url": "https://it.wikipedia.org/wiki?curid=1389104", "title": "Schitu", "text": "Il toponimo Schitu pu\u00f2 riferirsi a diverse localit\u00e0 della Romania:"}
{"id": "1389105", "revid": "767487", "url": "https://it.wikipedia.org/wiki?curid=1389105", "title": "G\u00fcrbulak", "text": "G\u00fcrbulak (\"\u0393\u03ba\u03b9\u03bf\u03cd\u03c1\u03bc\u03c0\u03bf\u03c5\u03bb\u03b1\u03ba\" in greco, \"Gurc\u00eebilax\" in curdo) \u00e8 un villaggio dell'est della Turchia, che si trova al confine di Stato con l'Iran. Ha una popolazione di circa 1473 abitanti e segna il limite della Strada Europea E80."}
{"id": "1389108", "revid": "36426", "url": "https://it.wikipedia.org/wiki?curid=1389108", "title": "San Lorenzo a Greve", "text": "San Lorenzo a Greve, conosciuta anche col nome di Ponte a Greve, \u00e8 un rione storico prevalentemente a carattere residenziale del quartiere 4 di Firenze e prende il nome dall'omonima Chiesa presente sul territorio.\nGeografia.\nTopograficamente il terreno \u00e8 prevalentemente pianeggiante e geograficamente \u00e8 situato a sud ovest del Comune di Firenze in una zona che confina con Scandicci.\nI limiti di San Lorenzo a Greve sono costituiti ad ovest dal corso del fiume Greve che ne sancisce il limite con Sollicciano (altra suddivisione del comune fiorentino) e Scandicci.\nA sud il viale Pietro Nenni segna in grosso modo il confine con San Giusto (quartiere appartenente al Comune di Scandicci).\nAd ovest e a nord \u00e8 adiacente rispettivamente alle suddivisioni fiorentine di San Quirico e a La Casella (quest'ultima posta oltre via Baccio da Montelupo).\nStoria e urbanistica.\nIl nucleo originario di San Lorenzo a Greve \u00e8 rappresentato da un borgo sviluppatosi lungo la via pisana, che storicamente ha rappresentato per secoli uno dei pi\u00f9 importanti assi commerciali tra Firenze e Pisa.\nSembra infatti che la chiesa di San Lorenzo sia stata posta strategicamente in adiacenza dell'antico ponte a difesa del passo sulla Greve.\nIn seguito, vi si sarebbe sviluppato il borgo con la sua tipica conformazione edilizia storica di case a schiera tutt'oggi ancora presente e leggibile.\nFuori dall'ambito di via pisana il territorio presenta rarissimi episodi di edilizia storica, tutti gli edifici, effettivamente, sono palazzi di recente costruzione che, per le loro dimensioni e fattezze, mal si attestano alle vicine case dell'antico borgo.\nOggi la zona di San Lorenzo a Greve \u00e8 interessata da un grande sviluppo edilizio di carattere residenziale.\nNella zona a sud, in adiacenza con viale Nenni, sono sorti nuovi e imponenti quartieri residenziali nonch\u00e9 un grande centro commerciale molto fruito anche dalla popolazione scandiccese e di altri quartieri fiorentini.\nL'impulso fondamentale che ha determinato questo inurbamento \u00e8 costituito dalla costruzione della linea tramviaria che collega Firenze a Scandicci e che lambisce la zona di San Lorenzo passando proprio sul viale Nenni.\nInfrastrutture e trasporti.\nNel quartiere di San Lorenzo a Greve si possono ritrovare molte tipologie di spazio urbano, dal borgo antico al moderno grande viale di scorrimento; dalle piccole botteghe al grande centro commerciale; dalle piccole case terratetto ai grandi palazzi residenziali.\nIl dualismo tra antico e moderno ha in comune il fatto che stiamo parlando di un'area che ha mantenuto nel tempo la sua vocazione di essere un luogo di passaggio. Se ieri era un antico crocevia di traffici tra Pisa e Firenze, oggi \u00e8 invece interessato dai grandi flussi di traffico tra il capoluogo e Scandicci.\nVia Pisana e Viale Nenni, quindi, presentano la risposta ad un problema analogo in ambiti temporali del tutto diversi.\nPerci\u00f2 risultano dimensionalmente e infrastrutturalmente rapportati alle esigenze degli abitanti del proprio tempo.\nSe ieri c'erano bottege e chiese a far fronte ai viandanti oggi ci sono stazioni di servizio e centri commerciali a far fronte al traffico meccanizzato e al moderno stile di vita.\nOltre a Viale Nenni e Via Pisana la zona di San Lorenzo a Greve \u00e8 lambita dal traffico proveniente dal viadotto dell'Indiano e quindi dai flussi tra Scandicci e la zona nord dell'agglomerato fiorentino, ovvero il quartiere di Novoli e il comune di Sesto Fiorentino.\nAltra strada di grande importanza \u00e8 Via Baccio da Montelupo parallela di Via Pisana, che ne ha in parte ereditato la funzione almeno per quanto riguarda al traffico di interesse locale.\nLa Via Pisana (almeno per quanto riguarda questo tratto) ha perso la sua storica funzione strategica.\nFino al 1921 la localit\u00e0 era servita dalla fermata \"Ponte a Greve\" della tranvia Firenze-Signa, inaugurata nel 1881 e prolungata nel 1895 fino a Porto di Mezzo, costituendo uno dei principali collegamenti con l'area occidentale di Firenze."}
{"id": "1389109", "revid": "466539", "url": "https://it.wikipedia.org/wiki?curid=1389109", "title": "Eva nera", "text": "Eva nera \u00e8 un film del 1976 diretto da Joe D'Amato.\nTrama.\nEva \u00e8 una ballerina esotica che danza nei \"night-clubs\" esibendosi con dei serpenti. Una sera incontra Jules, che la convince a recarsi a Hong Kong dove le presenta il fratello Judas, un ebreo commerciante di diamanti molto ricco che l'ospita a casa, la riempie di regali e inizia a corteggiarla, lasciandola per\u00f2 libera d'intrattenersi con altre persone. Eva fa amicizia prima con Candie, quindi con la dottoressa Jerry.\nL'amicizia con le due donne per\u00f2 scatena la gelosia di Jules, che le fa uccidere con i serpenti velenosi che tiene a casa. Eva finge di non sapere che Jules ha fatto uccidere le sue amiche e l'invita ad accompagnarla su un'isola: l\u00e0 lo fa uccidere dagli indigeni, mediante un antico rito barbaro. Prima di morire, Jules le rivela che Judas in realt\u00e0 \u00e8 suo padre, cosa gi\u00e0 nota a Eva, che torna da Judas e danza davanti a lui con un letale mamba verde, quindi si lascia mordere e morire davanti ai suoi occhi.\nProduzione.\nFu girato da D'Amato in contemporanea con \"Emanuelle nera - Orient Reportage\", ma non fa parte della serie Emanuelle nera. \u00c8 il secondo film interpretato da Laura Gemser per Joe D'Amato: in seguito i due lavorarono insieme in molti altri film.\nIl film fu girato interamente ad Hong Kong. Jack Palance cre\u00f2 dei problemi durante la lavorazione, poich\u00e9 volle interpretare il ruolo di Judas, scritto per Gabriele Tinti. Ci\u00f2 costrinse D'Amato a riscrivere la sceneggiatura in pochi giorni.\nIl rimontaggio del 1980.\nUna versione pornografica del film, intitolata \"Porno Esotic Love\", fu realizzata nel 1980 aggiungendo scene hard girate a Santo Domingo e interpretate da Annj Goren e Mark Shanon."}
{"id": "1389122", "revid": "1543377", "url": "https://it.wikipedia.org/wiki?curid=1389122", "title": "Federazione calcistica della Bosnia ed Erzegovina", "text": "La Federazione calcistica della Bosnia ed Erzegovina o FSBiH (bos. \"Fudbalski Savez Bosne i Hercegovine\", cro. \"Nogometni Savez Bosne i Hercegovine\", ser. \u0424\u0443\u0434\u0431\u0430\u043b\u0441\u043a\u0438 \u0441\u0430\u0432\u0435\u0437 \u0411\u043e\u0441\u043d\u0435 \u0438 \u0425\u0435\u0440\u0446\u0435\u0433\u043e\u0432\u0438\u043d\u0435, acronimo FSBiH, \u0424\u0421\u0411\u0438\u0425) \u00e8 l'organo deputato a governare il calcio in Bosnia ed Erzegovina.\nFondata nel 1992, organizza il campionato nazionale, la Coppa di Bosnia ed Erzegovina e pone sotto la propria giurisdizione la Nazionale del paese. All'interno della nazione \u00e8 presente anche la Federazione calcistica della Republika Srpska, che per\u00f2 non \u00e8 riconosciuta n\u00e9 dalla FIFA n\u00e9 dall'UEFA.\nDal maggio 2011 la Federazione ha un nuovo statuto ed una presidenza unica, al contrario del passato laddove vi erano tre presidenti rappresentanti delle etnie musulmana, croata e serba."}
{"id": "1389125", "revid": "339392", "url": "https://it.wikipedia.org/wiki?curid=1389125", "title": "R\u00e5sunda", "text": ""}
{"id": "1389126", "revid": "339392", "url": "https://it.wikipedia.org/wiki?curid=1389126", "title": "R\u00e5sunda Stadium", "text": ""}
{"id": "1389128", "revid": "116400750", "url": "https://it.wikipedia.org/wiki?curid=1389128", "title": "Lingua creola giamaicana", "text": "La lingua creola giamaicana, o patois giamaicano, \u00e8 una lingua creola basata sull'inglese parlata in Giamaica, Costa Rica e Panama.\nDistribuzione geografica.\nSecondo \"Ethnologue\", il creolo giamaicano \u00e8 parlato complessivamente da 3 milioni di persone. La maggior parte dei locutori si trova in Giamaica, dove nel 2001 risultava parlato da 2,67 milioni di persone. L'idioma \u00e8 attestato anche in altri paesi, tra cui Panam\u00e1 (268.000 locutori stimati nel 2000) e Costa Rica (55.100 nel 1986), dove \u00e8 stato introdotto gi\u00e0 dal XIX secolo da immigrati giamaicani.\nNon va confuso con l'inglese giamaicano, e neppure con la variante dell'inglese adottata dal movimento rastafariano.\nIl \"patois\" o \"patwah\" giamaicano utilizza una base grammaticale inglese, ma con parole ed espressioni proprie ed un accento peculiare.\nEsempi pratici: (patwah-inglese-italiano).\n- Yuh = You = Tu\n- Muss = Must = Dovere\n- Breddah = Brother = Fratello\n- Wah Gwaan? = what's going on? = Che succede? (usato come saluto unico, come se fosse un semplice \"ciao, come stai?\")\nIl patois o patwah Giamaicano ad esempio utilizza una base grammaticale inglese, ma con slang proprio.\nIl patwah ha un accento particolare ed unico, per esempio una regola ferrea \u00e8 la pronuncia storpiata delle parole che in inglese finiscono per \"tion\", per esempio Confrontation si pronuncia \"confrontatian\", dove la O viene sostituita dalla A. E le parole che finiscono per \"own\" come town o down vengono pronunciate con la o al posto della classica pronuncia con la a\nMoltissime parole finisco per A, The better diventa The bettah.\nOppure le doppie T si trasformano in doppie K, little diventa likkle, o bottle diventa bakkle."}
{"id": "1389137", "revid": "767487", "url": "https://it.wikipedia.org/wiki?curid=1389137", "title": "Schitu Gole\u0219ti", "text": "Schitu Gole\u0219ti \u00e8 un comune della Romania di 5.041 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 6 villaggi: Burne\u0219ti, Costi\u021b\u0103, L\u0103z\u0103re\u0219ti, Loturi, Schitu Gole\u0219ti, Valea Pechii."}
{"id": "1389140", "revid": "287204", "url": "https://it.wikipedia.org/wiki?curid=1389140", "title": "Schitu Golesti", "text": ""}
{"id": "1389145", "revid": "94902", "url": "https://it.wikipedia.org/wiki?curid=1389145", "title": "Drift genetico", "text": ""}
{"id": "1389154", "revid": "486946", "url": "https://it.wikipedia.org/wiki?curid=1389154", "title": "Coppa dell'Azerbaijan", "text": ""}
{"id": "1389158", "revid": "1652635", "url": "https://it.wikipedia.org/wiki?curid=1389158", "title": "Nano", "text": ""}
{"id": "1389169", "revid": "121461342", "url": "https://it.wikipedia.org/wiki?curid=1389169", "title": "Juan Diego Cuauhtlatoatzin", "text": "Biografia.\nNato verso il 1474, il suo nome Cuauhtlatoatzin significa in lingua azteca \"colui che grida come un'aquila\". Contadino in un modesto villaggio, nel 1524 fu uno dei primi indios a ricevere il battesimo, col quale assunse il nome cristiano di Juan Diego; con lui fu battezzata la moglie Malintzin col nome di Maria Lucia. Ella mor\u00ec nel 1528.\nLe apparizioni di Maria sarebbero avvenute tra il 9 e il 12 dicembre 1531 sulla collina di Tepeyac vicino a Citt\u00e0 del Messico. Sul luogo venne costruita dapprima una cappella, quindi un grande santuario, la Basilica di Nostra Signora di Guadalupe. In esso \u00e8 conservata la veneratissima immagine della Madonna di Guadalupe, che secondo la tradizione si sarebbe impressa miracolosamente sul mantello (tilma) di Juan Diego.\nDopo questi fatti, Juan Diego si ritir\u00f2 a vivere in penitenza e orazione in una piccola casa costruita per lui presso il santuario. Qui visse per 17 anni fino alla morte avvenuta nel 1548.\nStoricit\u00e0.\nAlcuni storici hanno messo in discussione la storia di san Juan Diego e persino la sua stessa esistenza: secondo questi autori tutto il racconto delle apparizioni \u00e8 un'invenzione risalente al secolo successivo. L'arcivescovo Edward Nowak, segretario della Congregazione delle Cause dei Santi, ha riconosciuto in un'intervista che \"sull'esistenza di questo Santo si sono sempre avuti forti dubbi. Non abbiamo documenti probatori ma solo indizi. [...] Nessuna prova presa singolarmente dimostra che Juan Diego sia esistito\".\nAltri storici invece ritengono pienamente validi i documenti storici, soprattutto indigeni, che trattano della vicenda. Essi sono stati ritenuti sufficienti per procedere alla canonizzazione, considerando anche la secolare venerazione dei fedeli messicani nei confronti di Juan Diego.\nCulto.\nLa Chiesa cattolica lo ha dichiarato beato il 6 maggio 1990 e santo il 31 luglio 2002, canonizzato da papa Giovanni Paolo II, in occasione della sua quinta visita pastorale in Messico. San Juan Diego, primo santo messicano, \u00e8 chiamato ambasciatore-messaggero di Santa Maria di Guadalupe.\nLa sua memoria liturgica \u00e8 il 9 dicembre, data della prima apparizione (mentre il 12 dicembre, giorno dell'ultima, si festeggia la Madonna di Guadalupe).\nIl miracolo per la canonizzazione.\nIn generale, ai fini della canonizzazione, la Chiesa cattolica ritiene necessario un secondo miracolo, dopo quello richiesto per la beatificazione: nel caso di Juan Diego, ha ritenuto miracolosa la guarigione del ventenne messicano Juan Jos\u00e9 Barragan Silva, che tent\u00f2 il suicidio a Citt\u00e0 del Messico il 3 maggio 1990, finendo di testa su un marciapiede di cemento, dopo essersi gettato da un'altezza di circa dieci metri.\nData la gravit\u00e0 delle ferite riportate - fratture multiple delle ossa craniche, ematomi endocranici e pneumoencefalo - i medici si sarebbero aspettati la morte o lesioni permanenti, invece Juan Jos\u00e9 fu dimesso dall'ospedale dopo dieci giorni.\nLa Consulta medica della Congregazione delle Cause dei Santi, nella seduta del 26 febbraio 1998, concluse: \u00abLa guarigione \u00e8 stata rapida, completa e duratura. Visti i dati obiettivi della dinamica della caduta e la negativit\u00e0 di lesioni che dovevano risultare mortali, vista l'attendibilit\u00e0 delle testimonianze, si ritiene inspiegabile la sopravvivenza del soggetto senza esiti, secondo le conoscenze mediche attuali\u00bb. La madre di Juan Jos\u00e9, Esperanza Silva Pacheco, al momento della caduta aveva invocato il Beato Juan Diego Cuauhtlatoatzin."}
{"id": "1389183", "revid": "767487", "url": "https://it.wikipedia.org/wiki?curid=1389183", "title": "Slobozia", "text": ""}
{"id": "1389184", "revid": "182193", "url": "https://it.wikipedia.org/wiki?curid=1389184", "title": "Val di Rasa", "text": "La Val di Rasa \u00e8 una valle minore della Provincia di Varese, compresa nel Parco Regionale Campo dei Fiori.\nGeografia.\nLa valle collega la conca della citt\u00e0 di Varese con la conca di Brinzio, che a sua volta sbocca in Valcuvia. Il suo territorio inizia nel comune di Varese, a nord della frazione di Fogliaro, e termina al \"Passo della Mottarossa\" (565 m s.l.m.).\n\u00c8 solcata dal principale ramo sorgentizio del fiume Olona, dove si trova l'abitato di Rasa\nOrografia.\nLa Val di Rasa \u00e8 stretta tra i massicci del Campo dei Fiori (1227 m s.l.m.) ad occidente e della Martica-Chiusarella (1032 m s.l.m.) ad oriente, entrambi compresi nelle Prealpi Varesine.\nIdrografia.\nLa valle \u00e8 ricca di corsi d'acqua e zone umide.\nIl fiume Olona ha in questa valle tre delle sue sei sorgenti. La principale si trova a monte di Rasa, in localit\u00e0 \"Fornaci della Riana\", a 548 m s.l.m., nel parco di \"Villa Cagnola\", dimora monumentale di inizio novecento di propriet\u00e0 del Parco Campo dei Fiori. Presso l'abitato di Rasa confluiscono nell'Olona gli altri due rami sorgentizi ed alcuni affluenti, i torrenti \"Legnone\", \"Des\" e \"Sesnivi\" o \"Valle del Forno\". Pi\u00f9 a sud in localit\u00e0 \"Gottardo\", confluiscono nell'Olona anche i torrenti \"Brasch\u00e8\" e \"Pissab\u00f2\"."}
{"id": "1389187", "revid": "287204", "url": "https://it.wikipedia.org/wiki?curid=1389187", "title": "Rasundastadion", "text": ""}
{"id": "1389190", "revid": "767487", "url": "https://it.wikipedia.org/wiki?curid=1389190", "title": "Slobozia (Arge\u0219)", "text": "Slobozia \u00e8 un comune della Romania di 4.981 abitanti, ubicato nel distretto di Arge\u0219, nella regione storica della Muntenia."}
{"id": "1389192", "revid": "178920", "url": "https://it.wikipedia.org/wiki?curid=1389192", "title": "Cape Dominion", "text": ""}
{"id": "1389193", "revid": "1543377", "url": "https://it.wikipedia.org/wiki?curid=1389193", "title": "Complessit\u00e0 specificata", "text": "La complessit\u00e0 specificata (\"specified complexity\") \u00e8 un controverso argomento proposto da William Dembski, e da lui utilizzato nei suoi lavori a sostegno del Disegno intelligente.\nSecondo Dembski, il concetto \u00e8 inteso a formalizzare una propriet\u00e0 in grado di discernere forme e sequenze che siano contemporaneamente specificati e complessi. Dembski afferma che la complessit\u00e0 specificata \u00e8 un indizio affidabile della presenza di un agente intelligente, un concetto centrale del Disegno intelligente, di cui Dembski \u00e8 un sostenitore e che si oppone al moderno Neodarwinismo. Il concetto di complessit\u00e0 specificata \u00e8 largamente considerato infondato dal punto di vista matematico e non \u00e8 stato la base di alcun altro sviluppo nei campi della teoria dell'informazione, della teoria della complessit\u00e0 o della biologia. La complessita specificata \u00e8 uno dei due principali argomenti utilizzati dai sostenitori del disegno intelligente, l'altra essendo la complessit\u00e0 irriducibile.\nNella terminologia di Dembski, una sequenza specificata (\"specified pattern\") \u00e8 una sequenza che ammette una descrizione breve, mentre una sequenza complessa \u00e8 una che ha scarsa probabilit\u00e0 di comparire casualmente. Dembski afferma che \u00e8 impossibile che la complessit\u00e0 specificata esista in sequenze risultanti da processi non guidati; da ci\u00f2 Dembski deduce che il ritrovamento di sequenze a complessit\u00e0 specificata nelle entit\u00e0 vive sia un segno di un qualche genere di guida nella loro formazione, a sua volta indicativa di intelligenza. Dembski afferma inoltre che \u00e8 possibile dimostrare rigorosamente l'incapacit\u00e0 degli algoritmi evoluzionistici di selezionare o generare configurazioni a complessit\u00e0 altamente specificata, utilizzando i \"no free lunch theorems\".\nNella letteratura sul Disegno intelligente, un progettista intelligente \u00e8 colui che sceglie tra diverse possibilit\u00e0 e ha, con mezzi e metodi soprannaturali, fatto emergere la vita. La complessit\u00e0 specificata \u00e8, per usare una definizione di Dembski, un \"filtro esplicativo\" in grado di riconoscere l'esistenza di un progetto trovando informazione specificata complessa (\"complex specified information\", CSI). Il filtro \u00e8 basato sull'ipotesi che le categorie di regolarit\u00e0, caso ed esistenza di un progetto sono, secondo Dembski, mutuamente esclusive ed collettivamente esaustive. L'informazione specificata complessa riconosce il progetto in quanto riconosce ci\u00f2 che caratterizza l'intervento dell'intelligenza: l'attualizzazione di una tra molte possibilit\u00e0 concorrenti.\nUno studio di Wesley Elsberry e Jeffrey Shallit afferma che \u00abil lavoro di Dembski \u00e8 pieno di incoerenze, equivoci, uso errato della matematica, scarsa erudizione e travisamento dei risultati altrui\u00bb. Un'altra obiezione riguarda il calcolo delle probabilit\u00e0 effettuato da Dembski: secondo Martin Nowak, professore di matematica e biologia evoluzionistica ad Harvard, \u00abnon possiamo calcolare la probabilit\u00e0 di comparsa di un occhio. Non abbiamo l'informazione per fare il calcolo\u00bb. I critici rigettano l'uso della complessita specificata per dedurre l'esistenza di un progetto come un \"argumentum ad ignorantiam\".\nConcetto.\nDefinizione originale di Orgel.\nIl termine \"complessit\u00e0 specificata\" fu coniato originariamente dallo studioso dell'abiogenesi Leslie Orgel per caratterizzare ci\u00f2 che distingue il vivente dal non-vivente:\nIl termine fu poi usato dal fisico Paul Davies in maniera simile:\nDefinizione di Dembski.\nL'origine della definizione di Dembski risale alla sua monografia del 1998, \"The Design Inference\". Per Dembski, la complessit\u00e0 specificata \u00e8 una propriet\u00e0 che pu\u00f2 essere osservata nei viventi. Ma, mentre Orgel usava il termine per quello che, nella teoria dell'evoluzione, si suppone sia stato creato attraverso l'evoluzione, Dembski lo usa per ci\u00f2 che, secondo la sua teoria, non pu\u00f2 essere stato creato attraverso l'evoluzione non controllata \u2014 e conclude che permette di dedurre il disegno intelligente. Mentre Orgel utilizzava il concetto in maniera qualitativa, l'uso di Dembski \u00e8 quantitativo. La complessit\u00e0 specificata gioca un ruolo fondamentale nel suo approccio al disegno intelligente, e ciascuno dei suoi libri successivi a quello del 1998 trattano ampiamente il concetto. Dembski ha affermata che, secondo lui, \u00abse esiste un modo per riconoscere il progetto, questo \u00e8 la complessit\u00e0 specificata\u00bb.\nDembski afferma che la complessit\u00e0 specificata \u00e8 presente in una configurazione quando questa pu\u00f2 essere descritta da una sequenza che mostra una grande quantit\u00e0 di informazione specificata indipendentemente e che sia anche complessa, qualit\u00e0 che egli dice essere a bassa probabilit\u00e0 di presentarsi. Dembski fornisce il seguente esempio: \u00abUna singola lettera dell'alfabeto \u00e8 specificata senza essere complessa. Una lunga sequenza di lettere scelte a caso \u00e8 complessa senza essere specificata. Un sonetto scespiriano \u00e8 sia complesso che specificato\u00bb.\nNei suoi primi scritti, Dembski defin\u00ec l'informazione specificata complessa (\"complex specified information\", CSI) presente in eventi specifici la cui probabilit\u00e0 non superasse 1 su 10150, da lui chiamato il limite universale di probabilit\u00e0. In questo contesto, \"specificato\" sta a significare quello che in lavori successivi ha chiamato \"pre-specificato\", vale a dire specificato prima che qualunque informazione sul risultato sia noto. Il valore del limite universale di probabilit\u00e0 corrisponde all'inverso del limite superiore del \u00abnumero totale di eventi specificati [possibili] in tutta la storia cosmica\u00bb, come calcolato da Dembski. Tutto ci\u00f2 che sta al di sotto di quel limite ha CSI. I termini \"complessit\u00e0 specificata\" e \"informazione specificata complessa\" sono usati in maniera intercambiabile. In articoli pi\u00f9 recenti, Dembski ha ridefinito il limite universale di probabilit\u00e0, riferendosi ad un altro numero, corrispondente al numero totale di operazioni binarie che potrebbero essere state effettuate in tutta la storia dell'universo.\nDembski afferma che la CSI esiste in numerose caratteristiche delle forme di vita, come il DNA e altre molecole biologiche funzionali, e ritiene che non possa essere generata esclusivamente da meccanismi delle leggi fisiche e del caso, o dalla loro combinazione. Afferma che ci\u00f2 avviene in quanto le leggi fisiche possono solo muovere o ridurre l'informazione, ma non produrla, e il caso pu\u00f2 produrre solo informazione non-specificata complessa o informazione complessa non specificata, ma non CSI; Dembski fornisce inoltre un'analisi matematica che, secondo lui, dimostra che leggi fisiche e caos non possono generare CSI. Inoltre afferma che la CSI \u00e8 olistica, con il tutto maggiore della somma delle parti e che questo elimina definitivamente l'evoluzione darwiniana come possibile mezzo della creazione. Dembski sostiene che per eliminazione la CSI \u00e8 spiegabile meglio come derivata da una intelligenza, e quindi \u00e8 un indicatore affidabile dell'esistenza di un progetto.\nLegge di conservazione dell'informazione.\nWilliam Dembski formula e propone una legge di conservazione dell'informazione:\nDembski nota che il termine \"Legge di conservazione dell'informazione\" \u00e8 stato precedentemente usato da Peter Medawar nel suo libro \"The Limits of Science\" (1984) \u00abper descrivere l'affermazione debole che le leggi deterministiche non possono produrre nuova informazione\u00bb. L'effettiva utilit\u00e0 e validit\u00e0 della legge proposta da Dembski sono incerte; non \u00e8 n\u00e9 utilizzata ampiamente dalla comunit\u00e0 scientifica, n\u00e9 citata nella letteratura scientifica principale. Un saggio del 2002 di Erik Tellgren ha fornito una confutazione matematica della legge di Dembski; l'autore conclude che la legge \u00e8 \u00abmatematicamente non comprovata\u00bb.\nSpecificit\u00e0.\nIn un recente articolo, Dembski fornisce una descrizione che, secondo lui, \u00e8 pi\u00f9 semplice e aderisce maggiormente alla teoria del test di verifica d'ipotesi formulata da Ronald Fisher. In termini generali, Dembski propone di considerare l'operazione di deduzione dell'esistenza di un progetto come un test statistico per rigettare l'ipotesi probabilistica P nello spazio degli eventi \u03a9.\nIl test proposto da Dembski si basa sulla complessit\u00e0 di Kolmogorov di una sequenza \"T\" che sia esibita da un evento \"E\" verificato. Matematicamente, \"E\" \u00e8 un sottoinsieme di \u03a9, la sequenza \"T\" individua un insieme di risultati in \u03a9 ed \"E\" \u00e8 un sottoinsieme di \"T\". Citando Dembski\nLa complessit\u00e0 di Kolmogorov fornisce una misura delle risorse computazionali necessarie a individuare una forma (come una sequenza del DNA o una sequenza di caratteri alfabetici). Considerata una sequenza \"T\", il numero di altre sequenze che hanno una complessit\u00e0 di Kolmogorov minore o uguale di quella di \"T\" \u00e8 indicata come \u03c6(\"T\"); questo numero fornisce un ordinamento di forma dalla pi\u00f9 semplice alla pi\u00f9 complessa. Per esempio, per la sequenza \"T\" che descriva il flagello di un batterio, Dembski afferma di ottenere il limite superiore \u03c6(\"T\") \u2264 1020.\nDembski definisce \"complessit\u00e0 specificata\" della sequenza \"T\" sotto l'ipotesi probabilistica P come\ndove P(\"T\") \u00e8 la probabilit\u00e0 di osservare la sequenza \"T\", \"R\" il numero di \"risorse di replicazione\" disponibili ad \"agenti osservatori\". \"R\" corrisponde grossolanamente a tentativi ripetuti di creare e riconoscere una sequenza. Dembski asserisce poi che \"R\" pu\u00f2 essere limitata da 10120; questo numero sarebbe giustificato da un risultato di Seth Lloyd, in cui determina che il numero di operazioni logiche elementari che possono essere state effettuate nell'universo durante tutta la sua storia non pu\u00f2 superare 10120 operazioni su 1090 bit.\nLa principale rivendicazione di Dembski \u00e8 che il test seguente pu\u00f2 essere utilizzato per dedurre l'esistenza di un progetto in una configurazione: esiste una sequenza obiettivo \"T\" che si applica alla configurazione e la cui complessit\u00e0 specificata supera 1. Questa condizione pu\u00f2 essere formulata nella disequazione\nSpiegazione di Dembski della complessit\u00e0 specificata.\nL'espressione \u03c3 di Dembski non \u00e8 quindi correlata a qualunque concetto noto della teoria dell'informazione, sebbene egli affermi di poterne motivare l'importanza nel seguente modo: un agente intelligente \"S\" assiste ad un evento \"E\" e lo assegna ad una qualche classe di riferimento di eventi \u03a9 e, all'interno di questa classe lo considera come soddisfacente la specifica \"T\". Si consideri ora la quantit\u00e0 \u03c6(\"T\") \u00d7 P(\"T\"):\nSecondo Dembaski, il numero di queste \"risorse di replicazione\" pu\u00f2 essere limitato dal \u00abmassimo numero di operazioni su bit che l'universo noto e osservabile potrebbe aver effettuato in tutta la sua storia lunga diversi miliardi di anni\u00bb, che \u00e8 impostato a 10120 in accordo con Lloyd.\nComunque, secondo Elsberry e Shallit, \u00abla [complessit\u00e0 specificata] non \u00e8 stata definita formalmente in una qualunque rispettabile rivista matematica a revisione paritaria, n\u00e9 (per quanto ne sappiamo) utilizzata da un qualunque ricercatore della teoria dell'informazione\u00bb.\nCalcolo della complessit\u00e0 specificata.\nL'unico tentativo di Dembski di calcolare la complessit\u00e0 specificata di una struttura biologica naturale \u00e8 presente nel suo libro \"No Free Lunch\", ed \u00e8 effettuato per il flagello dell'Escherichia coli. Questa struttura pu\u00f2 essere descritta dalla caratteristica \"propulsore a motore rotatorio bidirezionale\". Dembski stima l'esistenza di al pi\u00f9 1020 caratteristiche composte da quattro o meno concetti basilari, dunque il suo test per l'esistenza del progetto sar\u00e0 verificato se\nAd ogni modo Dembski dice che il calcolo preciso della probabilit\u00e0 rilevante deve essere ancora fatto, sebbene affermi pure che alcuni metodi per calcolare queste probabilit\u00e0 sono gi\u00e0 esistenti.\nL'assunzione base di questi metodi \u00e8 che tutte le costituenti del flagello siano state generata completamente a caso, uno scenario che i biologi non prendono in considerazione seriamente. Dembski giustifica questo approccio richiamandosi al concetto di \"complessit\u00e0 irriducibile\" (\"irreducible complexity\", IC) di Michael Behe, che gli permette di assumere che il flagello non possa essere il risultato di un processo graduale o a passi. La validit\u00e0 del particolare calcolo di Dembski dipende dunque fondamentalmente sul concetto di complessit\u00e0 irriducibile di Behe, diventando dunque suscettibile alle molte critiche di cui l'IC \u00e8 oggetto."}
{"id": "1389194", "revid": "121837", "url": "https://it.wikipedia.org/wiki?curid=1389194", "title": "Octavii", "text": ""}
{"id": "1389203", "revid": "767487", "url": "https://it.wikipedia.org/wiki?curid=1389203", "title": "La storia del generale Custer", "text": "La storia del generale Custer (\"They Died with Their Boots On\") \u00e8 un film del 1941 diretto da Raoul Walsh.\nLa pellicola statunitense \u00e8 un western biografico interpretato da Errol Flynn e Olivia de Havilland. Nonostante le numerose inesattezze storiche, fu una delle pi\u00f9 importanti produzioni del 1941, anche per il fatto che fu l'ultima collaborazione del duo Flynn-De Havilland.\nIl film percorre la vita del generale George Armstrong Custer, dagli inizi a West Point, la sua storia con Elizabeth Bacon, la sua partecipazione alla Guerra di secessione americana fino al tragico epilogo della battaglia del Little Bighorn.\nTrama.\nNel 1857 George Armstrong Custer viene ammesso all'accademia militare di West Point e gi\u00e0 dal primo giorno rischia l'espulsione per aver picchiato un cadetto suo superiore, Ned Sharp, che gli aveva dato come alloggio la stanza del maggiore Taipe, vice comandante dell'accademia.\nCuster si dimostra indisciplinato e poco avvezzo allo studio, riportando numerose note di demerito, ma eccelle in equitazione e in scherma. Durante questo periodo conosce e si innamora di Elisabeth \"Libbie\" Bacon il cui padre, Samuel Bacon, \u00e8 anche amico del colonnello Phil Sheridan, comandante dell'accademia.\nAllo scoppio della guerra di secessione nel 1861, Custer e altri allievi vengono diplomati in anticipo e lui diventa tenente, ma non riceve incarichi perch\u00e9 il capo di stato maggiore \u00e8 proprio Taipe che, ritenendolo un incapace (si era anche opposto alla sua nomina a ufficiale), afferma di volerlo tenere come ultima riserva. Casualmente, quello stesso giorno, stringe amicizia con il generale Scott e riesce a farsi destinare al 2\u00ba cavalleggeri e a partecipare alla battaglia di Bull Run, dove viene ferito e in seguito decorato da Sheridan, divenuto generale. Riceve una licenza e tornato a casa, a Monroe (Michigan), ritrova Libbie ma si scontra con suo padre che si oppone alla loro unione (i due avevano avuto un diverbio in un bar alcune ore prima).\nTornato al fronte, scopre di essere stato promosso generale (per un errore burocratico) e di comandare l'intera brigata Michigan che deve fronteggiare l'avanzata sudista verso Washington; con gravi perdite le sue cariche hanno successo e il nemico viene respinto. Nel 1865, alla fine della guerra, Custer, divenuto un eroe, pu\u00f2 sposare Libbie ma poi viene messo a riposo e si d\u00e0 al bere.\nUn giorno riceve la vista di Sharp e di suo padre, che vorrebbero sfruttare il suo nome per la loro societ\u00e0 ferroviaria che si sta espandendo verso ovest; sdegnato, Custer rifiuta l'offerta e il relativo compenso. Libbie, preoccupata per il marito, ottiene dal generale Scott un nuovo incarico per Custer: comandante del 7\u00ba cavalleggeri con il grado di colonnello a Fort Abraham Lincoln, nel Dakota del Nord.\nDurante il tragitto Custer incontra un pioniere, California Joe, e fa prigioniero Crazy Horse, il capo dei Sioux. Arrivato al forte, trova reclute indisciplinate e ubriache a causa del bar gestito da Sharp, che vende anche armi agli indiani; Custer fa chiudere il bar e il negozio, ma nel frattempo Crazy Horse riesce a fuggire. Il nuovo comandante instilla disciplina e coraggio alle reclute, che affrontano per mesi gli indiani, fino a quando, questi non chiedono la pace cedendo i loro territori a eccezione dei Monti Neri, ritenuti sacri. Viene firmato un trattato che Custer stesso giura di difendere con ogni mezzo; intanto la societ\u00e0 di Sharp, che vuole costruire la ferrovia nei Monti Neri, si accorda con Taipe, divenuto commissario dei territori indiani, per violare il trattato facendo credere che ci sia oro nei Monti Neri, in modo da attirare migliaia di persone nel Dakota.\nDurante una visita del commissario a Fort Lincoln, Sharp fa ubriacare i soldati provocando volutamente la prevedibile reazione di Custer che picchia sia Sharp che Taipe e danneggia il bar. Custer viene sollevato dal comando, va a Washington per smascherare il complotto ma gli viene detto che le sue prove sarebbero accettabili solo se fatte in punto di morte. Si decide di mandare della fanteria per proteggere i pionieri, Custer per\u00f2 sa che per affrontare gli indiani occorre la cavalleria, perci\u00f2 va dal presidente Grant e lo convince a farsi ridare il suo reggimento. Tornato a Fort Lincoln, saluta per l'ultima volta Libbie, rapisce Ned Sharp e si mette in marcia verso il Little Big Horn.\nLa sera prima della battaglia, Custer scrive una lettera in cui riporta le sue accuse verso la societ\u00e0 ferroviaria. La mattina del 25 giugno 1876 il 7\u00ba cavalleggeri si scontra con le migliaia di indiani che difendono i Monti Neri e viene ben presto sopraffatto; Ned Sharp, California Joe, i soldati e Custer vengono uccisi (lui proprio da Crazy Horse). Il giorno seguente Sheridan e Libbie accusano Taipe e il padre di Ned Sharp grazie alla lettera di Custer, che ha valore legale in quanto scritta in punto di morte; la societ\u00e0 viene sciolta, Taipe si dimette da commissario e il governo si impegna a rispettare il trattato. Si pu\u00f2 quindi affermare, come dice il generale Sheridan a Libbie che \"Custer ha vinto tutte le battaglie, anche l'ultima\".\nProduzione.\nLe riprese del film, prodotto dalla Warner Bros. Pictures., durarono dal 2 luglio al 30 settembre 1941.\nLocation.\nLa maggior parte del film fu girato nel sud della California. Il regista avrebbe voluto girare le sequenze della battaglia del Little Bighorn vicino al luogo dove si svolsero realmente ma, per problemi di budget, si dovette girare su di un'area rurale fuori Los Angeles. Durante le riprese morirono 3 comparse: una per un attacco di cuore, un'altra si ruppe l'osso del collo cadendo da cavallo e infine uno stuntman che aveva voluto usare una sciabola autentica, invece di una riproduzione scenica, durante la ripresa di una carica fu sbalzato di sella e cadde sulla propria lama infilzandosi.\nErrori storici.\nConsiderando la rappresentazione della battaglia di Little Bighorn si riscontrano diversi errori rispetto a quanto avvenne in realt\u00e0: nel film vediamo una carica con la sciabola mentre fu Custer stesso ad ordinare ai suoi cavalleggeri di non portare le sciabole che furono caricate su un carro e non vennero impiegate. Custer viene rappresentato con i tipici capelli lunghi quando in realt\u00e0 se li tagli\u00f2 alcuni giorni prima dello scontro e per questo probabilmente non fu riconosciuto dagli indiani. Nella pellicola vediamo Custer come ultimo sopravvissuto, in piedi accanto alla bandiera del 7\u00ba cavalleggeri con la sciabola in pugno che riceve il colpo fatale da Cavallo Pazzo, ma storicamente non sappiamo con certezza chi pose fine alla vita del famoso comandante nonostante diversi pellerossa se ne attribuiscano il merito; inoltre fonti indiane e analisi accurate del campo di battaglia, con i relativi reperti, fanno pensare che Custer sia stato ucciso quasi subito o perlomeno ferito. Quello che si sa con certezza \u00e8 che Custer fu trovato completamente nudo, con 2 fori di proiettile, uno al petto e uno alla tempia, una larga ferita ad una coscia e una freccia nei genitali mentre fu tra i pochi non scotennati.\nColonna sonora.\nLa partitura musicale per grande orchestra, della durata complessiva di oltre 100 minuti \u00e8 stata composta dal veterano Max Steiner. Esiste una incisione della casa discografica Marco Polo diretta nel 1998 da William T. Stromberg a capo della Moscow Symphony Orchestra, che contiene una settantina di minuti di musica meticolosamente ricostruita dall'arrangiatore e compositore John W. Morgan.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 3 gennaio 1942 con il numero LP10933.\nIl film usc\u00ec nelle sale cinematografiche USA il 1\u00ba gennaio 1942 dopo essere stato presentato in prima a New York il 21 novembre 1941."}
{"id": "1389205", "revid": "119963932", "url": "https://it.wikipedia.org/wiki?curid=1389205", "title": "Rick Carey", "text": "Specializzato nel dorso, ha vinto tre medaglie d'oro alle olimpiadi di Los Angeles 1984.\nHa conquistato, dal 1982 al 1985, 12 medaglie nelle grandi manifestazioni, di cui ben 11 d'oro. Dopo essere arrivato secondo nei 100\u00a0m dorso ai mondiali del 1982, ha infilato una serie di 11 vittorie consecutive tra mondiale, PanPacifici, Olimpiade e Giochi panamericani.\nNell'agosto del 1983 batt\u00e9 i record del mondo di John Naber realizzati sette anni prima a Montreal, tre volte quello dei 100, nuotando prima in 55\"44 e 55\"38 lo stesso giorno, per migliorarlo dopo due settimane a 55\"19, mentre sui 200 dorso lim\u00f2 il record di Naber due volte tra il 1983 e il 1984, portandolo ai \"Trials\", poco prima delle Olimpiadi, a 1'58\"86.\n\u00c8 diventato uno dei Membri dell'International Swimming Hall of Fame."}
{"id": "1389209", "revid": "767487", "url": "https://it.wikipedia.org/wiki?curid=1389209", "title": "St\u00e2lpeni", "text": "St\u00e2lpeni \u00e8 un comune della Romania di 5.018 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 6 villaggi: Livezeni, Ogrezea, Opre\u0219ti, Pi\u021bigaia, R\u0103de\u0219ti, St\u00e2lpeni."}
{"id": "1389210", "revid": "287204", "url": "https://it.wikipedia.org/wiki?curid=1389210", "title": "Stalpeni", "text": ""}
{"id": "1389215", "revid": "125655009", "url": "https://it.wikipedia.org/wiki?curid=1389215", "title": "Umberto Betti", "text": "Biografia.\n\u00c8 nato a Mignano nel comune di Pieve Santo Stefano il 7 marzo del 1922.\nEntrato nell'Ordine dei frati minori nella Provincia Toscana nel 1938, il 31 dicembre 1943 ha emesso la professione perpetua all'ordine dei francescani e il 6 aprile 1946 \u00e8 stato ordinato sacerdote a Fiesole.\nDivenuto nel 1951 dottore in teologia presso la Pontificia Universit\u00e0 Antonianum, ha proseguito la sua formazione dal 1951 al 1952 presso l'Universit\u00e0 di Lovanio (Belgio); rientrato nella Provincia religiosa toscana \u00e8 stato docente di teologia dogmatica ed educatore negli studi teologici di Siena e Fiesole fino al 1963; dal 1964 \u00e8 professore ordinario di teologia dogmatica presso la Pontificia Universit\u00e0 Antonianum di cui dal 1966 al 1969 \u00e8 stato decano della Facolt\u00e0 di teologia e dal 1975 al 1978 rettore.\nNel 1961 \u00e8 stato consultore della Commissione teologica preparatoria del Concilio Vaticano II; in ottobre 1962 il cardinale Ermenegildo Florit gli chiede di essere suo teologo personale mentre nel 1963 \u00e8 nominato perito conciliare. \u00c8 stato uno dei collaboratori attivi delle Costituzioni dogmatiche \"Lumen gentium\" - soprattutto nei capitoli dedicati alla Collegialit\u00e0 episcopale e al primato papale - e \"Dei verbum\".\nScrisse nel suo \"Diario\" il 13 maggio 1964: \"Ma il Concilio \u00e8 anche una scuola, che vale pi\u00f9 di ogni altra finora frequentata o tenuta. Pensare di non aver pi\u00f9 niente da imparare sarebbe come congelare la propria intelligenza, metterla in pensione per invecchiamento precoce\" . Al concilio Vaticano II ebbe modo di lavorare tra altri con Yves Congar, Henri-Marie de Lubac e Carlo Colombo. \nNel 1964 \u00e8 divenuto qualificatore dell'allora Suprema Sacra Congregazione del Sant'Offizio, nel 1968 consultore della Congregazione per la Dottrina della Fede, nel 1984 consultore della Segreteria di Stato e nel 1988 consultore della Congregazione per i Vescovi.\nPer quattro anni (1991-1995) \u00e8 stato rettore della Pontificia Universit\u00e0 Lateranense.\nNel 1995 papa Giovanni Paolo II gli ha concesso la Croce pro Ecclesia et Pontifice.\nPapa Benedetto XVI lo ha innalzato alla dignit\u00e0 cardinalizia nel concistoro del 24 novembre 2007, creandolo cardinale diacono dei Santi Vito, Modesto e Crescenzia.\nMalato gi\u00e0 al tempo della sua elevazione alla porpora cardinalizia, \u00e8 morto nel convento di San Francesco a Fiesole nella serata del 1\u00ba aprile 2009. Aveva da poco compiuto 87 anni. I funerali sono stati celebrati dal cardinale Giovanni Battista Re, prefetto della Congregazione per i vescovi, nel duomo di Fiesole. Come da lui richiesto, la salma \u00e8 stata sepolta nel cimitero del Santuario della Verna dopo una seconda messa presieduta dal cardinale Cl\u00e1udio Hummes, prefetto della Congregazione per il clero."}
{"id": "1389217", "revid": "287204", "url": "https://it.wikipedia.org/wiki?curid=1389217", "title": "Mike West", "text": "Specializzato nel dorso, ha vinto due medaglie alle olimpiadi di Los Angeles 1984: un argento nella staffetta mista e un bronzo individuale nei 100\u00a0m dorso."}
{"id": "1389218", "revid": "20931", "url": "https://it.wikipedia.org/wiki?curid=1389218", "title": "Roger Martin Du Gard", "text": ""}
{"id": "1389221", "revid": "547034", "url": "https://it.wikipedia.org/wiki?curid=1389221", "title": "Frank Leb\u0153uf", "text": "Pur non da titolare della nazionale francese, vinse il . Pu\u00f2 fregiarsi del titolo di campione d'Europa avendo fatto parte della rosa francese al , sebbene non fece il suo ingresso in campo in nessuna partita della fase finale della manifestazione.\nCarriera.\nClub.\nNato a Marsiglia, cominci\u00f2 la carriera nel 1986 nelle divisioni minori del campionato francese. Nel 1988 si trasfer\u00ec al Laval e tre anni pi\u00f9 tardi allo Strasburgo. Nel 1995 vinse la Coppa Intertoto e nel 1996 fu acquistato dal Chelsea, club della Premier League inglese, per 2,5 milioni di sterline. Gioc\u00f2 oltre 200 partite con la squadra britannica, segnando 24 gol, solitamente su calcio di rigore o sugli sviluppi di un calcio piazzato. Con il Chelsea vinse due FA Cup, una League Cup, una Supercoppa d'Inghilterra, una Coppa delle Coppe e una Supercoppa europea.\nNel 2001 and\u00f2 a giocare nella squadra della sua citt\u00e0, l'Olympique Marsiglia, prima di chiudere la carriera militando nel 2003-2004 nell'Al-Sadd, formazione con cui vinse il campionato qatariota nel 2004. Da difensore calci\u00f2 oltre 20 rigori con la maglia del Chelsea, \nNazionale.\nConta 50 presenze e 5 gol in nazionale. Debutt\u00f2 con la sua selezione nel 1995, per poi prendere parte al . Panchinaro nella felice partecipazione al Mondiale casalingo della Francia nel 1998, gioc\u00f2 la finale vinta per 3-0 contro il al posto dello squalificato Laurent Blanc, espulso in semifinale e squalificato. Fu anche campione d'Europa nel 2000, anche se non scese in campo durante la fase finale del torneo in Belgio e Paesi Bassi. Dopo aver vinto la Confederations Cup 2001, partecip\u00f2 al ."}
{"id": "1389226", "revid": "287204", "url": "https://it.wikipedia.org/wiki?curid=1389226", "title": "Frank Leboeuf", "text": ""}
{"id": "1389229", "revid": "121604521", "url": "https://it.wikipedia.org/wiki?curid=1389229", "title": "Virginie Marsan", "text": "Biografia.\nEsordisce giovanissima nel cinema con \"Piccolo grande amore\" (1993), diretto da Carlo Vanzina, marito della madre Lisa Melidoni. In seguito continua a lavorare con il patrigno in un'altra dozzina di film, oltre che nella fiction di Mediaset \"Un ciclone in famiglia\"."}
{"id": "1389233", "revid": "1935652", "url": "https://it.wikipedia.org/wiki?curid=1389233", "title": "Se\u00e1n Baptist Brady", "text": "Biografia.\nDopo aver studiato in patria presso la Caulfield national school di Laragh, il St. Patrick's College di Cavan, il St. Patrick's College di Maynooth, si \u00e8 trasferito a Roma dove ha frequentato il Pontificio Collegio Irlandese ed \u00e8 stato ordinato sacerdote dal cardinale Luigi Traglia il 22 febbraio 1964. Nel 1967 si \u00e8 laureato in diritto canonico presso la Pontificia Universit\u00e0 Lateranense.\nSubito dopo la laurea \u00e8 tornato al St. Patrick's college di Cavan in qualit\u00e0 di docente. Nel 1980 \u00e8 tornato a Roma per ricoprire l'incarico di vice-rettore del Pontificio Collegio Irlandese del quale \u00e8 divenuto rettore nel 1987.\nTornato in patria nel 1993, \u00e8 stato nominato parroco a Castletara, nella contea di Cavan.\nMinistero episcopale e cardinalato.\nIl 13 dicembre 1994 papa Giovanni Paolo II lo ha nominato arcivescovo coadiutore di Armagh, nell'Irlanda del Nord, e il 19 febbraio 1995 \u00e8 stato consacrato vescovo dall'allora arcivescovo di Armagh, il cardinale Cahal Brendan Daly, coconsacranti l'arcivescovo Emanuele Gerada e il vescovo Gerard Clifford; il 1\u00ba ottobre 1996 \u00e8 succeduto al dimissionario cardinal Daly e ha preso possesso dell'arcidiocesi il successivo 3 novembre.\nDal 1996 al 2014 \u00e8 stato anche presidente della conferenza dei vescovi cattolici irlandesi.\n\u00c8 stato creato cardinale da papa Benedetto XVI nel concistoro del 24 novembre 2007, ricevendo il titolo dei Santi Quirico e Giulitta.\nL'8 settembre 2014 papa Francesco ha accettato la sua rinuncia al governo pastorale dell'arcidiocesi di Armagh per raggiunti limiti di et\u00e0.\nIl 16 agosto 2019, compiendo l'ottantesimo anno di et\u00e0, ha perso il diritto di entrare in conclave.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1389234", "revid": "767487", "url": "https://it.wikipedia.org/wiki?curid=1389234", "title": "Werner Rittberger", "text": ""}
{"id": "1389238", "revid": "767487", "url": "https://it.wikipedia.org/wiki?curid=1389238", "title": "Francesco Lumachi", "text": "Guida di Firenze e dintorni.\nScrisse la guida \"Firenze, nuova guida illustrata storica-artistica-aneddotica della citt\u00e0 e dintorni\", edita a Firenze dalla Societ\u00e0 Editrice Fiorentina nel 1929 e, nelle ultime pagine fa notare: \u00ab\"\"Explicit liber\", la mia fatica \u00e8 terminata, la Guida \u00e8 compiuta. Ho cercato di renderla esatta il pi\u00f9 possibile; non ho risparmiato n\u00e9 tempo, n\u00e9 cure, n\u00e9 fatica per arricchirla di notizie storiche, artistiche, letterarie\u2026 ho scritto della mia diletta Firenze con amore infinito di figlio, con cuore e anima di Fiorentino, fiero della propria patria\u2026 Cominciata a scrivere il 2 marzo 1924. Terminata il 27 luglio 1927\"\u00bb.\nMuseo Archeologico.\nA proposito del Museo Archeologico Nazionale di Firenze, scrive: \u00ab\"[\u2026] Questo Museo [\u2026] \u00e8 ora in completo riordinamento sotto l'autorevole, attiva direzione del Prof. Antonio Minto\"\u00bb e \u00ab\"In una seconda edizione della presente Guida, edizione che non tarder\u00e0 molto a pubblicarsi, mi far\u00f2 un dovere di descrivere esaurientemente i tesori contenuti nel Museo, descrizione che oggi sarebbe incompleta e che probabilmente a breve scadenza, ossia a riordinamento ultimato, diverrebbe inutile e non corrispondente alla realt\u00e0\"\u00bb.\nNel 1938 fu stampata infatti, sempre dalla Societ\u00e0 Editrice Fiorentina, la \"Guida artistica di Firenze e dei suoi dintorni. Corredata di notizie storico- artistiche dei principali monumenti, vedute, piante topografiche\"."}
{"id": "1389240", "revid": "6923", "url": "https://it.wikipedia.org/wiki?curid=1389240", "title": "Theodor N\u00f6ldeke", "text": "Biografia.\nStudi\u00f2 lingue semitiche nelle universit\u00e0 di Gottinga, Vienna, Leida e Berlino.\nUn suo lavoro, \"Geschichte des Qor\u00e2ns\" (Storia del Corano), gli valse nel 1859 il premio dell\"Acad\u00e9mie des inscriptions et belles-lettres\"; l'anno seguente pubblic\u00f2 una versione aumentata.\nSu di essa continu\u00f2 a lavorare, con la collaborazione di Friedrich Schwally, e l'opera divenne una pietra miliare negli studi relativi al Corano; una seconda edizione aggiornata fu pubblicata, a cura di Friedrich Schwally, Gotthelf Bergstr\u00e4sser e Otto Pretzl, in due volumi nel 1919 e 1938.\nCronologia delle Sure coraniche.\nIn base ai suoi studi, la cronologia delle 114 Sure coraniche seguirebbe la seguente logica:\nL'ordine di composizione sarebbe il seguente:\nPrimo periodo meccano.\n96, 74, 111, 106, 108, 104, 107, 102, 105, 92,\n90, 94, 93, 97, 86, 91, 80, 68, 87, 95,\n103, 85, 73, 101, 99, 82, 81, 53, 84, 100,\n79, 77, 78, 88, 89, 75, 83, 69, 51, 52,\n56, 70, 55, 112, 109, 113, 114, 1\nSecondo periodo meccano.\n54, 37, 71, 76, 44, 50, 20, 26, 15, 19,\n38, 36, 43, 72, 67, 23, 21, 25, 17, 27, 18\nTerzo periodo meccano.\n32, 41, 45, 16, 30, 11, 14, 12, 40, 28,\n39, 29, 31, 42, 10, 34, 35, 7, 46, 6, 13\nPeriodo medinese.\n2, 3, 4, 5, 8, 9, 22, 24, 33, 47, 48, 49, 57,\n58, 59, 60, 61, 62, 63, 64, 65, 66, 98, 110\nCarriera accademica.\nFu nominato professore a Kiel nel 1864, poi nel 1872 a Strasburgo, dove rimase fino al termine della sua luminosa carriera nel 1906, data dopo la quale egli non smise peraltro di studiare e pubblicare importanti contributi per la conoscenza della cultura islamica.\nI suoi campi di ricerca furono diversi, ma riguardarono principalmente le lingue semitiche e l'Islam. Numerosi suoi lavori furono inizialmente pubblicati dall\"'Enciclopedia Britannica\".\nBibliografia scelta.\nN\u00f6ldeke contribu\u00ec frequentemente alla \"Zeitschrift der Deutschen Morgenl\u00e4ndischen Gesellschaft\", ai \"G\u00f6ttingische gelehrte Anzeigen\" e all\"Expositor\"."}
{"id": "1389244", "revid": "125849965", "url": "https://it.wikipedia.org/wiki?curid=1389244", "title": "Stazione di Rocchetta Sant'Antonio-Lacedonia", "text": "La stazione di Rocchetta Sant'Antonio-Lacedonia \u00e8 una stazione ferroviaria pugliese destinata al servizio dei comuni di Rocchetta Sant'Antonio (in provincia di Foggia), presso la quale \u00e8 ubicata, e di Lacedonia (situata invece nella provincia di Avellino, in Campania).\nLa stazione si trova ad una notevole distanza da entrambi i centri: dista dal primo circa una quindicina di chilometri; dal secondo quasi venti.\nLa stazione \u00e8 posta sulla linea ferroviaria Foggia-Potenza, ma da essa si dipartono anche due linee a carattere locale, per Avellino e per Gioia del Colle, facendo s\u00ec che sia un nodo ferroviario a carattere locale.\nStoria.\nInaugurata nel 1891, la stazione di Rocchetta Sant'Antonio-Lacedonia venne costruita in territorio pugliese al confine con le regioni Campania e Basilicata, nei pressi del fiume Ofanto: questa era una scelta strategica ed anche quasi obbligata poich\u00e9 grazie al fiume si aveva acqua per rifornire le locomotive che all'epoca erano a vapore, questo per\u00f2 comportava una certa distanza dai centri abitati\nLa stazione divenne ben presto un vivace nodo ferroviario, dove, oltre alle linea passante per Foggia e Potenza, si dipartivano anche una linea per Avellino e Gioia del Colle. Il traffico passeggeri, cos\u00ec come il traffico merci, era buono, grazie anche ai numerosi contadini della zona.\nCon il passare degli anni e l'avvento del trasporto su gomma la stazione \u00e8 caduta in una profonda crisi dovuta allo scarso traffico delle linee per Avellino e Gioia del Colle, anche se il problema principale resta la lontananza dai due centri pi\u00f9 vicini. L'esercizio ferroviario sulla linea per Avellino \u00e8 sospeso dal 12 dicembre 2010.\nFino al 1935 era denominata semplicemente \"Rocchetta Sant'Antonio\".\nDal 2016, occasionalmente, torna ad essere percorsa, seppur a livello turistico, la tratta Avellino-Rocchetta Sant'Antonio con il treno storico della Fondazione FS Italiane.\nStrutture e impianti.\nLa stazione si presenta di notevoli dimensioni con un ampio fabbricato viaggiatori su tre piani, senza particolare valore architettonico: risulta essere attiva una biglietteria, una sala d'attesa ed un bar, mentre ai piani superiori vi sono gli uffici di Trenitalia.\nAll'interno si contano 5 binari passanti per il servizio passeggeri, serviti da tre banchine munite di pensiline e collegati tramite sottopassaggi. \u00c8 presente inoltre un ampio numero di binari passanti sia tronchi per il ricovero di carri per la manutenzione sia per carri merci.\n\u00c8 presente un fabbricato merci, oggi inutilizzato visto che il servizio non viene pi\u00f9 svolto, una rimessa locomotive, anch'essa inutilizzata, ed altri fabbricati.\nMovimento.\nIn passato la stazione ha goduto di un ottimo traffico passeggeri, grazie anche all'integrazione tra le diverse linee. Oggi per\u00f2 il traffico \u00e8 scarso e limitato in alcune ore del giorno, a causa sia della concorrenza del trasporto su gomma, sia dalla notevole lontananza dai centri abitati.\nLa stazione \u00e8 servita da treni regionali svolti da Trenitalia.\nServizi.\nLa stazione dispone di:\nCollegamenti esterni.\nLa stazione di Rocchetta Sant'Antonio-Lacedonia"}
{"id": "1389245", "revid": "1543377", "url": "https://it.wikipedia.org/wiki?curid=1389245", "title": "Hatfield Risc Processor", "text": "HARP (HAtfield Risc Processor) era un microprocessore sviluppato a scopo di ricerca dal Politecnico Hatfield (University of Hertfordshire) all'inizio degli anni novanta. Il processore era caratterizzato da un'architettura VLIW (legge blocchi di 128 bit formati da 4 istruzioni da 32 bit) e dall'esecuzione di tutte le istruzioni in modalit\u00e0 predicativa al fine di ridurre i salti condizionati e quindi migliorare il parallelismo. Il progetto prevedeva lo sviluppo anche di un apposito compilatore che ottimizzasse il codice.\nL'obiettivo del progetto era sviluppare un processore in grado di eseguire pi\u00f9 di un'istruzione per ogni ciclo di clock durante l'esecuzione di codice generico.\nAl fine di minimizzare i tempi di attesa dovuti ai salti condizionati il compilatore fa una previsione statica sull'effettiva esecuzione del salto e provvede a far eseguire al processore l'istruzione successiva al salto. Nel caso in cui la previsione di salto si dimostri errata, il processore autonomamente provvede a eliminare l'istruzione eseguita. Il processore \u00e8 dotato di quattro pipeline a quattro stadi; l fine di ridurre il numero di transistor utilizzati, le quattro pipeline non sono in grado di eseguire tutte le istruzioni: solo la prima \u00e8 in grado di eseguire alcune istruzioni . L'architettura segue il paradigma load/store, in cui ogni istruzione attende due registri di ingresso e un registro di uscita per i dati elaborati. Il processore \u00e8 dotato di 32 registri ad uso comune. La presenza di quattro pipeline parallele rendeva molto oneroso realizzare registri in grado di fornire e accettare dati da tutte le pipeline contemporaneamente. Il processore prevede che solo due pipeline possano scrivere nei registri per ogni ciclo di clock. Per evitare di bloccare costantemente le pipeline in attesa delle scritture, il sistema prevede dei registri temporanei dove salvare i risultati in attesa di poterli scrivere nei registri generali. Il processore permette il trasferimento dei risultati prima del loro effettivo salvataggio nei registri temporanei (writeback) e fornisce dei bit appositi per gestire la coerenza tra le istruzioni."}
{"id": "1389246", "revid": "111319", "url": "https://it.wikipedia.org/wiki?curid=1389246", "title": "Stephen Lundquist", "text": ""}
{"id": "1389247", "revid": "1305772", "url": "https://it.wikipedia.org/wiki?curid=1389247", "title": "Discografia dei Led Zeppelin", "text": "La discografia dei Led Zeppelin, gruppo musicale hard rock britannico, \u00e8 costituita da nove album in studio, quattro dal vivo e nove raccolte, pubblicate tra il 1969 e il 2012.\nL'album \"Coda\" e tutte le pubblicazioni successive sono uscite dopo lo scioglimento del gruppo. In occasione del lancio della raccolta \"Mothership\" nel novembre 2007, l'intero catalogo dei Led Zeppelin \u00e8 diventato per la prima volta disponibile in formato digitale sull'iTunes Store; questo ha permesso a diversi brani del gruppo di rientrare in classifica, tra cui anche \"Stairway to Heaven\" che prima di allora non era mai stato pubblicato come singolo ufficiale.\nIn totale si stima che i Led Zeppelin abbiano venduto oltre 300 milioni di dischi nel mondo, di cui circa 111,5 milioni nei soli Stati Uniti d'America."}
{"id": "1389248", "revid": "322321", "url": "https://it.wikipedia.org/wiki?curid=1389248", "title": "Giovanni Coppa", "text": "Biografia.\nSi \u00e8 laureato all'Universit\u00e0 Cattolica del Sacro Cuore in lettere moderne con una tesi sull'iconografia della Santissima Trinit\u00e0 dalle origini al XIV secolo.\nIl 2 luglio 1949 \u00e8 stato ordinato presbitero.\nDal 1952 \u00e8 collaboratore della Santa Sede nella Curia romana, chiamato al servizio della Cancelleria Apostolica; nel 1958 \u00e8 stato trasferito alla Segreteria di Stato. Al Concilio Vaticano II ha prestato la sua opera come esperto latinista per le traduzioni e le redazioni dei documenti. Nel 1965 \u00e8 stato nominato da papa Paolo VI canonico onorario della Basilica Vaticana.\nIl 1\u00ba dicembre 1979 \u00e8 stato nominato delegato per le rappresentanze pontificie ed eletto arcivescovo titolare di Serta e il 6 gennaio 1980 riceve la consacrazione episcopale da papa Giovanni Paolo II.\nIl 30 giugno 1990 \u00e8 stato nominato nunzio apostolico in Cecoslovacchia. Il 1\u00ba gennaio 1993, in seguito della divisione della Cecoslovacchia, diviene nunzio apostolico in Repubblica Ceca e Slovacchia. Ha rinunciato all'incarico di nunzio a Bratislava il 2 marzo 1994; \u00e8 rimanesto invece nunzio a Praga fino al 19 maggio 2001. Il 16 giugno 2001 la citt\u00e0 di Drysice, in occasione dell'ottavo centenario della sua fondazione, gli ha conferito la cittadinanza d'onore.\n\u00c8 stato creato cardinale nel concistoro del 24 novembre 2007 da papa Benedetto XVI, ricevendo la diaconia di San Lino.\nIl 28 agosto 2008 ha presieduto il rito dell'apertura della porta santa durante la Perdonanza Celestiniana.\nNegli ultimi anni di vita risiedeva nella Citt\u00e0 del Vaticano, nel Palazzo dei Canonici, assieme al clero della Basilica Vaticana.\n\u00c8 deceduto nella Casa di Cura Villa Luisa a Roma il 16 maggio 2016 all'et\u00e0 di 90 anni.\nLe esequie si sono tenute il 18 maggio alle ore 15 all'altare della Cattedra della basilica di San Pietro. La liturgia esequiale \u00e8 stata celebrata dal cardinale Angelo Sodano, decano del Collegio cardinalizio. Al termine della celebrazione papa Francesco ha presieduto il rito dell\"'ultima commendatio\" e della \"valedictio\". La salma \u00e8 stata poi tumulata nella cappella del Capitolo Vaticano al cimitero del Verano.\nGenealogia episcopale.\nLa genealogia episcopale \u00e8:"}
{"id": "1389249", "revid": "88740", "url": "https://it.wikipedia.org/wiki?curid=1389249", "title": "Steve Lundquist", "text": "Carriera.\nSpecializzato nella rana, ha vinto due medaglie d'oro ai Giochi olimpici di Los Angeles 1984, nei 100\u00a0m rana e nella staffetta mista.\nNel 1990 \u00e8 diventato uno dei Membri dell'International Swimming Hall of Fame."}
{"id": "1389266", "revid": "1833487", "url": "https://it.wikipedia.org/wiki?curid=1389266", "title": "Pannolino", "text": "Il pannolino \u00e8 un indumento intimo con propriet\u00e0 assorbenti, fatto indossare ai neonati e ai bambini, dalla nascita fino a circa l'et\u00e0 di due anni, in quanto non sono in grado di controllare le loro necessit\u00e0 fisiologiche intestinali e urinarie, oppure che non sono in grado di recarsi in bagno quando questa necessit\u00e0 si presenta. \nUso.\nLo scopo del pannolino \u00e8 di contenere le urine e le feci, permettendo di mantenere l'abbigliamento sovrastante pulito e comodo anche per diverse ore dopo l'evacuazione. \nQuando un pannolino usato esaurisce la sua capacit\u00e0 contenitiva, necessita di essere sostituito. Questo processo di solito \u00e8 svolto da una seconda persona, come un genitore o una balia. \nIn et\u00e0 adulta le stesse funzioni del pannolino sono svolte dal pannolone, soprattutto da persone anziane con problemi di incontinenza o non autosufficienti.\nSalute.\nL'eritema da pannolino \u00e8 il risultato della non regolare sostituzione del pannolino stesso.\nNel passato.\nPrima dell'invenzione dei pannolini in cellulosa venivano realizzati in tessuto di cotone, nel Medioevo erano delle lunghe strisce di lino che venivano applicate nella zona interessata e avvolte intorno al bacino, poich\u00e9 le donne non usavano biancheria intima, di qui il nome \"panno-lino\". Avevano forme e stoffe differenti, venivano mantenuti chiusi con la spilla da balia. I cirip\u00e0 erano in maglina a costine con due lacci per legarli, i \"triangoli\" in tela con rinforzo in spugna, pezze quadrate o rettangolari in flanella, le \"fasce\" il modo pi\u00f9 antico di assolvere al compito di assorbire-contenere, usato nelle localit\u00e0 rurali fino agli anni 1960.\nL'inventore fu presumibilmente il francese Elia Nannelouis.\nPannolini lavabili.\nRecentemente sono stati reintrodotti pannolini di cotone o comunque in tessuto, lavabile e riutilizzabile, al posto dei pi\u00f9 diffusi pannolini \"usa e getta\" in cellulosa e fibre sintetiche, il cui utilizzo \u00e8 esploso negli anni settanta del secolo scorso. L'uso dei pannolini lavabili mirerebbe a ridurre la produzione di rifiuti legati ai pannolini, difficili da smaltire e largamente consumati, che comporta per la famiglia una spesa piuttosto alta, superiore, affermano i sostenitori del pannolino lavabile, al costo di un set completo di pannolini riutilizzabili.\nEsistono diverse tipologie: alcuni sono composti da una parte interna assorbente, alla quale va sovrapposta una mutandina impermeabile, mentre in altri la parte interna assorbente e quella esterna impermeabile sono cucite insieme, formando un solo pezzo; in alternativa ci sono versioni in cui a uno strato esterno in poliuretano laminato (PUL) \u00e8 cucita una parte interna in pile, e sono dotati di una tasca nella quale si inseriscono uno o pi\u00f9 inserti assorbenti, a seconda delle necessit\u00e0 di assorbenza.\nI tessuti di cui sono composti possono essere naturali o sintetici: i primi pi\u00f9 adatti a pelle sensibili e meno suscettibili a reazioni allergiche, i secondi pi\u00f9 drenanti.\nEsistono inoltre veli raccogli feci, foglietti piuttosto spessi generalmente di cellulosa che possono essere usati con tutte e tre le tipologie e con ogni tipo di tessuto."}
{"id": "1389269", "revid": "2582", "url": "https://it.wikipedia.org/wiki?curid=1389269", "title": "\u0218tefan cel Mare (disambigua)", "text": "\u0218tefan III, detto \u0218tefan III cel Mare, in italiano \"Stefano il Grande\", fu \"Voivoda\" (principe) di Moldavia dal 1457 al 1504, venerato come santo dalla Chiesa ortodossa.\nIn Romania esistono diverse localit\u00e0 chiamate con il suo nome:\nA \u0218tefan cel Mare sono inoltre intitolati molti altri luoghi, edifici ed istituzioni, tra cui:"}
{"id": "1389271", "revid": "78273", "url": "https://it.wikipedia.org/wiki?curid=1389271", "title": "Federazione calcistica azera", "text": ""}
{"id": "1389274", "revid": "98077", "url": "https://it.wikipedia.org/wiki?curid=1389274", "title": "Garante per la privacy", "text": ""}
{"id": "1389278", "revid": "767487", "url": "https://it.wikipedia.org/wiki?curid=1389278", "title": "\u0218tefan cel Mare (Arge\u0219)", "text": "\u0218tefan cel Mare \u00e8 un comune della Romania di 2.488 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 2 villaggi: \u0218tefan cel Mare e Glavacioc."}
{"id": "1389279", "revid": "889336", "url": "https://it.wikipedia.org/wiki?curid=1389279", "title": "Valganna (valle)", "text": "La Valganna \u00e8 una valle della Provincia di Varese. Fa parte della Comunit\u00e0 Montana del Piambello.\nGeografia.\nLa valle inizia a nord di Varese, nella zona della Birreria Poretti, in territorio di Induno Olona e termina a Cunardo, in questo paese la valle si divide in due rami, a nord est inizia la Valmarchirolo, che conduce al Lago Ceresio; a nord ovest si apre, invece, la Valtravaglia, che porta al Lago Maggiore.\nOrografia.\nLa valle \u00e8 contornata dalle Prealpi Varesine. Ad occidente notiamo il Monte Martica (1032 m s.l.m.) ed il Monte Chiusarella (915 m s.l.m.). La dorsale \u00e8 interrotta poi dalla \"Valle del Pralugano\", in cui si trova l'omonima torbiera. Questa mette in comunicazione la valle con Bedero Valcuvia. Oltre la valle incontriamo il Monte Mondonico, che digrada poi verso Cunardo, dove la Valganna si biforca. Ad oriente si trova una dorsale di monti pi\u00f9 elevata di quella occidentale, costituita dal Monte Monarco (858 m s.l.m.), dal Monte Minisfreddo (1042 m s.l.m.), dal Poncione di Ganna (993 m s.l.m.) e dal Monte Piambello (1129 m s.l.m.) il pi\u00f9 alto della valle.\nIdrografia.\nLa valle \u00e8 solcata da due corsi d'acqua. A sud si trovano tre sorgenti che vanno a formare un ramo sorgentizio secondario del fiume Olona, detto \"Olona di Valganna\". Una delle tre sorgenti che forma l'Olona, d\u00e0 origine alle Cascate di Valganna.\nIn Valganna confluiscono nell'Olona i torrenti \"Ganna\" o \"Margorabbia Inferiore\", \"Valpissavacca\", \"Pedana della Madonna\" e \"Fredda\" o \"Valfredda\". Quest'ultimo percorre le \"Forre della Valganna\", profonde incisioni scavate nella roccia viva dalle acque. In Valganna l'Olona forma il \"Laghetto Fonteviva\", utilizzato per la pesca sportiva.\nLa parte settentrionale della valle \u00e8 invece percorsa dal fiume Margorabbia. Esso nasce a sud del comune di Valganna, e scorre verso nord. In localit\u00e0 \"San Gemolo\" d\u00e0 origine ad una zona umida, in seguito forma i laghi di Ganna e di Ghirla. A Ghirla, faceva un tempo funzionare un maglio recentemente restaurato dalla comunit\u00e0 montana. Verso Cunardo, il fiume si inabissa in un sistema di grotte sotterranee. Il Margorabbia riemerge poi a Ferrera di Varese, in Valtravaglia.\nAffluenti del Margorabbia in Valganna sono i torrenti \"Sasso del Corno\", \"Poncione\", \"Valleggio\", \"Rio Campane\", \"Val Pradisci\" e \"Boggione\". Il torrente Valleggio \u00e8 l'emissario della \"Torbiera del Pralugano\" o \"Paludaccio di Ganna\".\nLe Grotte.\nIn Valganna vi sono molte grotte di origine carsica. Le pi\u00f9 famose sono le \"Grotte di Valganna\", presso le omonime cascate, in territorio di Induno Olona. Esempio del fenomeno carsico in Valganna \u00e8 rappresentato dal Margorabbia, che a Cunardo scompare sotto un sistema di grotte, per tornare in superficie a Ferrera di Varese.\nAltre importanti grotte in Valganna sono:\nClima.\nIl clima \u00e8 piuttosto freddo: estati brevi e fresche ed inverni rigidi ed umidi. Non a caso la valle \u00e8 soprannominata \"Piccola Siberia del Varesotto\". Questo clima ha favorito la pratica di alcuni sport nella valle. \nSport invernali.\nLo sci di fondo \u00e8 praticato da dicembre a marzo sulla pista di Cunardo, lunga 5 km. Questa, grazie alla rigidit\u00e0 del clima, pu\u00f2 usufruire dell'innevamento programmato, nonostante si trovi a quote modeste (circa 450 m s.l.m.). Altri sport molto praticati sono il pattinaggio e l'hockey su ghiaccio. Questi due sport vengono praticati sui tre specchi d'acqua della valle (Lago di Ghirla, Lago di Ganna e Torbiera del Pralugano), che nei freddi giorni invernali sono sovente ricoperti da uno spesso strato di ghiaccio."}
{"id": "1389280", "revid": "110157", "url": "https://it.wikipedia.org/wiki?curid=1389280", "title": "Sublime Mix", "text": "Sublime Mix \u00e8 un album di Jean-Michel Jarre, pubblicato nel 2006 come edizione limitata promozionale per la Jaguar francese. L'album contiene un mix di sei brani ripresi da \"Geometry of Love\" e \"Live Printemps de Bourges 2002\".\nQuesto album \u00e8 stato distribuito gratuitamente ai potenziali clienti Jaguar durante la promozione del modello XK 2007."}
{"id": "1389292", "revid": "1600600", "url": "https://it.wikipedia.org/wiki?curid=1389292", "title": "Tsunade", "text": ", conosciuta anche come \"la \", \u00e8 un personaggio della serie anime e manga \"Naruto\", scritto e disegnato dal mangaka Masashi Kishimoto. Il suo nome (\u7db1\u624b) significa \"corda da ormeggio\" e deriva dal racconto tradizionale giapponese \"Jiraiya goketsu monogatari\". Essendo nipote del Primo Hokage, viene soprannominata anche ; dopo la morte del Terzo Hokage, suo maestro, ne prende il posto come capo villaggio, divenendo , nonch\u00e9 la prima e unica donna a ottenere la carica di Hokage.\nIl personaggio.\nAspetto.\nNonostante sia una donna di mezza et\u00e0 (Naruto la chiama infatti \"Nonna Tsunade\"), Tsunade si presenta volutamente come una giovane e affascinante donna con lunghi capelli biondi legati in due code di cavallo e gli occhi castani; porta il rossetto e uno smalto rosso sulle unghie delle mani e dei piedi. Sulla fronte ha un piccolo rombo viola, che serve a immagazzinare chakra, ma il tratto fisico che pi\u00f9 la caratterizza \u00e8 il fatto di aver un Seno veramente prosperoso (106\u00a0cm secondo Jiraiya), che molte persone noteranno nel corso della storia. Sul retro della veste che indossa \u00e8 riportata la scritta .\nPersonalit\u00e0.\nTsunade \u00e8 una donna molto testarda e cocciuta che ha la brutta abitudine di criticare gli altri per i loro difetti sebbene lei stessa ne sia piena (su tutti la passione per il gioco d'azzardo e per l'alcool); Naruto la definisce come una donna dal carattere impossibile, egoista e arrogante, che a volte perde il lume della ragione comportandosi in maniera del tutto irresponsabile e infantile. Nonostante questo ripone grande fiducia nella nuova generazione di ninja, specie in Naruto e nella sua allieva Sakura, e dimostra grande affetto nei confronti del ragazzo (tanto da regalargli il pendente ereditato dal nonno) e dell'ex compagno Dan Kato, piangendo da sola dopo la sua morte (di cui si sente responsabile).\nNonostante la passione per il gioco ereditata dal nonno \u00e8 praticamente incapace di vincere (\u00e8 infatti nota come ) e anzi le rare occasioni in cui ci riesce sono generalmente portatrici di sventura.\nCreazione e sviluppo.\nI nomi di Jiraiya, Tsunade e Orochimaru sono stati presi dal racconto tradizionale giapponese \"Jiraiya goketsu monogatari\": sebbene la Tsunade del racconto, al contrario di quella del manga, sia sposata con Jiraiya, entrambe sono in grado di usare le lumache a loro piacimento.\nStoria.\nNipote del Primo Hokage, Hashirama Senju, Tsunade \u00e8 stata allieva di Hiruzen Sarutobi, il Terzo Hokage, insieme a Orochimaru e Jiraiya: essi verranno poi conosciuti come i Tre Ninja Leggendari, appellativo dato loro da Hanzo delle Salamandre.\nDurante la Seconda Guerra Ninja, suo fratello minore Nawaki e il suo fidanzato Dan vennero uccisi: dopo questo evento, che provoc\u00f2 in lei una forte emofobia, lasci\u00f2 il Villaggio della Foglia prendendo come allieva la nipote di Dan, Shizune.\nDopo la morte del Terzo Hokage, Tsunade riceve una proposta da Orochimaru: lui riporter\u00e0 in vita Nawaki e Dan ma in cambio pretende che lei gli guarisca le braccia, visto che lei \u00e8 l'unica nel mondo in grado di farlo; contemporaneamente Jiraiya e Naruto le chiedono di diventare il Quinto Hokage. Ancora scossa, la donna rifiuta la proposta di questi ultimi, e per questo, Naruto, la sfida ad un combattimento. Sapendo che il ragazzo non \u00e8 minimamente al suo livello, la donna accetta la sfida per metterlo in riga, ma poi \u00e8 lei a restare sconvolta quando chiede a Naruto il perch\u00e9 della sua sfida e questi risponde usando le stesse parole che un tempo usavano Nawaki e Dan sul perch\u00e9 volessero diventare Hokage. Alla fine Tsunade decide di accettare la proposta di Jiraiya e affronta Kabuto che, per\u00f2, la sconfigge sfruttando la sua emofobia: viene tuttavia salvata da Naruto e, dopo averlo guarito e difeso, sconfigge la sua emofobia e riesce a far ritirare l'ex compagno.\nDopo essere stata nominata Quinto Hokage opera Rock Lee, mettendolo in condizione di continuare il mestiere di ninja, e prende Sakura Haruno come sua allieva.\nTsunade si dedica ininterrottamente alla protezione del villaggio e al ruolo di Hokage. Nonostante il consiglio della Foglia pretenda che a Naruto venga impedito di uscire dal Villaggio per evitare che possa cadere in mano ai nemici, Tsunade mette in gioco la sua carica prendendosi la responsabilit\u00e0 di eventuali problemi causati da Naruto; nello stesso periodo uno degli oppositori del Terzo Hokage, Danzo Shimura, inizia a tramare nell'ombra per prendere il controllo del villaggio: fiutando tale situazione Tsunade chiede a Yamato, membro della Squadra Speciale ANBU, di capitanare temporaneamente il Team Kakashi nella missione al Ponte tra Cielo e Terra e di tenere sotto controllo il suo nuovo membro, proveniente dalla Radice, Sai.\nDopo la morte di Jiraiya Pain attacca il villaggio e Tsunade evoca Katsuyu, trasmettendole a distanza il proprio chakra per poter curare i feriti dell'attacco. In seguito si rifiuta di consegnargli Naruto e utilizza la Rinascita per difendere tutto il villaggio parte all'attacco di Pain; stremata dallo sforzo viene salvata dall'attacco di Pain da Naruto e poco dopo viene lasciata alla cure di Sakura da Gamakichi, cadendo in coma a causa della grave perdita di chakra.\nIn seguito il Daimyo del Paese del Fuoco, ritenendo Tsunade non pi\u00f9 in grado di proteggere il villaggio, la spoglia temporaneamente del titolo di Hokage e lo conferisce a Danzo. Dopo la morte di Danzo, Kakashi viene ritenuto il pi\u00f9 adatto a diventare Hokage, ma poco prima della sua nomina Tsunade si risveglia dal coma e riprende la carica di Quinto Hokage.\nDurante la quarta grande guerra ninja Tsunade si dirige, insieme al Raikage, da Naruto e Killer Bee per evitare il loro ingresso in guerra, ma alla fine i due Kage si convincono che le due forze portanti possono dare aiuto all'alleanza. In seguito, con tutti gli altri Kage, combatte contro Madara Uchiha, resuscitato da Kabuto: dopo lo scontro Tsunade \u00e8 l'unica a essere ancora cosciente ed evoca Katsuyu allo scopo di guarire gli altri quattro colleghi.\nDopo essere stata salvata da Orochimaru riesce a curare gli altri Kage e a dirigersi verso il campo di battaglia: qui cura Shikamaru, ridotto in fin di vita dal decacoda, poi rilascia il Byakug\u014d assieme a Sakura riuscendo a evocare un decimo dell'intero corpo di Katsuyu, che si liquef\u00e0 raggiungendo l'intero campo di battaglia curando e donando chakra a tutti i ninja dell'alleanza. Verr\u00e0 poi soggiogata dallo Tsukuyomi infinito insieme al resto dell'alleanza, sognando che Nawaki e Dan siano ancora in vita insieme a Jiraiya e Orochimaru. Dopo la fine della guerra crea delle nuove braccia per Naruto e Sasuke (che pero rifiuter\u00e0 di indossare) dalle cellule di suo nonno e abdicher\u00e0 lasciando il titolo di Hokage a Kakashi.\nAlcuni anni dopo Tsunade viene vista a un incontro tra ex Kage presso la residenza di Onoki.\nCapacit\u00e0 ninja.\nTsunade viene universalmente indicata come il miglior ninja medico del mondo di \"Naruto\": le sue conoscenze in questo campo la rendono in grado di determinare che tipo di lesioni o malattie una persona abbia semplicemente guardandola e vanta inoltre una vastissima conoscenza nella composizione dei veleni e degli antidoti.\nLa forma pi\u00f9 estrema della sua abilit\u00e0 medica \u00e8 la Rinascita: immagazzinando continuamente il chakra in un sigillo romboidale presente sulla fronte, una volta che esso viene rilasciato si accelera enormemente il processo che permette la sostituzione cellulare finch\u00e9 ogni ferita, anche fatale, non viene totalmente rigenerata; il chakra, inoltre, continua a fluire anche dopo la guarigione in modo da permetterle di combattere senza morire poich\u00e9 si rigenera costantemente. L'effetto, tuttavia, svanisce dopo poco e Tsunade assume un aspetto molto anziano per un certo periodo; quando il sigillo sulla sua fronte ricompare \u00e8 segno che gli effetti collaterali sono finiti e infatti la ninja recupera le forze e l'aspetto giovanile. L'uso di questa tecnica, tuttavia, accorcia la vita di chi la usa perch\u00e9, accelerando il processo rigenerativo, le cellule oltrepassano i propri limiti di moltiplicazione. Prima della quarta guerra ninja Tsunade apprende anche il secondo stadio della Rinascita, il Byakugou, che ha una durata maggiore rispetto al precedente.\n\u00c8 in grado di richiamare le lumache, in particolare la loro regina Katsuyu, con la quale ha un contatto telepatico; la stessa riesce a ricevere il chakra della kunoichi anche a grandi distanze. Katsuyu ha dimostrato anche l'abilit\u00e0 di secernere un acido vischioso in grado di sciogliere qualsiasi cosa e di dividersi in piccole copie cos\u00ec da poter curare pi\u00f9 persone contemporaneamente.\nTsunade possiede inoltre una straordinaria forza fisica: gi\u00e0 di per s\u00e9 ne \u00e8 dotata in quantit\u00e0 incredibile, ma unendo questa alla sua eccezionale capacit\u00e0 di concentrazione del chakra risulta in grado di uccidere un uomo con un colpo solo. Madara Uchiha, durante lo scontro con i cinque Kage nel corso della quarta guerra ninja, afferma che Tsunade \u00e8 pi\u00f9 forte del Quarto Raikage nonostante sia meno veloce.\nSi presenta sempre in modo provocante in quanto la sua tecnica di trasformazione le permette di mantenere un aspetto simile a quello che aveva in giovent\u00f9 (Jiraiya afferma che pu\u00f2 modificare l'et\u00e0 apparente senza fatica): questa trasformazione \u00e8 diversa da quelle normali in quanto non scompare quando viene colpita o ferita e almeno in apparenza non deve fare alcuno sforzo per mantenerla. \u00c8 da considerare che essa non si tratta di una tecnica illusoria, in quanto anche il suo stato fisico in generale, non risente del deperimento per il tempo. Ci\u00f2 lascia intendere che la tecnica di Tsunade gli consente uno stato permanente di eterna giovinezza."}
{"id": "1389323", "revid": "76963", "url": "https://it.wikipedia.org/wiki?curid=1389323", "title": "Karima Adebibe", "text": " \u00c8 la modella che ha interpretato Lara Croft, famosa eroina dei videogames nella sua settima e ottava avventura.\nBiografia.\nAdebibe \u00e8 nata a Bethnal Green, un distretto di Tower Hamlets (Londra), il 14 febbraio del 1985 da padre marocchino e da madre inglese di origini irlandesi e greco-cipriote. Ha lavorato come commessa di un atelier della Capitale, e per arrotondare lo stipendio ha calcato le passerelle come modella, riuscendo ad apparire anche nelle pubblicit\u00e0 televisive della Coca-Cola e di Manhattan Cosmetics, oltre ad ottenere la copertina di \"Plurielle Magazine\".\nHa eseguito alcuni servizi fotografici. Alle spalle conta una piccola apparizione nel film \"Alien vs. Predator\", nel quale ha il ruolo della vittima sacrificale. Dal 2006 diventa \"testimonial\" di \"\", noto videogame, interpretando Lara Croft, la protagonista del gioco."}
{"id": "1389325", "revid": "1982", "url": "https://it.wikipedia.org/wiki?curid=1389325", "title": "Cometa Wilson-Harrington", "text": ""}
{"id": "1389326", "revid": "1982", "url": "https://it.wikipedia.org/wiki?curid=1389326", "title": "Cometa Elst-Pizarro", "text": ""}
{"id": "1389328", "revid": "178920", "url": "https://it.wikipedia.org/wiki?curid=1389328", "title": "Armadha", "text": ""}
{"id": "1389331", "revid": "124907719", "url": "https://it.wikipedia.org/wiki?curid=1389331", "title": "World Rugby Hall of Fame", "text": "La World Rugby Hall of Fame, in precedenza International Rugby Board Hall of Fame, \u00e8 la Hall of Fame di World Rugby che premia tutti coloro che hanno dato un contributo speciale o hanno avuto un merito particolare nel gioco del rugby a 15.\nPossono esservi ammessi giocatori, allenatori, dirigenti, ufficiali di gara, istituzioni, ecc.\nL'ammissione avviene a cadenza annuale, in base a liste di nominati che tengono anche conto del parere del pubblico; particolare enfasi viene posta ai contributi e meriti storici legati al rugby.\nNel 2006 ebbero luogo le prime ammissioni, con William Webb Ellis e la Rugby School.\nIl presidente della Hall of Fame \u00e8 l'ex giocatore internazionale australiano John Eales, e il segretario \u00e8 il giornalista sportivo britannico David Hands.\nHall of Famers.\n2015.\n Sergio Parisse"}
{"id": "1389335", "revid": "339392", "url": "https://it.wikipedia.org/wiki?curid=1389335", "title": "IRB Hall of Fame", "text": ""}
{"id": "1389339", "revid": "1543377", "url": "https://it.wikipedia.org/wiki?curid=1389339", "title": "Frolovo", "text": "Frolovo \u00e8 una citt\u00e0 della Russia europea meridionale (oblast' di Volgograd), situata sulla riva del piccolo fiume Ar\u010deda (bacino del Don), 148 chilometri a nord del capoluogo Volgograd; \u00e8 il capoluogo amministrativo del distretto omonimo.\nFondata nel 1868 come insediamento operaio durante la costruzione della ferrovia Grjazi-Povorino-Volgograd, ricevette lo \"status\" di citt\u00e0 nel 1936.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1389340", "revid": "125997058", "url": "https://it.wikipedia.org/wiki?curid=1389340", "title": "L'isola dei famosi (seconda edizione)", "text": "La seconda edizione del reality show L'isola dei famosi \u00e8 andata in onda dal 24 settembre al 19 novembre 2004 in prima serata su Rai 2, ed \u00e8 stata condotta per il secondo anno consecutivo da Simona Ventura, affiancata in studio da vari opinionisti per ogni puntata e con la partecipazione dell'inviato Massimo Caputi. \u00c8 durata 57 giorni, ha avuto 13 naufraghi e 9 puntate e si \u00e8 tenuta presso Saman\u00e1 (Repubblica Dominicana). Il programma si \u00e8 conclusa il 13 novembre.\nIl luogo in cui i novelli naufraghi dovranno vivere \u00e8 la penisola di Saman\u00e1 collocata a 245\u00a0km da Santo Domingo, capitale della Repubblica Dominicana.\nL'edizione si \u00e8 conclusa con la vittoria di Sergio M\u00fa\u00f1iz, che si \u00e8 aggiudicato il montepremi di 200\u00a0000 \u20ac.\nI naufraghi.\nL'et\u00e0 dei concorrenti si riferisce al momento dello sbarco sull'isola.\nTabella delle nomination e dello svolgimento del programma.\nLegenda\nNota 1: Sergio M\u00fa\u00f1iz e Valerio Merola accettano entrambi di rimanere sull'ultima spiaggia, ma solo uno tra i due potr\u00e0 continuare la sua avventura in perfetta solitudine, cos\u00ec viene aperto un televoto, e ad avere la meglio \u00e8 il modello spagnolo Sergio Muniz.\nNota 1.1: Paolo Calissano si ritira dal gioco il giorno 1\u00ba ottobre per problemi fisici, al suo posto entra in gioco Carmen Di Pietro.\nNota 2: In questa puntata ben due concorrenti vengono eliminate dal gioco\nNota 3: Nella penultima puntata subito dopo l'eliminazione di Aida Y\u00e9spica, viene aperto un televoto fra i tre concorrenti rimasti sull'isola cio\u00e8 Kabir Bedi, Tot\u00f2 Schillaci e Francesco Facchinetti, ad avere la peggio \u00e8 proprio quest'ultimo."}
{"id": "1389341", "revid": "287204", "url": "https://it.wikipedia.org/wiki?curid=1389341", "title": "Alfa Sculptoris", "text": "Alfa Sculptoris (\u03b1 Scl) \u00e8 la stella principale nella costellazione dello Scultore. Ha una magnitudine apparente di 4,3 ed \u00e8 distante 775 anni luce dal sistema solare. \nOsservazione.\nAlfa Sculptoris ha una declinazione di 29\u00b0S, il che favorisce gli osservatori posti a latitudini meridionali. Tuttavia, la sua posizione non troppo discosta dall'equatore celeste fa in modo che sia visibile dalla gran parte delle aree abitate della Terra. In particolare essa diventa invisibile solo a partire dal 60\u00b0N, escludendo in tal modo l'Alaska, il Canada settentrionale, la Groenlandia, l'Islanda, le regioni scandinave settentrionali, e buona parte della Russia, mentre \u00e8 circumpolare a sud del 61\u00b0S, cio\u00e8 solo nelle regioni antartiche.\nIl periodo pi\u00f9 propizio per la sua osservazione nel cielo serale ricade nei mesi compresi fra settembre e gennaio, coincidenti con l'autunno boreale.\nCaratteristiche fisiche.\nClassificata come una variabile SX Arietis, varia la sua magnitudine tra 4,3 e 4,38, \u00e8 una gigante blu 5,5 volte pi\u00f9 massiccia e 1700 volte pi\u00f9 luminosa del Sole.\n\u00c8 classificata come gigante peculiare a causa delle deboli righe di elio presenti nello spettro, che \u00e8 solo il 45% del normale, per una stella della sua classe. Al contrario sono presenti in abbondanza silicio, titanio e manganese. La causa \u00e8 la lenta velocit\u00e0 di rotazione, 14\u00a0km/s, molto bassa rispetto ad altre stelle di classe B; la cappa esterna della stella rimane inalterata permettendo che alcuni elementi penetrino all'interno mentre altri affiorino fino in superficie."}
{"id": "1389344", "revid": "228587", "url": "https://it.wikipedia.org/wiki?curid=1389344", "title": "Tony Britten", "text": "Il suo brano pi\u00f9 famoso \u00e8 l'inno della UEFA Champions League, scritto in inglese, tedesco e francese nel 1992 e usato come sigla delle trasmissioni televisive dedicate alla competizione nei vari paesi. Il brano \u00e8 un arrangiamento in chiave moderna di un inno di Georg Friedrich H\u00e4ndel, intitolato \"Zadok the Priest\", facente parte della raccolta denominata \"Coronation Anthems\".\nBiografia.\nStudi\u00f2 al Royal College of Music, poi trascorse i primi anni di carriera nel mondo del teatro come direttore musicale, collaborando anche con Cameron Mackintosh come supervisore musicale per molti spettacoli tra cui \"Godspell\", \"The Rocky Horror Show\" e \"Oliver!\". Lavor\u00f2 poi per il National Theatre come arrangiatore e direttore musicale. Passato nel settore del cinema e della televisione, cur\u00f2 produzioni quali \"RoboCop\". Collabor\u00f2 anche con il regista Clive Donner.\nNel 1992 la UEFA gli commission\u00f2 la composizione dell'inno della UEFA Champions League, che fu inaugurata nel novembre 1992."}
{"id": "1389346", "revid": "81195", "url": "https://it.wikipedia.org/wiki?curid=1389346", "title": "Rugby school", "text": ""}
{"id": "1389347", "revid": "110157", "url": "https://it.wikipedia.org/wiki?curid=1389347", "title": "Grjazi", "text": "Grjazi \u00e8 una citt\u00e0 della Russia europea sudoccidentale (oblast' di Lipeck), situata sulle colline del Rialto Centrale Russo lungo il fiume \"Matyra\", 30 chilometri a sudovest del capoluogo: \u00e8 il centro amministrativo del distretto omonimo.\nLa cittadina fu fondata nella seconda met\u00e0 del XIX secolo come insediamento operaio durante la costruzione della ferrovia per Volgograd, completata nel 1868. Ricevette lo \"status\" di citt\u00e0 nel 1938.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1389348", "revid": "122130470", "url": "https://it.wikipedia.org/wiki?curid=1389348", "title": "Beta Sculptoris", "text": "Beta Sculptoris (\u03b2 Scl / \u03b2 Sculptoris) \u00e8 la seconda stella pi\u00f9 brillante della costellazione dello Scultore, con una magnitudine apparente di 4,38. Dista 174 anni luce dal sistema solare.\nOsservazione.\nSi tratta di una stella situata nell'emisfero celeste australe. La sua posizione moderatamente australe fa s\u00ec che questa stella sia osservabile specialmente dall'emisfero sud, in cui si mostra alta nel cielo nella fascia temperata; dall'emisfero boreale la sua osservazione risulta invece pi\u00f9 penalizzata, specialmente al di fuori della sua fascia tropicale. Avendo una declinazione di -37\u00ba 49', risulta invisibile pi\u00f9 a nord della latitudine 53\u00baN. La sua magnitudine, pari a +4,37, la rende individuabile solo con un cielo sufficientemente libero dagli effetti dell'inquinamento luminoso.\nIl periodo pi\u00f9 propizio per la sua osservazione nel cielo serale ricade nei mesi compresi fra settembre e gennaio, coincidenti con l'autunno boreale.\nCaratteristiche fisiche.\nBeta Sculptoris \u00e8 una stella subgigante, con una magnitudine apparente di 4,38.\nNonostante la classificazione tra le stelle subgiganti, le caratteristiche sono tipiche di una stella bianco-azzurra di sequenza principale di tipo spettrale B9.5IV. \u00c8 anche una stella al mercurio-manganese, come per esempio Alpheratz, la quantit\u00e0 presente di manganese \u00e8 115 volte superiore a quella del Sole, quella del mercurio 300.000 volte e quella dello Xeno 15.000 volte maggiore. Anche il contenuto in ferro \u00e8 del 40% maggiore rispetto a quello contenuto nel Sole.\nLa massa \u00e8 il triplo di quella del Sole, \u00e8 82 volte pi\u00f9 luminosa, ed \u00e8 anche classificata come variabile Alfa2 Canum Venaticorum; la sua magnitudine varia infatti da 4,35 a 4,39."}
{"id": "1389350", "revid": "124347326", "url": "https://it.wikipedia.org/wiki?curid=1389350", "title": "Coupe de Belgique", "text": " \nLa Coppa del Belgio (\"fr.\" \"Coupe de Belgique\", \"ned.\" \"Beker van Belgi\u00eb\") \u00e8 la competizione calcistica pi\u00f9 importante del Belgio dopo la Jupiler League. Come quest'ultimo torneo, si disputa sotto l'egida della Federazione calcistica del Belgio. Fu fondata nel 1911.\nLa squadra che l'ha vinta pi\u00f9 volte \u00e8 il Club Brugge (11), seguita da Anderlecht (9) e (8)."}
{"id": "1389353", "revid": "287204", "url": "https://it.wikipedia.org/wiki?curid=1389353", "title": "Gamma Sculptoris", "text": "Gamma Sculptoris (\u03b3 Scl / HD 219784) \u00e8 una stella nella costellazione dello Scultore. Si tratta di una gigante arancione di magnitudine apparente di 4,41 e dista 182 anni luce dalla Terra. La sua massa \u00e8 del 60% superiore a quella solare, con un raggio 14 volte superiore.\nLa stella ha una metallicit\u00e0 di poco inferiore a quella del nostro Sole ([Fe/H]= -0,05)."}
{"id": "1389354", "revid": "117631425", "url": "https://it.wikipedia.org/wiki?curid=1389354", "title": "Antoine Ferrein", "text": "Medico-capo dell'armata d'Italia dal 1733 al 1735, fu professore di medicina e chirurgia al Coll\u00e8ge Royal e membro dell'Acad\u00e9mie des sciences (1742).\nA lui devono il nome le piramidi di Ferrein."}
{"id": "1389355", "revid": "30909", "url": "https://it.wikipedia.org/wiki?curid=1389355", "title": "Street Fighter 4", "text": ""}
{"id": "1389361", "revid": "162271", "url": "https://it.wikipedia.org/wiki?curid=1389361", "title": "In Through The Out Door", "text": ""}
{"id": "1389364", "revid": "1543377", "url": "https://it.wikipedia.org/wiki?curid=1389364", "title": "Delta Sculptoris", "text": "Delta Sculptoris (\u03b4 Scl, \u03b4 Sculptoris) \u00e8 una stella tripla nella costellazione dello Scultore. Dista 137 anni luce dal sistema solare.\nCaratteristiche fisiche.\nLa componente principale ha magnitudine 4,6, ed \u00e8 una stella bianca di sequenza principale avente una massa 2,3 volte quella del Sole ed una luminosit\u00e0 29 volte superiore.\nLa compagna pi\u00f9 vicina, Delta Sculptoris B, \u00e8 di undicesima magnitudine e dista 4 secondi d'arco dalla principale, il che equivale, a quella distanza, a circa 175 UA.\nLa terza componente ha magnitudine apparente 9,4 ed \u00e8 molto pi\u00f9 distante dalla principale; si trova a 74 secondi d'arco di distanza ed \u00e8 una nana arancione di classe K1V."}
{"id": "1389368", "revid": "121837", "url": "https://it.wikipedia.org/wiki?curid=1389368", "title": "Variabile Alpha2 Canum Venaticorum", "text": ""}
{"id": "1389371", "revid": "729019", "url": "https://it.wikipedia.org/wiki?curid=1389371", "title": "Aeroporto di Firenze (azienda)", "text": "AdF - Aeroporto di Firenze SpA \u00e8 stata la societ\u00e0 che ha gestito l'Aeroporto di Firenze-Peretola dal 1984 (con il nome di \"Saf - Societ\u00e0 Aeroporto Fiorentino\") al 31 maggio 2015.\nIl 1\u00ba giugno 2015 \u00e8 subentrata nella gestione dello scalo aeroportuale fiorentino Toscana Aeroporti S.p.A., nata dalla fusione per incorporazione di AdF S.p.A. in SAT S.p.A. che invece gestiva l'aeroporto di Pisa.\nLa societ\u00e0 fiorentina era quotata alla Borsa di Milano nel segmento Standard Classe 1 (AFI.MI, ISIN: IT0000346798)."}
{"id": "1389372", "revid": "181699", "url": "https://it.wikipedia.org/wiki?curid=1389372", "title": "Organi collegiali", "text": ""}
{"id": "1389374", "revid": "124388193", "url": "https://it.wikipedia.org/wiki?curid=1389374", "title": "Bruno Maier", "text": "La vita e l'opera.\nLe prime pubblicazioni.\nNato a Capodistria (oggi in Slovenia), appartenente all'epoca al Regno d'Italia, Bruno Maier frequenta il ginnasio Carlo Combi (ex ginnasio Giustinopolitano), dove prima di lui avevano studiato Gian Rinaldo Carli, Vittorio Italico Zupelli, Pier Antonio Quarantotti Gambini e altri istriani celebri. Terminati gli studi liceali (1940), si trasferisce a Trieste e si iscrive presso la locale Universit\u00e0, laureandosi in lettere nell'immediato secondo dopoguerra.\nLa sua prima pubblicazione di rilievo la dedica interamente alla figura di Cecco Angiolieri (\"La personalit\u00e0 e la poesia di Cecco Angiolieri\", 1947), del quale si era gi\u00e0 occupato per la tesi di laurea; seguir\u00e0 un approfondito studio su Lorenzo de' Medici uscito due anni pi\u00f9 tardi che ricever\u00e0 una favorevole recensione nei \"Quaderni della Critica\" di Benedetto Croce. Negli anni cinquanta usciranno altri importanti volumi sugli autori rinascimentali italiani e in particolare su Benvenuto Cellini (\"Umanit\u00e0 e stile in Benvenuto Cellini scrittore\", 1952) e Agnolo Poliziano (1956). Dopo essersi interessato all'Arcadia (\"Faustina Maratti Zappi, donna e rimatrice dell'Arcadia\", 1954) e a Vittorio Alfieri (in due volumi usciti nel 1956 e 1957), torner\u00e0, nella prima met\u00e0 degli anni sessanta al cinquecento italiano con Baldassarre Castiglione e, nuovamente, con Cellini.\nLa maturit\u00e0.\nNel 1965 gli viene offerta dall'Universit\u00e0 di Trieste la cattedra di Lingua e letteratura italiana che ricoprir\u00e0 per ben venticique anni, e cio\u00e8 fino al 1990. Sar\u00e0 sicuramente questo il periodo pi\u00f9 fecondo della sua attivit\u00e0 di critico letterario e saggista, perch\u00e9, pur continuando ad interessarsi degli autori classici, ed estendendo anzi i suoi interessi fino a comprendere anche il neoclassicismo, rivolger\u00e0 la sua attenzione anche alla letteratura contemporanea della Venezia Giulia e del Friuli, ormai formanti un'unica realt\u00e0 amministrativa.\nDi questo periodo sono i saggi: \"La Letteratura triestina del novecento\" (1968), \"Saggi sulla letteratura triestina del novecento\" (1972), \"Dimensione Trieste, nuovi saggi sulla letteratura triestina\" (1987) e \"Il Gioco dell'alfabeto, nuovi saggi tristini\", 1990. Bruno Maier \u00e8 tra i primi a riconoscere il talento letterario di Carlo Sgorlon, uno fra i massimi autori italiani contemporanei, pubblicando recensioni e articoli sullo scrittore friulano fin dagli anni settanta del novecento. Nel 1985 gli dedicher\u00e0 un importante saggio.\nMaier e Svevo.\nBruno Maier inizia a interessarsi del massimo narratore triestino del novecento, fin dagli anni di giovent\u00f9, pubblicando un interessante \"Profilo della critica su Svevo, 1892-1951\" (1952), che non passa inosservato. Successivamente sar\u00e0 quasi interamente assorbito dai suoi studi sul rinascimento italiano e solo sette anni pi\u00f9 tardi dedicher\u00e0 a Svevo un \"Profilo di Italo Svevo\" (1959), molto bene accolto dalla critica del tempo. Negli anni sessanta \u00e8 la volta di \"Italo Svevo\" (1968) che oltre ad ottenere l'unanime riconoscimento degli studiosi riscuote anche un grande successo di pubblico. Ne verranno infatti stampate, vivo l'autore, ben sei edizioni. Ancor oggi questo testo \u00e8 alla base per qualsiasi approfondimento si voglia fare sul celebre narratore. L'archivio di Svevo, con il prezioso carteggio e gli appunti inediti viene aperto a Maier dagli eredi dello scrittore. Ne uscir\u00e0 un volume prezioso: \"Iconografia sveviana\" (1981), steso con la collaborazione personale di Letizia Svevo Fonda Savio, figlia del grande triestino e contenente scritti inediti, appunti intimi e foto di eccezionale interesse storico e umano.\nGli scritti degli anni novanta.\nBruno Maier continua a scrivere anche dopo aver abbandonato la docenza (1990) e aver accettato, su insistenza di alcuni amici, la Presidenza dell'Universit\u00e0 Popolare di Trieste. Continua ad occuparsi di letteratura italiana classica (\"Da Dante a Croce\", 1992) di Italo Svevo (\"Italo Svevo, una burla riuscita\", 1993), di letteratura triestina contemporanea (in collaborazione, fra gli altri, con Silvio Benco, Aurelia Gruber Benco, Oliviero Honor\u00e9 Bianchi, Luciano Budrigna provveder\u00e0 alla stesura di \"Trieste nella cultura italiana del novecento\", 1998). Nel 1994 scriver\u00e0 anche un romanzo, \"L'Assente\", ridotto quattro anni pi\u00f9 tardi in \"pi\u00e8ce\" di teatro con grande successo di pubblico (dopo essere stata rappresentata in Italia, sar\u00e0 tradotta in croato e portata a Zagabria e a Fiume). \"L'assente\", narrazione con chiare connotazioni autobiografiche, verr\u00e0 giudicato da un noto storico della letteratura un \u00abLibro pieno di un'acuta analisi dell'alienazione da letteratura di una certa tipologia di intellettuale\u00bb.\nIl romanzo \"L'Assente\" \u00e8 stato ridotto per il teatro dai registi Nino Mangano e Francesco Macedonio e diretto da quest'ultimo per la messa in scena del 1998, a cura del Dramma Italiano di Fiume, diretto da Sandro Damiani in collaborazione con la Compagnia della Contrada di Trieste, diretta dal compianto attore Orazio Bobbio, protagonista dello spettacolo.\nL'Istria lontana.\nNegli ultimi anni della sua vita il grande critico amer\u00e0 anche dedicarsi alla sua Istria natale e lo far\u00e0 con un saggio, \"La letteratura italiana dell'Istria dalle origini al novecento\" (1996) e con una serie di articoli scritti per riviste storiche o letterarie, fra cui \"La Letteratura in Istria fra ottocento e novecento e la poesia in vernacolo capodistriano di Tino Gavardo\", apparso in \"Quaderni veneti\" nel 1993 e \"Letteratura e cultura in Istria nel novecento\" pubblicato nel 1996-1997 sugli \"Annali del museo storico italiano della guerra\" di Rovereto. Molte notizie sulla civilt\u00e0 letteraria istriana e sugli autori istriani del novecento sono anche contenute in \"La Letteratura italiana nel dopoguerra al di qua e al di l\u00e0 del confine orientale\" (1993), contenente articoli di Bruno Maier e di altri autori. \nMorte.\nMaier mor\u00ec a Trieste nel dicembre del 2001, all'et\u00e0 di settantanove anni."}
{"id": "1389376", "revid": "11497", "url": "https://it.wikipedia.org/wiki?curid=1389376", "title": "Circolazione del sangue", "text": ""}
{"id": "1389377", "revid": "1442080", "url": "https://it.wikipedia.org/wiki?curid=1389377", "title": "Elif \u015eafak", "text": "Ha pubblicato romanzi scritti in turco e in inglese ed \u00e8 l'autrice pi\u00f9 venduta in Turchia. Le sue opere sono tradotte in pi\u00f9 di trenta lingue. \u00c8 stata definita dai critici come un'autrice in cui si armonizzano in modo creativo la tradizione occidentale e quella orientale fino a generare un'opera narrativa che \u00e8 insieme locale e universale. La sua opera attinge a diverse culture e tradizioni letterarie, cos\u00ec come ad un profondo interesse per la storia, la filosofia e la cultura orale.\nLa \u015eafak ha una scrittura provocatoria nei confronti del bigottismo e della xenofobia, ed \u00e8 profondamente legata ai temi del femminismo, del sufismo, dell'individualismo e della cultura ottomana, con \u201cun particolare talento nel dipingere le strade di Istanbul\u201d. Attualmente divide il suo tempo tra la Gran Bretagna e Istanbul.\nBiografia.\nNascita e giovent\u00f9.\nElif \u015eafak \u00e8 nata a Strasburgo, in Francia, il 25 ottobre 1971 con il nome di Elif Bilgin, figlia del filosofo turco Nuri Bilgin e della diplomatica turca \u015eafak Atayman. Quando aveva un anno i genitori si separarono e lei rimase con la madre. Per sua stessa ammissione, il fatto di non crescere in una famiglia tipicamente patriarcale ha avuto una grande rilevanza per il suo lavoro e la sua scrittura. Cambiando nome, ha assunto come cognome il nome della madre, che significa \u201calba\u201d. La \u015eafak ha passato gli anni dell'adolescenza a Madrid e Amman, in Giordania, prima di ritornare in Turchia.\nGli studi.\nElif \u015eafak si \u00e8 laureata in relazioni internazionali presso l'Universit\u00e0 Tecnica del Medio Oriente ad Ankara. Ottenuta la laurea magistrale in \u201cGender and Women's Studies\u201d con una tesi su \"La decostruzione della femminilit\u00e0 nella comprensione ciclica dell'eterodossia derviscia nell'Islam\", ha poi conseguito un dottorato presso il Dipartimento di Scienze politiche della stessa universit\u00e0 con uno studio dal titolo \"Un'analisi della modernit\u00e0 turca attraverso i discorsi sulla mascolinit\u00e0\". Ha passato un anno con una borsa di studio nel college statunitense Mount Holyoke Women's College a South Hadley, nello stato del Massachusetts, dove ha finito il suo primo romanzo in inglese. Il libro, \"The Saint of Incipient Insanities\", \u00e8 stato pubblicato da Farrar, Straus and Giroux. Ha poi lavorato all'Universit\u00e0 del Michigan, a Ann Arbor, nello stato del Michigan, e successivamente all'Universit\u00e0 dell'Arizona, presso il Dipartimento di Studi sul Vicino Oriente, a Tucson, nello stato dell'Arizona. Ha poi insegnato alla Bah\u00e7e\u015fehir University e alla Bilgi University a Istanbul.\nCarriera della scrittrice.\nIl debutto letterario della \u015eafak \u00e8 la storia \"Kem G\u00f6zlere Anadolu\", pubblicato nel 1994. Il suo primo romanzo, \"Pinhan\", scritto a 24 anni, stup\u00ec la critica per la notevole conoscenza del misticismo, dell'ermeneutica, e del linguaggio ottomano, vincendo nel 1998 il Premio Mevlana per la miglior opera di letteratura mistica in Turchia. Il suo secondo romanzo, \"\u015eehrin Aynalari\" (\"Specchi della citt\u00e0\"), riunisce la cultura ebrea e quella islamica sullo sfondo di un'ambientazione storica nel diciassettesimo secolo nel Mediterraneo. La \u015eafak ha poi notevolmente aumentato il numero dei suoi lettori con il romanzo \"Mahrem\" (\"Lo sguardo fisso\"), con il quale nel 2000 ha ottenuto il Premio dell'Unione degli scrittori turchi. Il suo romanzo successivo, \"Bit Palas\" (\"Il palazzo delle pulci\"), \u00e8 stato un bestseller in Turchia, ed \u00e8 diventato uno dei sei libri candidati nel 2005 per l'Independent Foreign Fiction Prize in Gran Bretagna. La \u015eafak ha poi pubblicato \"Med-Cezir\", una raccolta di saggi sul sesso e la sessualit\u00e0, la mentalit\u00e0 nel ghetto e la letteratura. Ha contribuito poi alle riflessioni sulla condizione femminile, l'identit\u00e0 nazionale e la non appartenenza, con le prefazioni a \"Tales from the Expat Harem: Foreign Women in Modern Turkey\" e a \"T\u00fcrk\u00e7e Sevmek, the expatriate literature anthology\" (entrambi del 2005).\nIl primo libro autobiografico della \u015eafak, intitolato \"Black Milk\", combina i generi narrativo e saggistico ed \u00e8 stato scritto dopo l'esperienza di una depressione post-partum, seguita alla nascita di sua figlia, nel 2006. \nIl suo libro pi\u00f9 conosciuto dal grande pubblico \u00e8 \"La Bastarda di \u0130stanbul\", dal quale \u00e8 stato tratto uno spettacolo teatrale messo in scena in diversi teatri italiani.\nNel luglio del 2010 la \u015eafak ha tenuto un discorso al TED Oxford su \u201cLe politiche nelle prose narrative\u201d, parlando del ruolo della letteratura nell'aiutare a oltrepassare i muri culturali e ad accogliere differenti esperienze, e spiegando come la narrativa possa superare i limiti delle identit\u00e0 politiche. In quell'occasione ha detto che \u201cla conoscenza che non ci porta al di l\u00e0 \u00e8 di gran lunga peggiore dell'ignoranza. [...] La nostra immaginazione potrebbe ridursi. I nostri cuori potrebbero rimpicciolire. E la nostra umanit\u00e0 potrebbe appassire se stiamo troppo a lungo dentro i nostri involucri culturali.\u201d Attualmente la \u015eafak scrive per quotidiani e riviste, in Turchia e Europa.\nRecentemente le \u00e8 stato conferito il titolo di Chevalier des Arts et des Lettres.\nTematiche e cifra stilistica.\nIstanbul.\nIstanbul \u00e8 l'ambientazione preminente negli scritti della \u015eafak. Lei la rappresenta come una \u201cShe-city\u201d e la paragona a una vecchia donna con un cuore giovane che \u00e8 eternamente alla ricerca di nuove storie e nuovi amori. Come osserva lei stessa: \u201cIstanbul permette di comprendere, forse non razionalmente ma intuitivamente, che Oriente e Occidente sono in ultima istanza concetti immaginari, e quindi possono essere immaginati di nuovo e diversamente\u201d. Nel Time, sempre la \u015eafak, ha scritto: \u201cOriente e Occidente non sono come l'acqua e l'olio. Possono essere mescolati. E in una citt\u00e0 come Istanbul essi sono combinati intensamente, incessantemente e incredibilmente\u201d. E in un pezzo che ha scritto per la BBC dice: \u201cIstanbul \u00e8 come un'enorme Matrio\u0161ka piena di colori: la apri e trovi un'altra bambola dentro. Apri questa, solo per vedere che \u00e8 inserita una nuova bambola. \u00c8 una sala di specchi dove niente \u00e8 esattamente come sembra. Si dovrebbe essere prudenti quando si usano certe categorie per parlare di Istanbul. Una cosa questa citt\u00e0 non \u00e8 di sicuro, i clich\u00e9s.\u201d Nel 2005 la \u015eafak ha sposato il giornalista turco Ey\u00fcp Can, e ha avuto due bambini (una femmina e un maschio). Sua figlia \u00e8 stata chiamata con il nome di Zelda Fitzgerald e suo figlio con quello di una storia di Borges, Lo Zahir.\nSufismo.\nIl sufismo ha sempre rivestito un'importante parte nell'opera della \u015eafak, tuttavia il suo ultimo libro ne tratta direttamente. \"A\u015eK\" (in turco \"Amore\"; titolo italiano \"Le quaranta porte\"; titolo inglese: \"The Forty Rules of Love\") \u00e8 stato pubblicato nel marzo del 2009, vendendo pi\u00f9 di 500.000 copie e diventando in Turchia un long-seller. Il romanzo intreccia il racconto di una storia d'amore moderna tra una casalinga ebrea d'origine americana e un sufi, residenti ad Amsterdam, e la storia che narra dell'amore tra Gialal al-Din Rumi e Shams-i Tabr\u00efz. \u015eafak dichiara che entrambe le versioni di questo libro, quella inglese e quella turca, sono originali, e precisa: \u201cIn \"The Forty Rules of Love\", ho provato una nuova tecnica. Prima ho scritto il romanzo in inglese. Dopo averlo fatto tradurre in turco da un eccellente traduttore, ho preso quest'ultima versione e ho riscritto il libro. Quando questa nuova stesura era pronta sono tornata alla versione inglese e la ho riscritta con un nuovo spirito. In un certo senso ho scritto due libri paralleli nello stesso lasso di tempo\u201d.\nLa persecuzione in Turchia.\nIl secondo romanzo scritto dalla \u015eafak in inglese, \"La bastarda di Istanbul\", \u00e8 stato accolto da una vasta acclamazione critica ed \u00e8 stato a lungo nella lista per l'Orange Prize, divenendo il libro pi\u00f9 venduto in Turchia nel 2006. Il romanzo ha suscitato polemiche in Turchia, portando l'autrice a essere accusata di \u201cattacco all'identit\u00e0 turca\u201d in base all'art. 301 del Codice penale turco. La denuncia deriva dalla dichiarazione fatta da un personaggio del suo romanzo che caratterizza il massacro degli Armeni durante la prima guerra mondiale come genocidio. Come risposta, la \u015eafak ha affermato che \u201cil modo in cui [i nazionalisti] stanno cercando di penetrare il dominio dell'arte e della letteratura \u00e8 abbastanza nuovo e del tutto sconvolgente\u201d. L'inchiesta \u00e8 stata infine archiviata il 21 settembre 2006.\nMaternit\u00e0 e letteratura.\nIl primo libro autobiografico della \u015eafak, intitolato \"Black Milk\", combina i generi narrativo e saggistico ed \u00e8 stato scritto dopo l'esperienza di una depressione post-partum, seguita alla nascita di sua figlia, nel 2006. Relativamente a questo libro, la \u015eafak ha commentato: \u201cHo intitolato questo libro \"Black Milk\" per due ragioni. Primo, tratta della depressione post-partum e mostra come il latte della madre non \u00e8 sempre bianco e senza macchie come alla societ\u00e0 piace pensare. Secondo, superata questa depressione sono riuscita a trovare ispirazione; superata l'esperienza di questo \"latte nero\" sono stata capace di sviluppare una specie di inchiostro\u201d.\nOpere.\nRecensioni su riviste.\nNahid Norozi, recensione a \"Le quaranta porte\" su \"Archivi di Studi Indo-Mediterranei\", III (2013) "}
{"id": "1389378", "revid": "287204", "url": "https://it.wikipedia.org/wiki?curid=1389378", "title": "Xi Sculptoris", "text": "Xi Sculptoris (\u03be Scl, \u03be Sculptoris) \u00e8 una stella nella costellazione dello Scultore.\nStella gigante arancione, ha una magnitudine apparente di 5,6. Dista 630 anni luce dalla Terra."}
{"id": "1389382", "revid": "117683", "url": "https://it.wikipedia.org/wiki?curid=1389382", "title": "Equilo", "text": ""}
{"id": "1389383", "revid": "104458", "url": "https://it.wikipedia.org/wiki?curid=1389383", "title": "Elif Shafak", "text": ""}
{"id": "1389386", "revid": "1908306", "url": "https://it.wikipedia.org/wiki?curid=1389386", "title": "Palanca", "text": ""}
{"id": "1389388", "revid": "640277", "url": "https://it.wikipedia.org/wiki?curid=1389388", "title": "Epsilon Telescopii", "text": "Epsilon Telescopii \u00e8 una stella nella costellazione del Telescopio, dista 390 anni luce dal sistema solare e la sua magnitudine apparente \u00e8 +4,52.\nSe osservata con un binocolo, rivela di essere una stella binaria, con una stella principale di magnitudine 4,5 ed una pi\u00f9 piccola di tredicesima magnitudine, separata di 21 secondi d'arco dalla principale. \nEpsilon Telescopii A \u00e8 una gigante arancione di tipo spettrale K, la massa \u00e8 paragonabile a quella solare (1.1 volte), ma possiede una superficie irradiante maggiore del Sole, perch\u00e9 trovandosi nello stadio di gigante ha gi\u00e0 iniziato a dilatare i suoi strati esterni e ad aumentare di diametro."}
{"id": "1389389", "revid": "1982", "url": "https://it.wikipedia.org/wiki?curid=1389389", "title": "Lowell Observatory Near-Earth Object Search", "text": ""}
{"id": "1389392", "revid": "76963", "url": "https://it.wikipedia.org/wiki?curid=1389392", "title": "Yui (cantante)", "text": "Ha firmato il suo primo contratto a 17 anni con la major Sony Music Japan, ottenendo discreti successi fino all'uscita del brano \"Good-bye Days\", che l'ha lanciata come una delle stelle nascenti del mercato discografico giapponese, comparendo nella classifica Oricon per 44 settimane.\nFin dal suo album di debutto, \"From Me to You\", ha sempre visto i suoi dischi veleggiare nei primi posti delle classifiche giapponesi, con almeno un singolo in prima posizione dal 2007 in poi, di cui cinque entrati direttamente alla numero uno, da met\u00e0 del 2008 a fine 2010.\nNel 2013 ha abbandonato la carriera da solista per formare la band Flower Flower, con la quale ha pubblicato l'album \"Mi\" nel 2014.\nBiografia.\nNata nella prefettura di Fukuoka, Yui inizia a pensare di voler diventare una cantante professionista gi\u00e0 dalla scuola elementare, incoraggiata dalla madre che la sprona a scrivere i suoi sentimenti in un diario che lei trasforma prima in poesie e poi, dal liceo, in canzoni. Molto timida e poco propensa a parlare con le altre persone, porta la chitarra spesso con s\u00e9 cantando in posti come la spiaggia di Shing\u016b e in mezzo a piantagioni di riso a Kaminofu. Durante il liceo lavora part-time in un ristorante cinese per contribuire a pagare le tasse scolastiche, dividendosi tra scuola, lavoro e carriera musicale. Situazione che in quel periodo la porta ad ammalarsi, capendo, una volta in ospedale, di dover fare una scelta tra la scuola e la musica. Decide di conseguenza di abbandonare il liceo e di iniziare a studiare chitarra a Fukuoka, esibendosi alla stazione di Fukuoka Tenjin.\nInizio di carriera.\nLa sua carriera da professionista comincia nel marzo 2004, quando canta tre canzoni a un'audizione organizzata da Sony Music Japan. Nonostante le regole stabilissero che ogni partecipante potesse cantare solo due canzoni, tutti i giudici le danno il massimo dei voti, causando una gara tra le diverse etichette discografiche per farle firmare un contratto. La sua prima canzone cantata durante l'audizione \u00e8 \"Why Me\" (canzone poi inclusa nel suo singolo di debutto con una major), quindi \"It's Happy Line\" e infine \"I Know\". \"It's Happy Line\" \u00e8 anche il primo singolo indie, con \"I Know\" come lato B.\n\"From Me to You\" (2005\u20132006).\nPrima di trasferirsi da Fukuoka a Tokyo, Yui scrive la canzone \"Feel My Soul\". Mentre pianifica la sua pubblicazione con una etichetta indie come tributo alla sua citt\u00e0 natale, la canzone viene ascoltata dal signor Yamaguchi, produttore per Fuji TV, che aveva appena visto il video clip di prova. Ha dichiarato che la voce di Yui l'ha catturato cos\u00ec tanto da convincerlo a visitare lo studio di registrazione da solo. Inoltre, la canzone di Yui viene usata nel dorama in prima serata su Fuji TV.\nIl 23 febbraio Yui pubblica il suo primo singolo con una major, \"Feel My Soul\", usato nel dorama \"Fukigen na gene\". Tutte le musiche in questo dorama sono per la maggior parte basate su canzoni di Yui, come \"Feel My Soul\" e \"It's Happy Line\". Grazie anche alla comparsa nel dorama, \"Feel My Soul\" riesce a vendere oltre 100.000 copie. I successivi tre singoli di Yui, \"Tomorrow's Way\", \"Life\" e \"Tokyo\" hanno un successo pi\u00f9 contenuto rispetto a quello del singolo precedente. Dopo la pubblicazione di quattro singoli, Yui presenta il suo primo album \"From Me to You\": anche questo un discreto successo, con pi\u00f9 di 200.000 copie vendute.\n\"Can't Buy My Love\" (2006\u20132007).\nMolti mesi dopo, Yui recita nel film \"Taiy\u014d no uta\", proiettato al Festival di Cannes del 2006. Per questo film compone il suo quinto singolo \"Good-bye Days\" che, con 200.000 copie vendute, \u00e8 il suo singolo di maggior successo. Il nuovo singolo \"I Remember You\" vende abbastanza bene, grazie all'effetto-traino prodotto dalla popolarit\u00e0 di \"Good-bye Days\". Poco dopo, il suo settimo singolo \"Rolling Star\" viene scelto come quinta opening dell'anime \"Bleach\"; precedentemente il suo terzo singolo, \"Life\", era stato scelto come quinta ending dello stesso anime. \"Cherry\", il suo ottavo singolo, viene usato come colonna sonora dello spot del servizio Listen Mobile Service della compagnia di telecomunicazioni giapponese KDDI. Il suo secondo album, \"Can't Buy My Love\", debutta bene nella classifica Oricon, piazzandosi per due settimane consecutive al primo posto e polverizzando le vendite record del precedente album in una settimana. \"Can't Buy My Love\" ha venduto oltre 500.000 copie. Grazie al successo di quest'album, quello precedente rientra nella classifica e vende altre 9.000 copie circa.\n\"I Loved Yesterday\" (2007\u20132008).\nIl 13 giugno 2007 Yui lancia il suo nono singolo, \"My Generation/Understand\". \u00c8 la prima volta che Yui pubblica un singolo con un doppio lato A. \"My Generation\" viene usata come colonna sonora del dorama \"Seito Shokun!\", mentre \"Understand\" \u00e8 la colonna sonora del film \"Sidecar ni inu\".\nIl suo decimo singolo, \"Love &amp; Truth\", viene pubblicato il 26 settembre e viene usato come colonna sonora del film di Erika Sawajiri, \"Closed Note\". Nell'adattamento per la TV di \"Taiy\u014d no uta\", Erika Sawajiri interpreta Amane Kaoru, lo stesso personaggio interpretato da Yui. \"Love &amp; Truth\" ha raggiunto il primo posto nella classifica settimanale dei singoli Oricon e il terzo posto in quella giornaliera.\nIl 19 settembre 2007 Yui tiene il suo primo concerto al Nippon Budokan. Nel 2008 esce il suo undicesimo singolo, \"Namidairo\", uscito il 27 febbraio.\nUna settimana dopo l'uscita del suo undicesimo singolo, esce il video promozionale della nuova canzone \"Laugh Away\" che viene successivamente pubblicata come singolo digitale il 10 marzo 2008.\nIl suo terzo album in studio esce in data 9 aprile 2008 con il nome di \"I Loved Yesterday\". Ben presto conquista la prima posizione nelle classifiche Oricon Weekly vendendo pi\u00f9 di 400.000 copie, leggermente al di sotto delle vendite del primo album. La decima traccia dell'album, dal titolo \"Oh Yeah\", \u00e8 stata usata come sigla di apertura per \"Mezamashi TV\", un programma televisivo mattutino. La versione in edizione limitata dell'album include un DVD che contiene i video musicali dei suoi singoli precedenti e riprese dal vivo del suo show al Budokan. L'album \u00e8 composto principalmente da semi-ballate, dove la chitarra acustica e la voce di Yui hanno un ruolo fondamentale.\n\"My Short Stories/Holidays in the Sun\" (2008\u20132010).\nIl 2 luglio 2008, Yui pubblica \"Summer Song\", che balza nuovamente al numero uno delle classifiche settimanali Oricon. \"Summer Song\" ha venduto 83.440 copie in una settimana, rendendolo il secondo singolo pi\u00f9 venduto al suo debutto dopo \"Love &amp; Truth\".\nYui pubblica il 12 novembre 2008 la raccolta \"My Short Stories\", che include tutti i brani B-side contenuti in tutti i suoi singoli pubblicati fino ad allora, oltre ad una nuova canzone \"I'll Be\".\nDopo una pausa di cinque mesi, intervallata solamente dalla co-composizione del brano per le Stereopony, \"I Do It\", uscito il 22 aprile 2009, il 25 marzo 2009 esce il brano \"Again\", utilizzato come opening dell'anime \"Fullmetal Alchemist Brotherhood\".\nIl 27 luglio 2009 esce il doppio singolo \"It's All Too Much/Never Say Die\", con entrambe le canzoni facenti parte dell'adattamento cinematografico di \"Kaiji\". Il singolo debutta al numero uno, vendendo 75.000 copie nella sua prima settimana di vendite, il quinto singolo che raggiunge la prima posizione. Il 20 gennaio 2010 esce \"Gloria\" che vende 80.000 copie nella prima settimana. Un altro singolo, \"To Mother\" viene pubblicato il 2 giugno 2010.\nIn data 14 luglio 2010, Yui pubblica il suo quarto album in studio \"Holidays in the Sun\", che comprende i precedenti singoli. \u00c8 il suo quarto album che debutta direttamente al top della classifica Oricon, vendendo pi\u00f9 di 300.000 copie, divenendo disco di platino.\n\"How Crazy Your Love\" (2010-2012).\nIl singolo \"Rain\" viene pubblicato il 24 novembre 2010, seguito dal doppio singolo \"It's My Life/Your Heaven\", il 26 gennaio 2011. Yui si reca in Svezia per le riprese del video musicale \"Your Heaven\" nel quale viene mostrato il viaggio di Yui in vari posti e negozi della Svezia.\n\"Yui Tour DVD, Holidays in the Sun\" esce il 9 marzo. Il suo nuovo singolo, \"Hello (Paradise Kiss)\", esce il 1\u00ba giugno 2011, con le due canzoni presenti a fare, rispettivamente, opening e ending del live-action Paradise Kiss. In data 16 giugno 2011, Yui fa meta a Hong Kong per il suo primo concerto all'estero alla AsiaWorld-Expo Arena, davanti a un pubblico di 14.000 persone.\nIl 7 luglio 2011 Yui visita le scuole nelle zone colpite dal terremoto e maremoto del T\u014dhoku del 2011, seguito da un concerto di beneficenza. Il suo singolo \"Green a.Live\" risente delle emozioni e dei pensieri al momento della visita; viene pubblicato il 5 ottobre 2011.\nIl 2 novembre 2011, esce il sesto album di Yui \"How Crazy Your Love\". L'album debutta al numero uno delle classifiche giornaliere, vendendo poco meno di 50.000 copie il primo giorno dell'uscita, e stazionando al primo posto anche nelle classifiche settimanali. Yui inaugura il suo quinto tour l'11 novembre 2011 che ha il mare e le crociere come tema principale.\nIl singolo \"Fight\", uscito nei negozi il 5 settembre 2012, viene annunciato attraverso la sua partecipazione a \"Ncon\", un concorso nazionale per scuole di musica in cui gli studenti gareggiano interpretando al meglio brani composti da artisti selezionati per un tema specifico per tale anno.\nIl 18 dicembre 2012, attraverso il suo canale VEVO su YouTube, Yui manifesta la volont\u00e0 di prendesi un periodo di pausa dalle scene, in modo tale da concentrarsi su qualcosa di nuovo.\nCon i Flower Flower (dal 2013 ad oggi).\nDopo cinque mesi Yui ritorna sulle scene con una nuova band, i Flower Flower, con la quale si esibisce in incognito in vari luoghi del Giappone. Con il gruppo pubblica i singoli digitali \"Tsuki\" e \"Kamisama\". Nel periodo tra le uscite dei due singoli, si vede per\u00f2 costretta a cancellare una data di un suo concerto a causa di motivi di salute. Nel suo blog ufficiale riveler\u00e0 di essere afflitta da disturbo da panico, oltre a spiegare la decisione di ritornare in attivit\u00e0 una volta superato il problema.\nIl 26 novembre 2014 esce l'album di debutto dei Flower Flower, \"Mi\"."}
{"id": "1389403", "revid": "110157", "url": "https://it.wikipedia.org/wiki?curid=1389403", "title": "Povorino", "text": "Povorino () \u00e8 una cittadina della Russia europea sudoccidentale, situata nella parte orientale dell'Oblast' di Vorone\u017e, 326 km a sudest del capoluogo Vorone\u017e.\nFondata nel 1870 come insediamento annesso ad una stazione ferroviaria, divenne citt\u00e0 nel 1954.\nLa cittadina era sede, durante il periodo della guerra fredda, di una base aerea.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1389428", "revid": "438678", "url": "https://it.wikipedia.org/wiki?curid=1389428", "title": "Rusty Nail (cocktail)", "text": "Il Rusty Nail (letteralmente: \"chiodo arrugginito\") \u00e8 un cocktail ufficiale IBA a base di Drambuie e Scotch whisky. Appartiene alla famiglia dei Duo e Trio cocktail.\nPreparazione.\nPorre gli ingredienti direttamente in un bicchiere di tipo Old fashioned con ghiaccio ed aggiungere una scorza di limone arrotolata (\"lemon twist\" in inglese).\nVarianti.\nIl Rusty Nail servito senza ghiaccio \u00e8 anche detto Straight Up Nail.\nCultura di massa.\nIl Rusty Nail \u00e8 uno dei cocktail preferiti di Jimmy \"Saul Goodman\" McGill e, nella serie \"Better Call Saul\" lo si vede spesso prepararne e berne uno."}
{"id": "1389429", "revid": "91475", "url": "https://it.wikipedia.org/wiki?curid=1389429", "title": "Fracastoro", "text": ""}
{"id": "1389430", "revid": "73843", "url": "https://it.wikipedia.org/wiki?curid=1389430", "title": "Nynaeve al'Meara", "text": "Nynaeve al'Maera \u00e8 una delle protagoniste della saga fantasy \"La Ruota del Tempo\" dello scrittore statunitense Robert Jordan. Nynaeve \u00e8 una giovane donna di circa 27 anni, non troppo alta e di bell'aspetto, che acconcia i suoi capelli castani in una tipica lunga treccia, che scuote o tira quando si trova di cattivo umore.\nVicende di Nynaeve.\nAll'inizio del ciclo di quattordici romanzi Nynaeve \u00e8 una giovane donna di circa venticinque anni, che svolge la professione di Sapiente (guaritrice) nel villaggio di Eamond's Field, il luogo di origine di Rand al'Thor e degli altri protagonisti della storia (Matrim Cauthon, Perrin Aybara, Egwene al'Vere). \nL'arrivo di Moiraine Sedai e un attacco di Trolloc sconvolgono la vita tranquilla del villaggio e su suggerimento della Aes Sedai i ragazzi protagonisti decidono di fuggire nottetempo. Nynaeve si mette perci\u00f2 al loro inseguimento, con la precisa intenzione di riportarli a casa e riesce a raggiungerli nella citt\u00e0 di Baerlon. Nynaeve per\u00f2 non riesce a convincerli e, per una serie di circostanze, si vede costretta a partecipare al loro viaggio. In questa fase del racconto Nynaeve comincia a provare una forte avversione nei confronti di Moiraine, incolpandola di aver coinvolto i ragazzi in cose pi\u00f9 grandi di loro, ma anche perch\u00e9 inizia a provare una certa attrazione verso Lan, il Custode della Aes Sedai, una attrazione che \u00e8 ricambiata, ma non corrisposta dall'uomo. Nynaeve scopre anche di essere una cosiddetta \"Selvatica\" vale a dire una donna capace di incanalare l'Unico Potere, ma che ha iniziato a farlo senza l'istruzione fornita dalla Torre Bianca. Questo le ha procurato un blocco che le impedisce di incanalare spontaneamente, se non nei momenti in cui prova una forte rabbia. \nQuando Rand inizia la sua ascesa come Drago Rinato, Nynaeve decide di seguire Egwene alla Torre Bianca, per diventare anche lei una Aes Sedai; alla Torre fa amicizia con Elayne Trakand e Min Farshaw, e poich\u00e9 il suo potenziale \u00e8 altissimo, Nynaeve viene immediatamente indirizzata al test di Ammessa, che supera ottenendo l'Anello del Gran Serpente. Successivamente viene coinvolta con Egwene, Min ed Elayne negli eventi di Falme e poi ancora nella caccia all'Ajah Nera, su mandato dell'Amyrlin Seat Siuan Sanche. Alla Pietra di Tear assiste al riconoscimento di Rand come Drago Rinato e soprattutto ha un chiarimento con Lan, i due dichiarano il loro amore reciproco, ma sono comunque costretti a separarsi, perch\u00e9 Nynaeve deve continuare fino a Tanchico la sua caccia alle sorelle nere, mentre Lan deve accompagnare Rand, Egwene e Moiraine presso gli Aiel. Dopo una serie di avventure tra Tanchico (scontro con l'Ajah Nera e la Reietta Moghedien) e l'Altara, Nynaeve assieme ad Elayne si associa con le Aes Sedai ribelli di Salidar, dove inaspettatamente riesce a guarire dalla domatura/quietatura Logain, Siuan e Leane. Subito dopo l'elezione di Egwene al'Vere come Amyrlin Seat delle ribelli, anche Nynaeve ottiene finalmente lo scialle di Aes Sedai e sceglie di entrare a far parte dell'Ajah Gialla.\nSuccessivamente Nynaeve ed Elayne, accompagnate da Mat, si recano ad Ebou Dar alla ricerca della \"Coppa dei venti\", un \"ter'angreal\" capace di sistemare la meteorologia mondiale, impazzita per il tocco del Tenebroso. Prima di riuscire anche in questa impresa Nynaeve riesce a superare finalmente il suo blocco ed a sposare Lan, che l'ha finalmente raggiunta dopo la scomparsa di Moiraine.\nDopo gli eventi ad Ebou Dar, Nynaeve accompagna Elayne in Andor, dove le due amiche vengono raggiunte da Rand. \nAssieme a Lan, Rand, Min ed altri si reca prima a Far Madding e successivamente aiuta il Drago Rinato a ripulire \"saidin\" dalla contaminazione del Tenebroso, attraverso l'uso dei \"Choedan Kal\", i pi\u00f9 potenti \"angreal\" esistenti.\nNegli eventi successivi Nynaeve resta sempre al fianco di Rand, ma prima accompagna Lan nelle Marche di Confine e fa sollevare i Malkieri in esilio in quelle terre, affinch\u00e9 accompagnino suo marito verso l'Ultima Battaglia.\nNel libro XII Nynaeve si accompagna sempre a Rand al'Thor, assistendo quasi impotente alla sua caduta verso l'ombra. Nei primi capitoli tenta senza successo di ottenere informazioni da Semirhage, a causa delle restrizioni che Rand stesso ha imposto a lei ed alle altre Aes Sedai sugli interrogatori. In seguito accompagna Rand all'incontro con Tuon e sorprendentemente difende di fronte a lei i comportamenti di Mat. A Bandar Eban indaga sugli intrighi di Graendal e contribuisce in maniera determinante a trovare il nascondiglio della Reietta. Per\u00f2, di fronte alle azioni sempre pi\u00f9 cupe del Drago, ed alla sua ostinazione nel non voler intervenire in aiuto di suo marito Lan, Nynaeve mette da parte il proprio orgoglio e decide di chiedere aiuto a Cadsuane, guadagnandosi cos\u00ec l'apprezzamento anche delle Sapienti Aiel. Ma Cadsuane le chiede solo di ritrovare Perrin Aybara, una cosa che Rand per\u00f2 si rifiuta inizialmente di rivelarle. Quando successivamente Rand si reca a Far Madding per incontrare i sovrani delle Terre di Confine, Nynaeve lo induce a contenersi, mentre colto dalla rabbia, vorrebbe colpirli in modo distruttivo; perci\u00f2 Rand la ringrazia, dicendole finalmente dove si trova Perrin. Questo porta a far incontrare nuovamente Rand con il suo padre adottivo, Tam al'Thor, che si trovava proprio con Perrin. L'incontro tra padre e figlio si risolve quasi in un disastro, ma alla fine contribuisce a sbloccare la situazione psicologica di Rand.\nNel corso del Libro XIII Egwene, attraverso i sogni, richiama Nynaeve alla Torre Bianca, perch\u00e9 deve al pi\u00f9 presto sostenere il suo test per lo scialle. Prima di ritornare per\u00f2 Nynaeve incontra nuovamente Rand, che dopo aver riconosciuto i propri torti ed essersi scusato con lei, le raccomanda di non cambiare se' stessa, di mantenere la sua passione e la cura con la quale si preoccupa di chi a ha bisogno, in sostanza le chiede di non diventare un'altra Aes Sedai fredda e distaccata, lontana dalla gente comune. Inoltre, prima di partire, Nynaeve affronta le conseguenze di una Bolla di Male che ha colpito Tear e subito dopo, allarmata dalle allucinazioni di Naeff, scopre come rimuovere il residuo di follia, indotta nelle menti degli incanalatori maschi, a causa della contaminazione di \"saidin\" e che non era stata eliminata durante la \"pulitura di Saidin\" stesso. Il test per lo scialle che Nynaeve deve affrontare risulta particolarmente duro, perch\u00e9 alcune Aes Sedai operano apposta per farglielo fallire. Alla fine per\u00f2 viene superato, anche se di stretta misura per tre voti a quattro, con Nynaeve che ribadisce anche ostinatamente i propri punti di vista. Subito dopo Nynaeve si reca quindi da Myrelle, per farsi finalmente passare il legame di Lan. In seguito Egwene coinvolge l'amica nel piano per stanare Mesaana in \"Tel'aran'rhiod\", perci\u00f2 Nynaeve si scontra ed elimina diverse sorelle dell'Ajah Nera.\nAll'inizio del Libro XIV Nynaeve si trova a Merrilor, dove viene visitata inaspettatamente da Bayle Domon ed Egeanin, dopo averli rimproverati li spedisce da Egwene. Subito dopo guarisce Talmanes e poi con l'aiuto di Egwene, soccorre gli altri profughi di Caemlyn, conquistata dai Trolloc. Il giorno successivo partecipa alla riunione di Rand con i principali esponenti delle nazioni l\u00ec riunite ed assiste al ritorno di Moiraine, che riabbraccia commossa.\nAccompagna quindi Rand a Shayol Ghul, dove entra assieme a lui e a Moiraine nel Pozzo del Destino. L\u00ec dentro cerca di salvare Alanna, che Moridin ha catturato e colpito a morte per indebolire Rand; Nynaeve non riesce a salvarla, ma perlomeno rallenta a sufficienza il decesso, cos\u00ec che Rand non ne abbia alcun danno attraverso il legame da Custode che ha con l'Aes Sedai, che lo rilascia giusto in tempo. Poco dopo Nynaeve e Moiraine aiutano Rand a prendere il controllo del circolo creatosi con Moridin e Callandor, che permette di sigillare nuovamente Shai'tan fuori dal disegno. Quindi le due Aes Sedai trascinano fuori dal Pozzo i corpi dei due uomini. L\u00e0 fuori riabbraccia suo marito Lan che \u00e8 sopravvissuto eroicamente all'Ultima Battaglia; quindi Nynaeve cerca disperatamente di guarire il corpo di Rand, ma inutilmente, mentre invece Moridin sembra riprendersi. Assiste dunque ai funerali di Rand, ma sospetta che ci sia sotto qualcosa di strano, visto il comportamento tenuto da Min, Aviendha ed Elayne, che non paiono sconvolte dalla morte del loro amato. Si ripromette perci\u00f2 di torchiarle per bene, una volta che riuscir\u00e0 a cogliere il momento pi\u00f9 opportuno.\nPoteri e capacit\u00e0.\nNynaeve \u00e8 una delle incanalatrici pi\u00f9 potenti che esistano, supera o \u00e8 alla pari con alcune delle Reiette e ben poche altre donne sono pi\u00f9 forti di lei in \"Saidar\" (Sharina, Alivia, Graendal e Lanfear/Cyndane). Essendo una \"selvatica\" vale a dire una donna che ha iniziato ad incanalare senza l'istruzione fornita dalla Torre Bianca ed avendo avuto un blocco che l'ha rellentata per molto tempo, le mancano molte nozioni e le sue tessiture in molti campi, risultano rozze ed imprecise, per\u00f2 il suo potenziale per superare queste mancanze \u00e8 altissimo e Nynaeve migliora costantemente le sue capacit\u00e0 e conoscenze. Nynaeve ha inoltre due talenti particolari: ha inventato un nuovo metodo con le \"Tessiture di Guarigione\" (che utilizza tutti e cinque i poteri) e che \u00e8 pi\u00f9 efficace di quello tradizionale delle Aes Sedai (che usano solo Aria, Acqua e Spirito), grazie a questo \u00e8 stata capace di guarire dalla \"domatura/quietatura\", una cosa ritenuta impossibile fino ad allora; inoltre Nynaeve sa \"Ascoltare il Vento\" riesce cio\u00e8 a fare delle previsioni meteorologiche, questo talento ha anche per\u00f2 un connotato particolare, che le permette di capire quando un grande pericolo \u00e8 in avvicinamento. \nInoltre una volta Nynaeve ha saputo produrre spontaneamente una barra di \"Fuoco malefico\" una tessitura estremamente complessa da creare, senza aver prima avuto delle istruzioni al riguardo. In un'altra occasione Nynaeve ha dimostrato di saper \"leggere un ter'angreal\", quando Elayne invece non percepiva nulla, vale a dire che mentre Elayne sa riprodurre i \"ter'angreal\", Nynaeve ha il talento di saper capire, almeno in parte, a cosa servono (questo \u00e8 un talento che si presenta ancora pi\u00f9 forte in Aviendha). \nNel libro XII Nynaeve impara a rimuovere la compulsione e grazie a questo sviluppa le sue capacit\u00e0 nelle \"tessiture di analisi\", perci\u00f2 nel Libro XIII riesce a guarire i residui di pazzia rimasti nelle menti degli incanalatori maschi, dopo la \"pulitura di Saidin\"."}
{"id": "1389448", "revid": "124629199", "url": "https://it.wikipedia.org/wiki?curid=1389448", "title": "Palazzo di Caterina", "text": "Il palazzo di Caterina (, noto anche col nome di Grande Palazzo di Carskoe Selo) era la residenza estiva degli zar di Russia, eretta in stile rococ\u00f2 e facente parte del complesso architettonico di Carskoe Selo, nella citt\u00e0 di Pu\u0161kin a circa 25 km, o meglio 24 verste a sud-est di San Pietroburgo.\nL'edificio, iniziato ufficialmente nel 1717 su ordine dell'imperatrice russa Caterina I (da cui il nome), venne pi\u00f9 volte ricostruito nel corso del XVIII secolo sino a giungere alla forma attuale. Dopo il crollo della monarchia zarista, l'Unione Sovietica apr\u00ec il palazzo come museo. Durante la seconda guerra mondiale il palazzo fu gravemente danneggiato. Il suo recupero ha richiesto molti anni e ancora non \u00e8 terminato. Il ripristino \u00e8 oggi guidato dalla scuola di restauro di Leningrado su base strettamente scientifica.\nStoria.\nPrima del palazzo.\nLa creazione del palazzo di Caterina trae le proprie origini certamente da una struttura presente qui gi\u00e0 prima della costruzione del sito. Gi\u00e0 nell'antichit\u00e0 queste terre erano appartenute alla Russia che le aveva comprese nella regione di I\u017eora, ma nel XVII secolo esse erano state occupate dal Regno di Svezia che gi\u00e0 nelle proprie mappe indicava il sito col nome di \"Sarishoff\" o \"Saarismoisio\", che tradotto dal finlandese significa \"maniero su un punto elevato\", fatto che lascia chiaramente intuire come in precedenza qui vi fossero dei fortilizi per la difesa militare dell'area.\nImmediatamente dopo la fine della campagna della Neva nel 1702, il castello venne dato ad Alexander Menshikov che venne nominato governatore generale del territorio liberato, ma gi\u00e0 dal 24 giugno 1710 venne trasferito in propriet\u00e0 su ordine di Pietro il Grande alla sua futura moglie, Caterina (il loro matrimonio ufficiale ebbe luogo nel febbraio del 1712) con gi\u00e0 incluse le terre che andranno poi a costruire il nucleo del parco del palazzo.\nIl palazzo di Caterina I.\nNel 1717 Caterina I aveva chiesto all'architetto tedesco Braunstein di costruirle un palazzo per passare l'estate, ma gi\u00e0 nel 1743 l'imperatrice Anna chiese agli architetti Zemtsov e Kvasov di espandere il palazzo che oramai era dedicato alla zia Caterina.\nLa figlia di Caterina, Elisabetta, nuovamente trov\u00f2 lo stile della reggia sorpassato e nel maggio 1752, chiese al suo architetto di corte, l'italiano Rastrelli (progettista di parte della citt\u00e0 di San Pietroburgo e di molti edifici prestigiosi) di demolirla e sostituirla con un edificio ancor pi\u00f9 grandioso, in uno stile rococ\u00f2 \"flamboyant\". I lavori durarono circa 4 anni, e il 30 luglio 1756 l'architetto present\u00f2 all'imperatrice, a tutta la sua corte stupita e agli ambasciatori stranieri un nuovissimo palazzo con una facciata lunga ben 325 metri.\nElisabetta era ancora in vita, e gi\u00e0 l'edificio era molto famoso per le sue facciate estremamente lussuose: pi\u00f9 di 100 kg d'oro sono stati usati per decorare il sofisticato fronte di stucchi e le numerose statue sul tetto: ai tempi si vociferava che addirittura l'intero tetto fosse ricoperto d'oro. Questi particolari dorati brillarono sulla facciata del palazzo fino al 1773, anno in cui Caterina II fece rimpiazzare l'oro con delle dipinture verde oliva, abbastanza banali e monotone.\nIl palazzo si raggiunge attraversando un grande giardino alla francese: centro di questo giardino \u00e8 il padiglione dell'Hermitage, azzurro e bianco, a fianco al lago e progettato da Zemtsov nel 1744 e revisionato da Rastrelli solo un lustro dopo, e che trova il suo formale coronamento in una enorme statua dorata che rappresenta il ratto di Persefone.\nL'interno \u00e8 arredato con tavoli da pranzo equipaggiati da meccanismi montavivande: l'entrata principale \u00e8 fiancheggiata da due edifici di forma semicircolare e l'insieme ricorda vagamente piazza San Pietro, a Roma. Tutto il complesso \u00e8 separato dalla citt\u00e0 vera e propria di Tsarskoe Selo da una cancellata di ferro battuto decorata molto finemente.\nSebbene il palazzo sia comunemente associato a Caterina II, lei lo vedeva come un esempio di \"architettura di panna montata\" ormai fuori moda. Al momento della sua ascesa al trono, alcune statue del parco stavano per essere ricoperte d'oro, come la defunta zarina Elisabetta aveva ordinato, ma l'ordine che fu subito sospeso appena la nuova imperatrice venne a sapere quanto queste opere costassero; nelle sue memorie si dimostr\u00f2 sempre molto contraria alle stravaganze estremamente dispendiose di colei che la precedette sul trono.\nPer gratificare la sua passione per l'antico e l'arte neoclassica, Caterina chiam\u00f2 l'architetto scozzese Charles Cameron, che non solo rinnov\u00f2 l'interno di un'ala nello stile palladiano in voga in quel periodo, ma fece anche edificare gli appartamenti privati dell'imperatrice, un modesto esempio di stile greco chiamato \"le stanze d'ambra\", all'estrema sinistra dell'edificio principale. Conosciuto per i suoi elaborati decori in diaspro, l'appartamento venne progettato in modo da essere connesso alle altre opere di Cameron e, come Caterina impose, il parco venne trasformato in una specie di moderno parco dei divertimenti.\nIn seguito alla morte della zarina, nel 1796, al palazzo di Caterina il nuovo zar prefer\u00ec quello di Pavlovsk: i regnanti successivi preferirono soggiornare infatti al vicino castello di Alessandro, evitando, con due sole eccezioni, di farvi nuove aggiunte o modifiche, e trattandolo con il riguardo dovuto a un monumento alla ricchezze di Elisabetta e alla gloria di Caterina.\nNel 1817 lo zar Alessandro chiam\u00f2 Vasily Stasov perch\u00e9 rimodernasse alcuni degli interni del palazzo della nonna nello stile pi\u00f9 \"\u00e0 la page\" in quel periodo, lo stile impero. Circa 20 anni pi\u00f9 tardi, la cosiddetta \"scala Stasov\" rimpiazzava la vecchia scala circolare che portava alla cappella di palazzo: sfortunatamente, la maggior parte degli interni di Stasov, in particolar modo quelli costruiti durante il regno di Nicola, non sono stati restaurati dopo i saccheggi anche nella seconda guerra mondiale. Durante la Rivoluzione di Ottobre del 1917, infatti, il palazzo venne dapprima saccheggiato e successivamente si pens\u00f2 di convertirlo col parco in un museo da aprire al pubblico da parte delle autorit\u00e0 nazionali e in parte utilizzato come orfanotrofio, rinominando di conseguenza l'intero complesso nel 1918 come \"Detskoye Selo\" ovvero \"Villaggio dei bambini\". Il 9 giugno del 1918 venne ufficialmente inaugurato il museo. Nel 1937, per commemorare il 100\u00ba anniversario della tragica morte dello scrittore russo Alexander Pushkin che aveva studiato presso il vicino liceo istituito dallo zar Alessandro I, il villaggio venne cos\u00ec chiamato in suo onore. Nel gennaio del 1983 il palazzo e il parco ottennero lo \"status\" di parco nazionale e nel 1990 venne istituita la riserva nazionale di Tsarskoye Selo.\nDurante la ritirata che segu\u00ec l'assedio di Leningrado, l'esercito tedesco distrusse intenzionalmente buona parte del palazzo, lasciandolo come un guscio svuotato di quegli arredi che erano stati lasciati dai russi incaricati di nasconderli per preservarli. \nSoltanto una piccola parte \u00e8 stata salvata in questo modo, ma ha gi\u00e0 rivestito una grande importanza nel restauro del palazzo, terminato in quasi totalit\u00e0 per il tricentenario della citt\u00e0 nel 2003.\nIl palazzo.\nNonostante gli interni neoclassici di Stasov e Cameron siano meravigliosi esempi del gusto a cavallo tra il XVIII e il XIX secolo, questo palazzo \u00e8 conosciuto principalmente per la sua caratteristica \"enfilade\", chiamata \"Infilata Dorata\", che consiste sostanzialmente in un susseguirsi di stanze, comunicanti tra loro, lungo un unico asse. Inizia nella spaziosa sala da ballo, che ha uno stupendo soffitto dipinto e, attraverso una serie di numerose stanze pi\u00f9 piccole finemente decorate, termina nella riproduzione della camera d'ambra.\nLa sala da ballo, progettata da Rastrelli tra il 1752 e il 1756 con pareti bicolori, e utilizzata in caso di ricevimenti, pranzi importanti o anche balli in maschera, copriva un'area di circa 1000\u00a0m\u00b2: occupa l'intera ampiezza del palazzo e le finestre sulla facciata orientale guardano sul parco interno al palazzo stesso, mentre quelle ad ovest si affacciano sul piazzale antistante. Al tramonto, 696 lampade venivano accese sui candelieri che si trovano vicino agli specchi. La stanza adiacente, un piccolo spazio contemporaneo alla sala da ballo, sempre opera dell'italiano, con grandi porte finestre e finte porte a specchio per rendere lo spazio pi\u00f9 ampio e luminoso, \u00e8 decorata con stucchi dorati e fiori stilizzati, ispirata al mito greco del dio del sole e del dio dell'alba, Elio e Eos.\nDi fronte a questa stanza, dopo la scala principale, si trova la stanza da pranzo bianca, con una copia de il trionfo di Apollo, del XVI secolo di Guido Reni.\nC'\u00e8 poi la stanza dei ritratti, di un centinaio di metri quadri di superficie, le cui pareti sono ricoperte da grandi ritratti delle imperatrici Caterina I e II ed Elisabetta, come anche della sorella di Pietro il grande, Natalya, mentre il pavimento \u00e8 ricoperto di essenze pregiate. Il salotto di Alessandro, all'interno dell'appartamento privato dello zar, si differenzia dalle altre per le pareti completamente coperte di seta cinese: \u00e8 arredato anche con porcellane giapponesi, cinesi e tedesche.\nLa sala da pranzo verde, che aveva rimpiazzato un giardino di Rastrelli nel 1773, \u00e8 la prima stanza dell'ala nord del palazzo di Caterina, disegnata da Cameron per il futuro zar Paolo e la moglie. Tutta la stanza, con le sue mura color pistacchio, \u00e8 stata gravemente danneggiata in un incendio nel 1820, condividendo il destino degli arredi di Cameron: \u00e8 stata restaurata sotto la direzione di Stasov.\nIl parco.\nIl parco del Palazzo di Caterina \u00e8 suddiviso in due parti tra loro stilisticamente diverse: una si presenta in stile classico (vecchio giardino) mentre l'altra \u00e8 in stile inglese (nuovo giardino). Il vecchio giardino (chiamato anche giardino olandese) si dice sia stato progettato originariamente dallo stesso Pietro I, ma venne ad ogni modo completamente riformato dai maestri giardinieri Jan Roosen e Johann Vocht negli anni '20 del Settecento con una disposizione su tre terrazze proprio di fronte al palazzo. Nella medesima epoca venne creato anche lo specchio d'acqua presente nella terza terrazza chiamato \"Vangaza\" seguito poi dal Grande Stagno e dallo Stagno del Mulino (poi incorporato in un sistema di cascate dello Stagno Basso).\nA met\u00e0 del XVIII secolo, coi restauri di Bartolomeo Rastrelli, il giardino venne ingrandito e completamente rimodellato e ridecorato con la costruzione dell'Hermitage e della Grotta, oltre ad una collina artificiale. Nel Grande Stagno venne costruita la Lusthaus (padiglione dei divertimenti) su un'isola artificiale a cui venne data forma esagonale. Negli anni '70 del medesimo secolo, inoltre, Vasily Neyelov e suo figlio Ilya costruirono il giardino del complesso dell'Ammiragliato. Il canale che si estende longitudinalmente nel mezzo del giardino (Cascata) incorpora dodici vasche in tutto.\nNel contempo venne creato anche il giardino all'inglese nell'area a sud del palazzo attorno al Grande Stagno. Il lavoro inizi\u00f2 sotto la supervisione di Vasily Neyelov e venne completato dal maestro giardiniere inglese John Bush. Oggi parte del giardino nuovo, il Grande Stagno venne rimodellato e convertito in un lago; le linee rettangolari dello Stagno Basso vennero ammorbidite. Sulla terza terrazza venne creato lo Stagno della Mezzaluna, che qui rimase sino alla ricostruzione di questa parte del parco negli anni '60 del Novecento. All'epoca di massimo splendore del palazzo, le pozze d'acqua occupavano un quinto dell'intero terreno del parco ed uno dei suoi elementi pi\u00f9 significativi, arricchito recentemente dalla presenza di un gran numero di cascatelle realizzate sfruttando alture naturali ed artificiali.\nCaterina II volle decorare il giardino con una serie di monumenti che commemorassero i momenti storici della storia della Russia e per questo, ad esempio, realizz\u00f2 un monumento per la vittoria dei russi sui turchi nella guerra tra gli anni '70 e '80 del Settecento, oltre alle colonne di Morea e Crimea, l'Obelisco di Kagul, il Chiosco Turco e la Cascata Turca (detta anche Cascata Rossa).\nIl gusto raffinato dell'imperatrice si dimostr\u00f2 anche nel padiglione delle Terme Fredde con la Sala d'Agata, la Galleria Gameron, la Sala dei Concerti e altre strutture classiche. La costruzione di elementi in ferro come lo splendido cancello gotico sono la testimonianza pi\u00f9 tangibile dell'alto livello artigianale raggiunto dall'industria russa dell'epoca, tramutando quindi anche il giardino da mero luogo di piacere a vetrina aperta sulla societ\u00e0 russa dell'epoca.\nAll'inizio del XIX secolo, nuovi monumenti vennero apportati come la porta \"ai miei camerati\" dedicata alla vittoria su Napoleone e la costruzione del padiglione del Bagno Turco. Nel 1865, infine, venne realizzata una fontana di marmo e un pergolato di stile italiano."}
{"id": "1389450", "revid": "1086846", "url": "https://it.wikipedia.org/wiki?curid=1389450", "title": "Societ\u00e0 Sportiva Lazio 2000-2001", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2000-2001.\nStagione.\nCon la duplice conquista di Campionato e Coppa Italia nella stagione 1999-2000, la Lazio inizia l'anno calcistico dalla finale di Supercoppa italiana contro l'Inter, che viene battuta per 4-3.\nDopo aver vinto il primo trofeo ufficiale, la Lazio entra per\u00f2 in crisi di risultati in campionato: a influire \u00e8 l'annuncio del tecnico Eriksson di avere sottoscritto un accordo con la FA per allenare la nazionale inglese di calcio a partire da luglio 2001. Il calo di rendimento coincide con la sconfitta nel derby il 17 dicembre (autorete decisiva di Negro), e con quella contro il Napoli del 7 gennaio.\nPochi giorni dopo, Eriksson decide di dimettersi e il presidente Cragnotti chiama in panchina Dino Zoff. Il cambio di allenatore e la prolificit\u00e0 del centravanti Crespo, acquistato durante il mercato estivo, consentono ai biancocelesti di recuperare punti e chiudere il campionato al terzo posto, dietro alla Roma, vincitrice del torneo, e alla Juventus.\nIn Champions League, la squadra non supera la seconda fase a gruppi, anche per via delle tre sconfitte iniziali consecutive. Altrettanto deludente il cammino in Coppa Italia con l'eliminazione nei quarti di finale per mano dell'Udinese.\nMaglie e sponsor.\nLo sponsor tecnico per la stagione 2000-2001 rimane Puma, mentre lo sponsor ufficiale cambia e diventa Siemens Mobile.\nOrganigramma societario.\nArea direttiva\nArea tecnica\nCalciomercato.\nSessione unica.\nIl calciomercato durante la stagione 2000-2001 rimase aperto in un'unica sessione dal 1\u00ba luglio 2000 al 31 gennaio 2001.\nStatistiche.\n\"Statistiche aggiornate al 17 giugno 2001\"."}
{"id": "1389457", "revid": "110157", "url": "https://it.wikipedia.org/wiki?curid=1389457", "title": "Eratostene (montagna sottomarina)", "text": "Eratostene \u00e8 un rilievo sottomarino localizzato nel Mediterraneo Orientale approssimativamente 100 km a sud di Cipro. \u00c8 stato battezzato in onore del grande geografo ellenistico Eratostene di Cirene.\nGeografia.\n\u00c8 una piattaforma sottomarina di grandi dimensioni, 120 km circa in lunghezza e 80 km in larghezza. La sommit\u00e0, appiattita, giace alla profondit\u00e0 di 690 m sotto il livello del mare e si eleva 2000 m sopra il fondale marino circostante, che \u00e8 posto pertanto alla profondit\u00e0 di 2700 m e fa parte dell'omonima Piana abissale. \u00c8 di forma ellittica con l'asse maggiore orientato in direzione nordovest-sudest.\nGeologia.\nRecenti studi fanno ipotizzare che la nascita di Eratostene sia correlata alla separazione del margine continentale nordafricano durante l'era Mesozoica. \nDopo l'inizio dell'afflusso di acqua nel Cretaceo inferiore, il rilievo fu sommerso completamente nel Cretaceo superiore, durante genesi degli ofioliti dei monti Troodos (Cipro) parte della crosta oceanica del Neotetide meridionale adiacente a Gondwana. Il seamount rimase sommerso durante il Maastrichtiano e Paleogene, per sollevarsi di nuovo a partire dal Miocene. \nL'Eratostene era emerso durante il periodo Messiniano, in cui il Mar Mediterraneo era essiccato. Durante i periodi Neogene-Pleistocene, la crosta oceanica del Bacino di Levante sprofondava lungo il confine settentrionale della placca, tra Cipro ed Eratostene. \nDurante il Pliocene-Pleistocene Eratostene sub\u00ec un'ulteriore intensa \"subsidenza\" per l'iniziale collisione con Cipro, e questa collisione fu associata inoltre col \"sollevamento\" della parte meridionale di Cipro. Questo processo combinato di abbassamento e sollevamento che giustappongono il margine dell'Eratostene alla litosfera oceanica di Cipro \u00e8 considerato un notevole esempio di ofioliti da incipiente obduzione."}
{"id": "1389459", "revid": "1543377", "url": "https://it.wikipedia.org/wiki?curid=1389459", "title": "Emily Jacir", "text": "Biografia.\nNata a Betlemme nel 1972, attualmente vive e lavora tra Roma e Ramallah.\nUtilizza vari medium, tra cui la fotografia, il video, l'audio, l'installazione. Uno dei suoi temi principali \u00e8 il conflitto israelo-palestinese.\nIl 17 ottobre 2007 ha vinto il Leone d'Oro per un artista under 40 presente alla mostra centrale internazionale o in una partecipazione nazionale alla 52\u00aa Biennale di Venezia.\nIl lavoro di Emily Jacir abbraccia un'ampia gamma di ambiti e di media - film, fotografia, installazioni, performance, video, interventi pubblici, scrittura e suono.\nDal 1994 Jacir ha esposto in Europa, America e nel Mondo Arabo. Ha avuto mostre personali al Beirut Art Center (2010), al Guggenheim Museum di New York (2009), al Kunstmuseum di St. Gallen (2008). Ha partecipato a documenta (13) (2012); a diverse Biennali di Venezia - 51\u00b0 (2005), 52\u00b0 (2007), 53\u00b0 (2009), 54\u00b0 (2011);\nalla 15\u00aa Biennale di Sydney (2006); alla Biennale 7 di Sharjah (2005); alla 8\u00aa Biennale di Istanbul (2003).\nHa ricevuto il Leone d'oro alla 52\u00aa Biennale di Venezia (2007); il Prince ClausAward dal Prince Claus Fund all'Aia (2007); il Hugo Boss Prize al Guggenheim Museum di New York (2008); l'Alpert Award in the Arts (2011) dalla Herb Alpert Foundation e California Institute of the Arts.\nNel 2003 O.K Books, Vienna, ha pubblicato \"belongings\", una monografia con una selezione dei lavori di Jacir dal 1998 al 2003. La sua seconda monografia \u00e8 stata pubblicata nel 2008 da Verlag Fur Moderne Kunst, Norimberga, e nel 2012 Buchhandlung Walther K\u00f6nig, Colonia, ha pubblicato \"ex libris\", dal progetto esposto a documenta (13).\nNel 2012 Jacir ha fatto parte della Giuria del Festival internazionale del Cinema di Berlino - sezione Shorts, della Giuria del Festival internazionale del Film di Roma - sezione CinemaXXI, e del Comitato di selezione del Cda-Projects Grant for Artistic Research and Production, Istanbul.\nJacir \u00e8 professore alla International Academy of Art Palestine di Ramallah dall'apertura nel 2006 e da allora fa parte del Consiglio Accademico. Ha partecipato al Comitato Curricolare del Home Workspace Program a Beirut nel 2010-2011 e ha diretto il primo anno di attivit\u00e0 (2011-2012), stabilendo il curriculum e la\nprogrammazione. \u00c8 nel Consiglio Direttivo della Civitella Ranieri Foundation (PG).\nMusei.\nElenco dei musei che espongono o hanno esposto opere dell'artista:"}
{"id": "1389461", "revid": "78273", "url": "https://it.wikipedia.org/wiki?curid=1389461", "title": "Monte Marsili", "text": ""}
{"id": "1389479", "revid": "316629", "url": "https://it.wikipedia.org/wiki?curid=1389479", "title": "Michelangelo Valentini", "text": "Biografia e opere.\nAllievo di Leonardo Leo, come egli stesso dichiara in una lettera del 1744 (ma tale affermazione non \u00e8 provata), ebbe una carriera brillante, forse aiutato dalla notoriet\u00e0 di sua sorella Regina, a quei tempi famosa cantante, sposata all'impresario Piero Mingotti. Nel febbraio del 1744 tent\u00f2 senza fortuna di ottenere la carica di organista della Cappella Reale Napoletana.\nDebutt\u00f2 come operista nell'inverno del 1745 al Teatro Nuovo di Napoli con l'opera buffa \"Il Demetrio\". Segu\u00ec nel 1748 la messa in scena de \"La villana nobile\" al Teatro dei Fiorentini. Compose poi per diversi teatri d'Italia, riscuotendo sempre notevoli successi, in particolare a Bologna nel 1753 con \"La Clemenza di Tito\" ed al Teatro regio di Torino nel 1756 con il \"Solimano\" diretto da Giovanni Battista Somis. Vista la positiva accoglienza, Valentini, nel medesimo anno, ripropose il \"Solimano\" al Teatro San Carlo di Napoli, ma l'opera fu un insuccesso ed egli non torn\u00f2 pi\u00f9 nella citt\u00e0 partenopea. Tra il 1753 e il 1761 scrisse altre opere per alcune citt\u00e0 dell'Italia settentrionale.\nNel 1768, dopo i lavori di restauro, fu riaperto il Teatro della corte di Modena, e per l'inaugurazione fu messa in scena \"La Clemenza di Tito\" (forse rinnovata rispetto alla rappresentazione bolognese del 1753).\nNon si ha notizia di eventuali cariche da lui ricoperte, n\u00e9 di riconoscimenti ufficiali.\nMichelangelo Valentini non fu un compositore particolarmente prolifico; oltre alle opere liriche citate, di lui ci sono giunte solo alcune composizioni, principalmente arie.\nNulla si sa degli ultimi anni della sua vita, n\u00e9 dell'anno e del luogo della sua morte."}
{"id": "1389487", "revid": "59912", "url": "https://it.wikipedia.org/wiki?curid=1389487", "title": "Episodi di Alfred Hitchcock presenta (serie televisiva 1955) (prima stagione)", "text": "La prima stagione della serie televisiva Alfred Hitchcock presenta \u00e8 composta da 39 episodi, trasmessi tra il 1955 e il 1956.\nSe la colonna \"Titolo italiano\" \u00e8 vuota, vuol dire che l'episodio non \u00e8 mai stato trasmesso n\u00e9 pubblicato in italiano.\nVendetta.\nTrama.\nElsa Spann, ex ballerina con alle spalle un esaurimento nervoso, vive con il marito Carl in una roulotte.\nMentre \u00e8 sola, la donna subisce un'aggressione. Successivamente, in strada, indica un uomo come l'autore\ndell'aggressione e il marito compie la sua vendetta.\nPresentimento.\nTrama.\nKim, un giovane ragazzo, torna a casa da Parigi dopo quattro anni di assenza. Al ritorno, per\u00f2, ha lo strano presentimento che ci sia qualcosa di strano. Infatti la sorella Susan, poco tempo dopo, lo informa che suo padre, Greg, \u00e8 deceduto per infarto poco dopo la sua partenza per Parigi mentre giocava a tennis. Kim non \u00e8 per\u00f2 convinto sulla causa della morte e vuole riesumare il cadavere, sepolto in una baita di montagna di sua propriet\u00e0. Ma quando raggiunge la locazione appare la sorella Susan che lo informa che \u00e8 stato lui a uccidere il padre, in un impeto di ira, e che tutti i compaesani hanno cercato di dimenticarlo e di farglielo dimenticare.\nGrilletti al guinzaglio.\nTrama.\nRoss, accusato di esser scappato per non perdere una partita a poker nel saloon della citt\u00e0, si rifugia all'osteria dell'anziana Maggie, la quale non vuole che accada qualcosa nel suo locale. Matt e Ross, infatti, hanno deciso di sfidarsi a duello proprio l\u00ec, a mezzogiorno in punto. L'orologio appeso ad una parete del locale, improvvisamente, si ferma a meno di un minuto dall'ora prestabilita, e i due se ne vanno. Il marito di Maggie le far\u00e0 poi notare che bastava solamente muovere il pendolo per far riattivare l'orologio.\nNon tornare viva.\nTrama.\nUn signore, disoccupato e in problemi finanziari, si mette d'accordo con la moglie Ivy di farla scomparire per sette anni allo scopo di far credere che sia morta per ricevere 25.000$ dall'assicurazione. La donna si trasferisce a San Francisco, ma un ispettore di polizia crede che l'uomo abbia ucciso la moglie e sepolta chiss\u00e0 dove. Dopo 7 anni Ivy ritorna, ma con una terribile notizia: vuole chiedere il divorzio al marito e vuole 15.500$ per rifarsi una vita a San Francisco. L'uomo non sopporter\u00e0 questa idea, e la uccider\u00e0 veramente, nascondendo il cadavere nel giardino. Ma l'ispettore di polizia, come ogni anno, rivolter\u00e0 la terra del giardino, ma questa volta avr\u00e0 completato il suo amato obiettivo: ritrovare il cadavere di Ivy.\nNell'aria rarefatta.\nTrama.\nDiana Winthorp e sua madre sono appena arrivate a Parigi dopo un viaggio in India. La signora anziana, scesa dal calesse, si sente improvvisamente stanca e decide di andare subito a riposarsi nella stanza riservata dell'albergo, la 342. Le condizioni peggiorano, per\u00f2, e Diana chiama un dottore, il quale le dice che sua madre ha la febbre ma che egli non ha con s\u00e9 le medicine e che le farmacie sono tutte chiuse. Il dottore afferma che sua moglie \u00e8 capace di preparare il necessario e Diana raggiunge in fretta l'abitazione dei coniugi. Passano due ore. Diana ritorna in albergo, ma sembra che tutti si siano dimenticati di lei e di sua madre. Anche la stanza 342 ora si scopre che \u00e8 occupata da tre giorni. Considerata come stressata, Diana viene portata da uno psicologo, il quale non \u00e8 convinto della misteriosa scomparsa della madre della ragazza. Diana ricorda perfettamente l'arredamento della stanza e vuole vederla a tutti i costi. Arrivata sul luogo, per\u00f2, tutto \u00e8 cambiato. Ma Diana si accorge che alle pareti c'\u00e8 della carta da parati, e la strappa via, rivelando la pittura originale. Si verr\u00e0 poi a sapere che la madre aveva contratto in India la peste bubbonica, che le due ore necessarie per i preparativi medici non erano altri che un pretesto per trasportare via al pi\u00f9 presto la signora e che la stanza era stata cambiata e chiusa al pubblico (inventando che fosse riservata) per evitare delle infezioni.\nSalvataggio.\nTrama.\nLuise Williams fugge da Springfield e dal suo fidanzato Dan per rifugiarsi dall'amante, Tim. Dan, per\u00f2, la rivuole indietro a tutti i costi, e sta per arrivare in citt\u00e0. Luise cerca aiuto sia da Tim sia dal proprietario di un locale, ma entrambi rifiutano. Una sera Dan arriva, e propone alla donna di lasciarsi senza combinare guai, dandole i soldi sufficienti per aprirsi una sartoria. Vari mesi dopo Dan ritorna, e scopre che Tim ha proposto a Luise di sposarla. Dan, preso dalla gelosia, uccider\u00e0 Luise.\nCrollo nervoso.\nTrama.\nWilliam, il capo di una grande azienda, licenzia in tronco e senza troppe preoccupazioni un anziano dipendente. Nel pomeriggio, il capo, mentre guida per le strade di campagna, \u00e8 vittima di un grave incidente, dopo essersi scontrato con una macchina agricola. William si sveglia, riesce a ragionare, a ricordare per\u00f2 non riesce a muoversi; il suo corpo \u00e8 bloccato nella macchina, il volante gli preme sotto il mento, forse si \u00e8 rotto l'osso del collo. Con grandissimi sforzi di volont\u00e0, William riesce a far muovere il suo dito mignolo della mano; felice di questo suo traguardo, aspetta impazientemente le prossime persone che passeranno di l\u00ec, cos\u00ec muovendo il dito potranno notarlo.\nLa nostra cuoca \u00e8 un tesoro.\nTrama.\nLa cuoca dei Montgomery \u00e8 veramente un tesoro. Prepara i pasti, si preoccupa che tutti i componenti della famiglia mangino a sufficienza, fa attenzione al padrone di casa che sta per rovesciare il latte sul giornale appena arrivato... \u00c8 cos\u00ec un tesoro da sapere tutto sulle relazioni extraconiugali della signora Montgomery, ma di non essere a conoscenza che sta per essere scambiata per un'assassina che avvelena le giovani e belle padrone di casa.\nScommessa azzardata.\nTrama.\nCharles, scommettitore ai cavalli, viene a sapere dal giornale che si cerca un autista, preferibilmente londinese, per un viaggio in auto fino a San Francisco. Sapendo che la paga \u00e8 buona Charles coglie la palla al balzo e si mette in moto verso la California accompagnato da un certo signor Hendrix, che porta con s\u00e9 un'interessante valigetta contenente dei documenti che gli farebbero fruttare molti soldi. Il giocatore, per\u00f2, non vuole lasciare una simile fortuna nelle mani di quell'uomo, e una sera, con il pretesto di accamparsi in una strada in mezzo al deserto, fingendo di essersi perso, lo investe con l'automobile e ruba la valigia. Arrivato a San Francisco consegna i documenti ad un certo signor Knox, fingendosi Hendrix, il quale per\u00f2 gli dice che il vero signor Hendrix \u00e8 stato assassinato. Charles si sente perduto, e confessa di averlo ucciso. Ma il sergente Baker non vuole credergli, perch\u00e9 dice che Hendrix \u00e8 stato assassinato a colpi di pistola a New York pi\u00f9 di un mese fa. Si viene cos\u00ec a capire che l'uomo con la valigia era un omicida e che Charles non ha fatto altro che aiutare la legge a catturarlo, seppur uccidendolo, e che verr\u00e0 ricompensato. L'episodio si chiude con la risata incredula del giocatore.\nIl caso del signor Pelham.\nTrama.\nIl signor Pelham ha un grave problema: quando arriva a casa dal lavoro, Petersen, il maggiordomo, dice che fino a pochi minuti prima egli era l\u00ec, e quando va a lavorare trova gi\u00e0 i documenti firmati. Cosa accade? E perch\u00e9 nella sua camera c'\u00e8 un doppione dei suoi abiti e delle chiavi di casa? E perch\u00e9 quando un giorno torna a casa trova un suo sosia?\nIl testimone colpevole.\nTrama.\nI signori Verber non sono una coppia felice. Non lo sono mai stati, nemmeno dopo la nascita del loro primogenito. Una sera, per\u00f2, i due litigano orribilmente, e il giorno dopo il marito scompare. Dopo tre giorni non v'\u00e8 traccia dell'uomo e la signora Crane, moglie di un negoziante, che abitano al piano sottostante, chiama la polizia, e il Detective Halloran comincia a investigare. Perquisendo tutto il condominio si arriva anche alle cantine, e l\u00ec, nascosta dietro l'ascensore, c'\u00e8 una carrozzina, e al suo interno...\nBabbo Natale e il ragazzo della Decima strada.\nTrama.\nUn ladro viene rilasciato pochi giorni prima di Natale, ma a una condizione: che faccia del volontariato per i bambini del circondario, vestendosi da Babbo Natale. Un giorno incontra un bambino, il quale non crede al suo travestimento, e lo sfida: se riuscir\u00e0 a regalargli un jet-giocattolo, allora sapr\u00e0 che egli \u00e8 il vero Babbo Natale. Cos\u00ec il ladro ruber\u00e0 l'aeroplano e lo porter\u00e0 al bambino, proprio la Vigilia di Natale.\nIl vaso di Cheney.\nTrama.\nMartha Cheney, anziana e invalida superstite di una ricca famiglia, vuole proteggere a tutti i costi un vaso antichissimo appartenuto ai suoi avi. Lyle Endicott, il curatore di un museo, desidera prendere l'oggetto alla signora, e le scriver\u00e0 una lettera per avvicinarvisi sempre pi\u00f9.\nUna pallottola per Baldwin.\nTrama.\nDopo essere stato licenziato, Mr. Stepp uccide a colpi di pistola il suo capo, ma al ritorno in ufficio quest'ultimo \u00e8 misteriosamente vivo senza alcun ricordo dell'incidente...\nScambio.\nTrama.\nL'ispettore Al sta tenendo d'occhio da ormai molto tempo Sam Dunleavy, un affiliato malavitoso, nella Chicago del 1920, ma non ha le prove per incastrarlo. Sam vuole uccidere la sua fidanzata, Goldie, una ballerina, perch\u00e9 accusata di tradimento. Si avvale cos\u00ec della collaborazione del suo capo, Barney, che gli fornir\u00e0 un alibi, fingendo di fare una partita a poker, in una stanza chiusa sul retro dell'edificio, e gli mostrer\u00e0 un passaggio segreto, posto in una cabina telefonica, che immette all'esterno del locale. Sam si intrufola nell'appartamento di Goldie, armato di una pistola, pronto per ucciderla, ma lei si salva dicendo di aver chiamato suo figlio Dunleavy. Il malavitoso torna dal boss, il quale incidentalmente si spara un colpo di pistola, perch\u00e9 stava lucidando quest'ultima, e l'ispettore Al pu\u00f2 finalmente arrestare Sam con l'accusa di omicidio, trascorrendo il resto dei suoi giorni nella prigione di San Quintino.\nBisogna avere fortuna.\nTrama.\nSam Cobbett \u00e8 appena evaso da un penitenziario e la polizia \u00e8 gi\u00e0 sulle sue tracce, mettendo alle sue costole un elicottero. Durante la sua fuga incontra una fattoria e decide di prendere in ostaggio la sua occupante, Mary Schaffner. Dopo avere cucinato delle uova per Sam, Mary \u00e8 obbligata a rispondere al telefono che squilla: \u00e8 la figlia di Maude, la sua migliore amica, che le dice che verranno a trovarla. La bambina intuisce per\u00f2 che c'\u00e8 qualcosa di strano nella voce della donna, e lo riferisce alla madre, che avviser\u00e0 la polizia. Alle sei in punto, l'uomo viene catturato dai funzionari.\nLa sorella maggiore.\nTrama.\nUna giornalista, Nell Cutt, si presenta, vari anni dopo la tragedia, a casa delle sorelle Borden, convinta di voler scoprire la verit\u00e0. Emma, la sorella maggiore, \u00e8 decisa ad andare via da Fall River lasciando cos\u00ec sola Lizzie, accusata di avere ucciso i propri genitori. La giornalista viene proprio scacciata da quest'ultima, dopo aver intuito che l'arma del delitto, un'ascia, era stata nascosta dietro il camino. Lizzie vuole sbarazzarsi dell'oggetto, ma ecco che entra la sorella, e durante il discorso si viene a sapere che l'assassina \u00e8 Emma e che Lizzie l'ha protetta per tutti questi anni. La sorella maggiore lascia la casa proprio mentre entra ancora la giornalista, che intuisce la verit\u00e0, ma Lizzie, brandendo l'ascia, la minaccia, e cos\u00ec Nell Cutt terr\u00e0 per s\u00e9 stessa la scoperta.\nLa morte in vendita.\nTrama.\nDue negozianti in pensione, il signor Foxe e Shaw, hanno scoperto che quando la temperatura raggiunge i 92 gradi Fahrenheit si \u00e8 pi\u00f9 propensi a commettere un omicidio rispetto a quando fa meno caldo.\nI derelitti.\nTrama.\nLa famiglia Cowell non ha abbastanza denaro per vivere. \u00c8 tutta colpa di Herta, che spende troppo, e di Alfred Sloane, socio in affari di Ralph Cowell, che ora gli chiede il 15% delle quote. Ma Ralph ha trovato una soluzione. E cos\u00ec, una sera, strangola il socio con la propria sciarpa e abbandona il cadavere su una panchina. Non ha tenuto conto di due cose, per\u00f2: ha dimenticato un promemoria, nel quale \u00e8 scritto che deve al suo socio le quote, nel portasigarette del morto e si \u00e8 fatto vedere da due senzatetto, i quali non perdono l'occasione per ricattarlo.\nE cos\u00ec mor\u00ec Riabouchinska.\nTrama.\nIl signor Silver viene ucciso in un teatro. John Fabian, ventriloquo, \u00e8 accusato dell'omicidio, ma la sua bambola, Riabouchinska, riveler\u00e0 il nome dell'assassino.\nSalvacondotto.\nTrama.\nDurante un viaggio in treno verso un paese dell'Est Europa, la giornalista americana Mary Prescott far\u00e0 molte conoscenze di personaggi piuttosto singolari, come il professor Klopka o il sergente Jan Gubak, che gli racconteranno la propria storia.\nIl posto delle ombre.\nTrama.\nRay Clements si reca sotto falso nome, quello dell'amico Answer, in un monastero per vendicarsi di Rocco, che si \u00e8 nascosto nell'edificio, perch\u00e9 gli ha sottratto 15.000 dollari. Padre Vincente, il monaco pi\u00f9 importante, scopre la vera identit\u00e0 del giovane e lo sorprende nell'atto di uccidere l'altro ragazzo. Lo ferma e lo riaccompagna alla stazione ferroviaria. Ray Clements incontra l\u00ec Answer, che ha scoperto tutta la faccenda, il quale gli spara, ferendolo allo stomaco. Ma il ragazzo riesce a prendere la sua pistola e uccide l'aggressore. Ferito, si dirige verso il monastero dove Fratello Gerard lo aiuter\u00e0 e lo nasconder\u00e0 dalla polizia che ha gi\u00e0 scoperto l'omicidio. Poco prima di morire, Padre Vincente gli riveler\u00e0 che Rocco era morto poco prima che lui arrivasse l\u00ec la prima volta.\nCi rivedremo a Natale.\nTrama.\nLa signora Carpenter \u00e8 veramente insopportabile: in casa deve sempre comandare lei. Il povero marito, Herbert, sta diventando quasi pazzo a forza di vivere con lei. Tant'\u00e8 che le ha gi\u00e0 scavato la fossa, in cantina, fingendo di creare una cella per il vino nel pavimento. Cos\u00ec un giorno, mentre la donna \u00e8 chinata per osservarla, Herbert la stordisce con un bastone e la seppellisce viva. Decide di trasferirsi da New York a Los Angeles, dicendo di essersi trasferito per motivi di lavoro, e che torner\u00e0 solamente a Natale. Un giorno, per\u00f2, gli viene recapitato un documento nel quale viene specificato che erano stati richiesti degli scavi nella cantina per creare una cella per il vino nel pavimento dalla moglie defunta, a sua insaputa.\nIl delitto perfetto.\nTrama.\nTemendo d'essere lasciati fuori dal testamento della zia Rosalie, i fratelli Tallendier si organizzano per mettere le mani sull'eredit\u00e0.\nC'era una volta una vecchia.\nTrama.\nMonica Laughton \u00e8 un'anziana e ricca signora, ma piuttosto eccentrica, tant'\u00e8 che molti pensano che non sia molto normale. I signori Bramwell, giovani coniugi, hanno scoperto che il furto \u00e8 il loro lavoro e decidono di attirare nella trappola anche la signora Laughton. Il denaro per\u00f2 non si trova da nessuna parte e la padrona di casa non fa altro che parlare con delle persone invisibili, che solo lei riesce a vedere. Nella villa non c'\u00e8 nemmeno cibo e i due ladri cominciano ad alterarsi. La sera, Frank Bramwell, brandendo un coltello a serramanico, minaccia Monica Laughton di uccidere lei e tutti gli invisibili presenti se non gli avesse rivelato l'ubicazione del denaro. La donna dice di aspettare fino a domattina. I due coniugi si svegliano alle 7 e si dirigono subito in cucina, dove la signora ha preparato delle deliziose tartine. Le divorano avidamente, non aspettandosi le conseguenze: i due infatti moriranno, perch\u00e9 il cibo era avvelenato. E quando il lattaio chieder\u00e0 il conto alla signora, ella gli riveler\u00e0 l'ubicazione del denaro: la borsetta dalla quale non si separa mai.\nChi \u00e8 stato.\nTrama.\nAlexander Arlington, defunto scrittore, viene a scoprire che \u00e8 stato ucciso. Verr\u00e0 rimandato sulla Terra per scoprire l'omicida, ma ha solo due giorni di tempo.\nCercasi aiutante.\nTrama.\nIl signor Crabtree, 52 anni, sposato da 27 con Laura, ha urgente bisogno di denaro per la moglie malata, che richiede trattamenti e un'operazione costosissimi. Finalmente, un giorno, un dirigente lo chiama al telefono dicendo che ha trovato un lavoro per lui come giornalista. Dovr\u00e0 scrivere articoli di vario genere e ricever\u00e0 100 dollari a settimana. Il signor Crabtree accetta e il giorno dopo si reca nel suo ufficio, che si trova ai piani alti di un grattacielo. Dopo un mese viene a trovarlo un signore misterioso, del quale non si conosce nulla, nemmeno il nome, e che dice di essere il suo capo. Lo informa che tutti gli articoli che ha scritto li ha bruciati, perch\u00e9 a lui non interessavano, il suo scopo era un altro: trovare una persona adatta per uccidere il primo marito della moglie attuale, che si credeva fosse morto, e che ora lo ricatta. Dice, inoltre, al signor Crabtree, che non ha altra scelta, perch\u00e9 altrimenti sua moglie morir\u00e0. Il giorno seguente nell'ufficio si presenta un uomo che dice di essere venuto l\u00ec per ritirare dei soldi. Il signor Crabtree capisce che \u00e8 lui il bersaglio, ma all'ultimo momento si arrabbia, comincia a gridare, e in un impeto di ira scaraventa fuori dalla finestra aperta l'uomo. Il dirigente senza nome vede l'uomo precipitare, capisce che il lavoro \u00e8 stato fatto, e mette in una cassetta della posta una busta, indirizzata a Crabtree, che contiene un anno di stipendio. Chiama al telefono l'omicida e lo mette al corrente che non ha pi\u00f9 bisogno di lui, che pu\u00f2 vivere felice, e che il suo nome non \u00e8 mai esistito in quel grattacielo. Pochi minuti dopo, per\u00f2, si presenta nell'ufficio un altro uomo che chiede anch'egli i soldi del ricatto. Il povero signor Crabtree capisce di aver ucciso la persona sbagliata, e dice all'uomo che non sa nulla del denaro e che l\u00ec non \u00e8 mai esistita nessuna persona che porta il suo nome.\nRitratto di Jocelyn.\nTrama.\nMark e Debbie Halliday, giovani coniugi, stanno festeggiando il loro primo anniversario di matrimonio e il marito ha deciso di regalarle un ritratto raffigurante lei. Quando vanno a ritirarlo, per\u00f2, hanno una sorpresa: il dipinto \u00e8 sbagliato, perch\u00e9 il soggetto \u00e8 Jocelyn, la prima moglie di Mark, scomparsa da cinque anni. Il giorno dopo, il marito si dirige subito da Jeff Harrison, il proprietario della galleria d'arte. Non sa spiegare nemmeno lui l'accaduto, ma gli rivela di aver ricevuto due anni fa una lettera da Jocelyn: era a Shell Harbour, e diceva di non aver mai amato Mark. I due si dirigono proprio in quella localit\u00e0 e non solo ricevono in affitto la casa dove Jocelyn e Mark trascorrevano le vacanze, ma trovano anche i fiori preferiti della moglie, il suo cappotto, e un busto che la raffigura. Viene pi\u00f9 tardi a ritirare il busto un certo Arthur Clymer, dicendo che \u00e8 uno dei suoi primi lavori. Afferma anche di avere avuto un soggetto vero: Jocelyn. Mark Halliday, incuriosito, gli fa visita la sera e chiede di voler vedere Jocelyn. Clymer per\u00f2 dice, dopo varie minacce, di averla uccisa e sepolta nel giardino. Ma Mark Halliday risponde che non pu\u00f2 esser vero, perch\u00e9 \u00e8 stato lui stesso ad averla uccisa, cinque anni prima. Dopo una breve lotta, Jeff Harrison compare sul luogo armato di pistola e la punta contro Mark. Arthur Clymer si rivela in verit\u00e0 essere un agente di polizia, che non riusciva a trovare le prove per incastrare il signor Halliday dell'omicidio di Jocelyn.\nIl mondo ordinato di Mr. Appleby.\nTrama.\nLaurence Appleby \u00e8 un commerciante di antiquariato molto ordinato, e guadagna molto denaro. Un giorno, per\u00f2, decide di uccidere la moglie, e cerca di trovare il modo pi\u00f9 perfetto per farlo: toglierle un tappeto dai piedi mentre ci cammina sopra.\nMai pi\u00f9.\nTitolo originale: \"Never Again\"\nTrama.\nKaren, una donna con problemi per l'alcool, si risveglia in un ospedale. Cercher\u00e0 di ricostruire cosa \u00e8 accaduto la sera prima.\nIl gentiluomo americano.\nTrama.\nLondra, 1940. Howard Latimer, un gentiluomo americano, \u00e8 un grande giocatore d'azzardo. Un giorno incontra due uomini, Sir Stephen Hurstwood e Hanson, i quali gli propongono una bizzarra scommessa: trascorrere una notte in un vecchio castello ritenuto infestato dai fantasmi. Latimer accetta. I due gli danno tre oggetti: una pistola, con 7 proiettili, che potrebbe servirgli per difendersi da un eventuale attacco degli spiriti; un solo fiammifero, con il quale dovr\u00e0 accendere l'unica candela della stanza; un libro, narrante la storia dei due fantasmi. Latimer si mette a leggerlo, venendo a sapere che gli spiriti sono quelli di due ragazze uccise molti anni prima. Ad un certo punto l'uomo vede comparire nell'oscurit\u00e0 una figura totalmente illuminata e splendente, fluttuante e decapitata, che si avvicina sempre pi\u00f9. Latimer scarica la pistola contro il fantasma, che non si dissolve, e quindi sviene. Cinque anni dopo, Hurstwood e Hanson tornano al castello e scoprono che Latimer \u00e8 fuggito. Ma, poco dopo, proprio quest'ultimo si presenta alla porta. All'improvviso, agguanta il collo di Sir Stephen e cerca di strangolarlo. I due iniziano un duello sulle scale che portano al primo piano, dove Latimer cerca di uccidere l'altro con un bastone, ma viene fermato da due uomini in camice bianco, che lo avvolgono in una camicia di forza.\nThe Baby Sitter.\nTrama.\nLottie Slocum \u00e8 la baby-sitter dei Nash. La signora Nash \u00e8 una donna molto bella, e attira molto l'attenzione degli uomini. Un giorno viene trovata uccisa, strangolata, e sospettano dell'omicidio la baby sitter. Ella per\u00f2 non sa niente, o non vuole dire nulla. Dopo insistenti interrogatori, la polizia si accorge che non \u00e8 lei l'assassina. La donna decide di scrivere una lettera al signor Nash, nella quale dice che lei non ha visto nulla di ci\u00f2 che \u00e8 accaduto. Tramite un flashback, viene mostrato che, la sera dell'omicidio, la signora torn\u00f2 a casa con l'amante, signor DeMario, e il signor Nash vide tutto. La scena torna al presente, e proprio quest'ultimo si presenta alla casa della baby sitter. La donna gli mostra la lettera, ma lui, dopo averla letta velocemente, la brucia. Infine, strangola Lottie.\nIl campanile.\nTrama.\nClint Ringle \u00e8 innamorato della giovane Ella Marsh, la maestra di scuola del paese, e desidera ardentemente sposarla. Un giorno, per\u00f2, ella gli dice di essersi da poco fidanzata con il signor Walt. Egli \u00e8 fuori dalla scuola-chiesa che la aspetta. Clint, che ha preso male la notizia, uccide con un'accetta il signor Walt e ne abbandona il cadavere in mezzo alla strada, proprio di fronte alla ragazza. Fugge nel bosco, sotto un forte temporale, e l'intero paese si \u00e8 gi\u00e0 messo alla sua ricerca. Vede all'improvviso il campanile sulla scuola-chiesa e, dopo aver scalato l'edificio, si nasconde al suo interno. Nessuno sa della sua presenza. Ma un giorno, appena svegliato, la campana lo colpisce in pieno volto. Clint caccia un grido. Lo sceriffo, pensando che sia accaduto un altro omicidio, continua a suonare la campana, e la visuale si centra sulla torretta, lasciando immaginare la terribile fine.\nThe Hidden Thing.\nTrama.\nLaura e Dana sono da poco fidanzati e gi\u00e0 pensano a sposarsi. Una sera si fermano per fare ristoro in un ristorante in aperta campagna ma, sulla soglia dell'ingresso, la donna si accorge di aver dimenticato la borsa nell'automobile. Mentre attraversa la strada, un veicolo la travolge e la uccide proprio davanti agli occhi del fidanzato. Per catturare l'assassino, Dana si affida alle cure di uno psicologo che lo ipnotizza e gli fa ricordare la targa del veicolo.\nL'eredit\u00e0.\nTrama.\nIl principe Burhan \u00e8 in vacanza sulle coste della California. Si innamora di una ragazza, Irene, la quale per\u00f2 \u00e8 sposata e non accetta l'amore del principe. L'uomo si offende, e promette di suicidarsi e di lasciarle tutto in eredit\u00e0. Vari giorni dopo, il principe muore in un grave incidente stradale. \u00c8 stato suicidio o assassinio?\nMink.\nTrama.\nUna casalinga, con problemi di denaro, ruba ad una famiglia ricchissima un vaso che vale 400$.\nDecoy.\nTrama.\nGil Larkin \u00e8 l'amante di una cantante sposata, Mona, che vorrebbe uccidere il proprio marito. L'amante, per\u00f2, non vuole permetterle di fare una simile cosa e promette di andare a parlare direttamente con il marito. Arrivato sul posto, viene stordito davanti all'uomo che viene ucciso da un colpo di pistola. Gil si risveglia e si ritrova sospettato di omicidio.\nThe Creeper.\nTrama.\n\"The Creeper\" (il rampicante) terrorrizza New York strangolando delle giovani e belle donne con problemi di gelosia da parte dei mariti. Una ragazza, che \u00e8 in questa situazione, decide di barricarsi in casa per sfuggire all'assassino. Ma non sa che \u00e8 gi\u00e0 entrato nell'appartamento...\nReazione a catena.\nTrama.\nDick Paine \u00e8 in forti problemi finanziari e il suo capo rifiuta di dargli un aumento. Decide di entrare nella casa del principale e di derubargli la somma che serve. La sera, perci\u00f2, entra dalla finestra nello studio dell'uomo e prende il denaro. Ma il proprietario entra armato di pistola e, durante una colluttazione, viene ucciso da Dick. Questi prende l'arma e se la mette in tasca, quindi fugge. Sentendosi in pericolo, avvisa la moglie di fuggire per il Messico promettendole di raggiungerla dopo poche ore. Improvvisamente, suona alla porta un uomo e Dick pensa che sia la polizia. Accade un'altra colluttazione, e l'estraneo riesce a sparare e a ferire Paine. L'uomo per\u00f2 non \u00e8 un poliziotto, bens\u00ec una persona che voleva comprare l'appartamento. Sentendo la sirena di una volante, Dick fugge e sale su un taxi. Ma a met\u00e0 del percorso la radio trasmette la sua descrizione fisica, e l'autista lo riconosce. Dick lo porta in un bosco e lo stordisce. Rubato il veicolo, il fuggitivo raggiunge il deposito degli autobus. Ormai vicino alla morte, l'uomo raggiunge la moglie, che gli confessa, felice, di essere riuscita ad ottenere i soldi. Dick muore nelle braccia della ragazza."}
{"id": "1389501", "revid": "287204", "url": "https://it.wikipedia.org/wiki?curid=1389501", "title": "Vis Basket Cervia", "text": "La sezione femminile del Basket Cervia \u00e8 la principale societ\u00e0 di pallacanestro femminile di Cervia.\nStoria.\nNel 1980 alcuni genitori appassionati costituiscono una societ\u00e0 di pallacanestro femminile denominandola \"Hellas Basket Cervia\". I primi soci fondatori sono: Giovanni Falchi, Ezio Missiroli, Paolo Lardelli e il giovanissimo tecnico Lanfranco Giordani. Con il passare degli anni, la pallacanestro acquista una grande rilevanza nel movimento sportivo cervese, toccando l'apice nel 1984 quando ottiene la medaglia d'oro ai Giochi della Giovent\u00f9 a Roma. Nella stagione 1987-88, l'Hellas Basket Cervia ottiene il suo primo risultato storico: la promozione al campionato nazionale di Serie C. Da questo momento inizia la grande escalation del movimento femminile che si migliora anno dopo anno, conquistando la promozione in Serie B nella stagione 1991-92. In quella stessa stagione giungono anche due prestigiosi risultati a livello giovanile: la Medaglia d'oro ai Giochi della Giovent\u00f9 ed il 5\u00ba posto assoluto nelle finali nazionali di categoria Allieve (miglior risultato sportivo di squadra mai ottenuto fino a quel momento a Cervia).\nNella stagione 1996-97 approda a Cervia il Presidente della \"Vis Baket Ravenna\", Francesco Dari con il diritto sportivo di serie A2 e qualche giocatrice e, in accordo con l'Hellas Basket, inizia un nuovo percorso tecnico per il settore femminile. Le ragazze ed l'allenatore Giordani si ritrovano dalla serie B alla serie A2 e concludono in primo campionato con il 2\u00ba posto nel girone. L'anno successivo la volont\u00e0 della Federazione di ridurre i campionati nazionali femminili porta all'approvazione di una riforma degli stessi che prevede 8 retrocessioni (su 16 squadre) per girone, ma la squadra riesce a rimanere nel campionato di A2 femminile.\nNel 2012-2013 riparte dalla Serie B regionale dopo la rinuncia all'A2 per motivi economici."}
{"id": "1389503", "revid": "57342", "url": "https://it.wikipedia.org/wiki?curid=1389503", "title": "Giovanni Semeraro", "text": "Biografia.\nA soli 28 anni fu nominato componente del consiglio d'amministrazione della Banca del Salento. Due anni pi\u00f9 tardi, in seguito ad uno scandalo interno alla banca, Semeraro fu eletto amministratore delegato e attu\u00f2 un piano di rilancio della banca, acquistando anche le quote della Banca Venturi. Semeraro rimase azionista di maggioranza della banca, divenuta poi Banca 121, fino all'acquisizione da parte del gruppo Monte dei Paschi di Siena.\nIl 5 novembre 1994 acquist\u00f2 la squadra di calcio del Lecce, ormai destinata alla retrocessione in Serie C1, scongiurandone il fallimento, e ne affid\u00f2 la presidenza a Mario Moroni. Sotto la sua gestione la squadra ritrov\u00f2 in sole due stagioni la massima serie. Nella stagione 2005-2006, in seguito ad una violenta contestazione dei tifosi, decise di mettere in vendita la societ\u00e0, ma nella stagione successiva torn\u00f2 sui propri passi e assunse personalmente il ruolo di presidente (che dal 2002 era ricoperto dal figlio Quirico Semeraro). Ricopr\u00ec tale carica fino al 30 giugno 2010, quando fu avvicendato dall'altro figlio, Pierandrea.\nOltre all'impegno nel mondo del calcio, ha presieduto un gruppo con ramificazioni che vanno dalla sanit\u00e0, con le strutture ospedaliere \"Villa Bianca\" a Lecce, \"Salus\" a Brindisi, \"Santa Maria\" a Bari; all'agricoltura, con la produzione vitivinicola; al turismo, con le strutture ricettive \"Kal\u00e8kora\"; alla cinematografia, con la societ\u00e0 \"Man'\u00e8\"; alla produzione di gommoni, con il marchio Pirelli.\nNel 1994 diede vita alla Fondazione Semeraro, un'organizzazione no profit attiva nella cultura e nel sociale.\nNel 2008 entr\u00f2 con un capitale del 15% nella societ\u00e0 SB Soft S.r.l. (www.sbsoft.it), azienda Microsoft Gold Certified Partner con la societ\u00e0 R&amp;G Semeraro S.p.A.\nOggi SB Soft S.r.l. \u00e8 una delle realt\u00e0 pi\u00f9 attive nel mondo dell'Information Technology nel Sud Italia.\nIl 23 maggio 2011, in una conferenza stampa, annunci\u00f2 la propria intenzione di cedere l'U.S. Lecce e il conseguente totale disimpegno della propria famiglia dal mondo del calcio. Il 5 luglio seguente fu annunciata l'avvenuta cessione della societ\u00e0 giallorossa, di cui Giovanni Semeraro era presidente.\nRicoverato in prognosi riservata dalla sera del 7 luglio 2019 per uno scompenso cardiaco, \u00e8 deceduto il 20 luglio."}
{"id": "1389509", "revid": "599013", "url": "https://it.wikipedia.org/wiki?curid=1389509", "title": "Paulo Cunha", "text": "Alto 199 cm, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo."}
{"id": "1389511", "revid": "2074952", "url": "https://it.wikipedia.org/wiki?curid=1389511", "title": "Branko Cvetkovi\u0107", "text": "Alto , gioca come ala.\nCarriera.\nNel 2007 \u00e8 stato convocato per giocare gli Europei in Spagna con la maglia della Nazionale serba.\nDopo il fallimento di Girona, nell'estate 2008 \u00e8 passato al Panionios."}
{"id": "1389512", "revid": "287204", "url": "https://it.wikipedia.org/wiki?curid=1389512", "title": "Ozalp Babaoglu", "text": ""}
{"id": "1389514", "revid": "300067", "url": "https://it.wikipedia.org/wiki?curid=1389514", "title": "Hakan Demirel", "text": "Alto 192 cm, giocava come guardia.\nCarriera.\nNel 2007 \u00e8 stato convocato per gli Europei in Spagna con la maglia della Nazionale turca."}
{"id": "1389515", "revid": "767487", "url": "https://it.wikipedia.org/wiki?curid=1389515", "title": "Mithat Demirel", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale della Germania."}
{"id": "1389516", "revid": "466539", "url": "https://it.wikipedia.org/wiki?curid=1389516", "title": "Stefano Albertini", "text": "Biografia.\nStefano Albertini ha partecipato a diverse soap opera e sit-com. Lo si sente spesso come voce in molti anime, cartoni animati e videogiochi."}
{"id": "1389517", "revid": "287204", "url": "https://it.wikipedia.org/wiki?curid=1389517", "title": "Goran Dragic", "text": ""}
{"id": "1389518", "revid": "300067", "url": "https://it.wikipedia.org/wiki?curid=1389518", "title": "Lior Eliyahu", "text": "Alto 206 cm, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale di Israele."}
{"id": "1389519", "revid": "122197863", "url": "https://it.wikipedia.org/wiki?curid=1389519", "title": "Zoran Erceg", "text": "Alto , giocava come ala-centro.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Serbia."}
{"id": "1389520", "revid": "300067", "url": "https://it.wikipedia.org/wiki?curid=1389520", "title": "Semih Erden", "text": "Alto 213 cm, gioca come centro.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Turchia.\nNel 2008 \u00e8 stato la 30\u00aa scelta (60\u00aa in assoluto) del draft NBA, selezionato dai campioni in carica dei Boston Celtics.\nNel 2011 viene mandato insieme a Luke Harangody ai Cleveland Cavaliers in cambio della seconda scelta nel draft 2013.\nQuando inizi\u00f3 a militare nel campionato NBA venne considerato il nuovo \u00d6mer A\u015f\u0131k.\nIl 3 luglio 2012 firma un biennale con opzione per il terzo con la squadra turca dell'Anadolu Efes Istanbul"}
{"id": "1389522", "revid": "599013", "url": "https://it.wikipedia.org/wiki?curid=1389522", "title": "Elvis \u00c9vora", "text": "Alto 204 cm, giocava come centro.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo."}
{"id": "1389525", "revid": "767487", "url": "https://it.wikipedia.org/wiki?curid=1389525", "title": "Giulia Pasqualin", "text": "Giocava nel ruolo di guardia.\nCarriera.\nCapitana delle formazioni giovanili ha vinto il titolo italiano Under-16 a Salsomaggiore nel 2007. \u00c8 arrivata seconda nel 2006 Under-16, terza nel 2005 Under-14.\nCon la Nazionale Under-16 ha vinto l'Europeo di Dividione B del 2007 a Chieti, risultando, con 20 punti (7 su 10 nel tiro da due punti), la miglior marcatrice della finale (Italia-Germania 64-55).\nNella stagione 2018-19 ha ripreso l'attivit\u00e0 militando nel campionato di serie C lombardo con la formazione del A.S.D. Basket S. Ambrogio Mariano Comense (CO)."}
{"id": "1389528", "revid": "599013", "url": "https://it.wikipedia.org/wiki?curid=1389528", "title": "M\u00e1rio Gil Fernandes", "text": "Alto 174 cm, gioca come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo."}
{"id": "1389530", "revid": "287204", "url": "https://it.wikipedia.org/wiki?curid=1389530", "title": "Przemyslaw Frasunkiewicz", "text": ""}
{"id": "1389532", "revid": "124653380", "url": "https://it.wikipedia.org/wiki?curid=1389532", "title": "Organi collegiali della scuola italiana", "text": "Gli organi collegiali della scuola sono gli organi di gestione e autogoverno della scuola italiana. Questi organi rappresentano le diverse componenti scolastiche \u2013 ovvero docenti, studenti e genitori \u2013 e hanno compiti diversi a seconda del loro livello: a livello base (consigli di classe e interclasse) hanno una funzione consultiva e propositiva; a livelli superiori (consigli di circolo/istituto e consigli provinciali) hanno una funzione deliberativa.\nStoria.\nGli organi collegiali della scuola sono istituiti dal decreto n\u00ba 416 del 31 maggio 1974 e regolamentati dal decreto legislativo n\u00ba 297 del 1994 e dal successivo decreto legislativo n\u00ba 233 del 30 giugno 1999 che li articola in tre livelli: organi collegiali centrali, regionali e locali. Con l'autonomia scolastica gli organi collegiali hanno acquisito un ruolo pi\u00f9 importante, e si \u00e8 attribuito ai genitori una maggiore centralit\u00e0 con la loro rappresentanza in tutti gli organi collegiali, escluso il solo Collegio dei Docenti.\nElenco degli organi.\nIn generale i componenti degli organi collegiali sono eletti da componenti della loro categoria di appartenenza; ad esempio gli studenti eleggono i loro rappresentanti che parteciperanno agli organi collegiali tra gli studenti.\nOrgani collegiali locali.\nConsiglio di intersezione.\n\u00c8 presente nella scuola dell'infanzia, ovvero gli asili nido, i nidi di infanzia e le ex scuole materne. Ha principalmente funzione consultiva e propositiva. Il consiglio di intersezione \u00e8 composto da tutti i docenti ed un rappresentante dei genitori per ciascuna delle sezioni interessate; presiede il dirigente scolastico oppure un docente da lui delegato.\nConsiglio di interclasse.\n\u00c8 presente nella scuola primaria, ovvero la ex scuola elementare. Ha principalmente funzione consultiva e propositiva. \u00c8 composto da tutti i docenti ed un rappresentante dei genitori per ciascuna delle classi interessate; presiede il dirigente scolastico oppure un docente da lui delegato.\nConsiglio di circolo didattico.\n\u00c8 presente nella scuola primaria, ovvero la ex scuola elementare. Rappresenta tutte le componenti della scuola (docenti, genitori, studenti e personale amministrativo), ha una funzione deliberativa ed \u00e8 eletto ogni tre anni. \u00c8 composto da un 14 o 19 componenti a seconda del numero degli alunni iscritti alla scuola. Al suo interno vi \u00e8 una giunta esecutiva.\nConsiglio di classe.\nHa principalmente funzione consultiva e propositiva ed \u00e8 presente nelle scuole secondarie di primo e di secondo grado.\nNella scuola secondaria di primo grado (ovvero la ex scuola media inferiore) \u00e8 composto da tutti i docenti della classe e quattro rappresentanti dei genitori; presiede il dirigente scolastico oppure un docente da lui delegato.\nNella scuola secondaria di secondo grado (ovvero la ex scuola media superiore) \u00e8 composto da tutti i docenti della classe, due rappresentanti dei genitori e due rappresentanti degli studenti; presiede il dirigente scolastico oppure un docente da lui delegato.\nConsiglio d'istituto.\n\u00c8 presente nella scuola secondaria di primo grado e di secondo grado, rappresenta tutte le componenti della scuola: docenti, genitori, studenti (nella scuola secondaria di secondo grado) e personale tecnico e amministrativo. Ha una funzione deliberativa ed \u00e8 eletto ogni tre anni. \u00c8 composto da 14 o 19 componenti a seconda del numero degli alunni iscritti alla scuola. Il Dirigente Scolastico ne fa parte ma il Consiglio \u00e8 presieduto da uno dei genitori, eletto ad inizio del mandato. All'interno del Consiglio viene eletta la Giunta esecutiva, un organo ristretto (con un membro per ogni componente, oltre al Dirigente Scolastico e al D.S.G.A.) con la funzione di analizzare in dettaglio i problemi pi\u00f9 complessi per poi presentarli al Consiglio riunito. La Giunta in ogni caso non ha potere di delibera.\nComitato studentesco.\nPrevisto dall'art. 13 commi 4 del Decreto Legislativo 16 aprile 1994, n.297, il comitato studentesco di istituto \u00e8 composto dai rappresentanti di classe dell'intero istituto di istruzione secondario superiore.\nOltre ai compiti espressamente indicati in tale decreto legislativo (convocazione dell'assemblea studentesca di istituto, funzione di garanzia per l'esercizio democratico dei diritti dei partecipanti all'assemblea), pu\u00f2 esprimere pareri e formulare proposte direttamente al consiglio di istituto ovvero al collegio docenti o al dirigente scolastico nei rispettivi ambiti di competenza.\nIl comitato studentesco ha principalmente una funzione consultiva e propositiva per le questioni che riguardano la comunit\u00e0 studentesca. Pu\u00f2 inoltre deliberare per quelle questioni che riguardano prettamente la comunit\u00e0 studentesca.\nInoltre detto comitato svolge le funzioni e ha le prerogative attribuitegli dall'art. 4 del D.P.R. 10.10.1996 n. 567 e successive modificazioni e integrazioni (regolamento per la disciplina delle iniziative complementari e delle attivit\u00e0 integrative nelle istituzioni scolastiche).\nAl comitato studentesco possono essere presentate tutte le questioni relative agli studenti, alla scuola e alle attivit\u00e0 scolastiche perch\u00e9 possano essere discusse e votate in modo da definire un'opinione maggioritaria degli studenti. \nComponenti del comitato studentesco.\nIl comitato studentesco \u00e8 composto dai rappresentanti di classe di tutte le classi della scuola, dai quattro rappresentanti degli studenti nel consiglio di istituto, dai due rappresentanti nella consulta provinciale e dal presidente dell'assemblea studentesca.\nCollegio dei docenti.\n\u00c8 composto da tutti gli insegnanti dell'istituto scolastico ed \u00e8 presieduto dal dirigente scolastico.\nAssemblea di classe.\n\u00c8 presente nella scuola secondaria di secondo grado ed \u00e8 composto da tutti gli alunni della classe. Di solito \u00e8 presieduto dai rappresentanti di classe degli alunni.\nAssemblea dei genitori.\nI genitori hanno diritto di riunirsi in assemblea tra di loro per discutere di problemi che riguardino aspetti di carattere generale della scuola o delle classi frequentante dai propri figli.\nLivelli ed organi aboliti.\nOrgani collegiali distrettuali.\nConsiglio scolastico distrettuale \u00e8 istituito con l'ex articolo 9 e seguenti dal DPR 416/1974, i distretti scolastici sono stati soppressi a decorrere dal 31 dicembre 2001 e di fatto aboliti dall'articolo 35, comma 4, della finanziaria del 2003, legge 289/2002.. I consigli distrettuali potevano essere composti anche da 35 (trentacinque) membri, cos\u00ec selezionati:\nVista la composizione cos\u00ec articolata del Consiglio distrettuale, la sua funzione era quella di mettere in relazione le scuola con la realt\u00e0 sociale del territorio, organizzando attivit\u00e0 parascolastiche, sportive, mediche, e di avviare gli alunni al lavoro o al volontariato.\nOrgani collegiali provinciali.\nI consigli scolastici provinciali, istituiti ex articoli 13 e seguenti del DPR 416/1974 ed abrogati formalmente dal D. lgs 1999 che istitu\u00ec i Consigli scolastici regionali, erano eletti attraverso un complicato metodo proporzionale.\nIl numero dei componenti doveva essere proporzionale alla popolazione scolastica, alla popolazione docente ed alla popolazione direttiva della provincia, e variava da un minimo di 42 membri ad un massimo di 66, incluse le rappresentanze di tutte le categorie della scuola statale e pareggiata, parificata o legalmente riconosciuta (docenti, non docenti, genitori, studenti) pi\u00f9 6 membri di diritto (tra essi il Provveditore agli studi, il Presidente della provincia e l'assessore provinciale competente), il personale amministrativo provinciale (membri nominati dai sindacati in quota 5% del totale dei membri) e \"rappresentanti del mondo dell'economia e del lavoro\" scelti dalla locale Camera di commercio, industria, artigianato e agricoltura provinciale in quota 35% del totale.\nLa carica durava tre anni. Il Consiglio si dava un presidente, una giunta esecutiva e tre consigli di disciplina per il personale docente dei tre diversi gradi di istruzione.\nLe funzioni di questo organismo erano espresse dall'articolo 15:\nOggi le funzioni dei Consigli scolastici provinciali sono devolute ai locali assessorati provinciali. Fa eccezione il Consiglio scolastico provinciale tuttora attivo nel quadro dell'autonomia della Provincia di Bolzano.\nNel 1996 con il DPR n\u00ba 567 inoltre sono state istituite le Consulte provinciali degli Studenti, organi collegiali a livello provinciale degli studenti della scuola secondaria di secondo grado."}
{"id": "1389533", "revid": "1851848", "url": "https://it.wikipedia.org/wiki?curid=1389533", "title": "Diego Occhiuzzi", "text": "Biografia.\n\u00c8 allenato dal maestro Leonardo Caserta presso il circolo nautico Posillipo di Napoli.\nIl suo miglior risultato \u00e8 la medaglia d'oro a squadre vinta al campionato europeo di scherma 2010 tenutosi a Lipsia insieme ad Aldo Montano, Luigi Samele, Luigi Tarantino.\nDurante la prova di coppa del mondo tenutasi ad Algeri nel 2008 \u00e8 riuscito a conquistare la qualificazione per le Olimpiadi di Pechino 2008. In quella competizione, insieme a Luigi Tarantino, Aldo Montano e Giampiero Pastore vince la medaglia di bronzo nella prova di sciabola a squadre.\nTra gli altri allori sono da segnalare la medaglia di bronzo a squadre alle Universiadi di Smirne del 2005 insieme a Marco Tricarico, Marco Ciari e Giacomo Guidi.\nQualificatosi per i Giochi della XXX Olimpiade di Londra 2012, Occhiuzzi accede alla finale della sciabola individuale dopo aver sconfitto in semifinale il romeno Rare\u0219 Dumitrescu. Successivamente viene battuto in finale per 15-8 dall'ungherese \u00c1ron Szil\u00e1gyi e si aggiudica la medaglia d'Argento. Alle Olimpiadi di Londra vince pure la medaglia di bronzo nella gara a squadre di sciabola con Montano, Tarantino e Samele. Ai Mondiali di Mosca 2015 vince la medaglia di Oro nella gara a squadre insieme con Montano, Berr\u00e8 e Curatoli. Ha partecipato anche alle Olimpiadi di Rio 2016 nella sciabola individuale.\nHa fondato un'associazione denominata \u201cMilleculure\u201d per progetti sociali in ambito sportivo."}
{"id": "1389534", "revid": "1632387", "url": "https://it.wikipedia.org/wiki?curid=1389534", "title": "Release from Agony", "text": "Release From Agony \u00e8 il terzo album della band thrash metal Destruction, pubblicato nel 1988 dalla Steamhammer."}
{"id": "1389535", "revid": "767487", "url": "https://it.wikipedia.org/wiki?curid=1389535", "title": "Abraham Cahan", "text": "Biografia.\nNato in un villaggio vicino a Vilnius, capitale della Lituania, allora sotto il dominio dell'impero russo da una famiglia profondamente religiosa: suo padre era un \"melamed\" (figura corrispondente al maestro elementare) e sua madre la figlia di un famoso rabbino. I genitori volevano che seguisse le orme del nonno, intraprendendo gli studi rabbinici, ma attratto da altre materie, come il russo, che studiava di nascosto, si iscrisse alla scuola per insegnanti a Vilnius, dove si diplom\u00f2 nel 1881. Nello stesso periodo, si avvicin\u00f2 alla politica, assumendo una posizione anti-zarista e partecipando a varie riunioni.\nQuando nel 1881 lo zar Alessandro II di Russia fu assassinato e il suo successore, Alessandro III di Russia, impose delle misure restrittive nei confronti degli ebrei, originando nuovi pogrom, Cahan, temendo di essere arrestato, lasci\u00f2 la sua casa e dopo un soggiorno temporaneo in Svizzera, emigr\u00f2 negli Stati Uniti. Giunse a New York nel giugno del 1882, e trov\u00f2 lavoro come operaio in una fabbrica di tabacco. Desideroso di imparare al pi\u00f9 presto l'inglese, cominci\u00f2 a studiarlo iscrivendosi alle scuole serali. Dopo soli quattro mesi dal suo arrivo, era in grado di leggere e scrivere correttamente tanto da dare ripetizioni di inglese ai nuovi arrivati. E lasci\u00f2 il suo lavoro di operaio per dedicarsi all'insegnamento e alle attivit\u00e0 letterarie in generale.\nSi avvicin\u00f2 al socialismo, partecipando a varie riunioni politiche, ma poi con il passare del tempo cambi\u00f2 posizione sconfinando nell'anti-comunismo. Collabor\u00f2 con vari giornali di lingua yiddish e non, e nel 1898 ne cre\u00f2 uno proprio: il \"Forverts\" (Forward) che diresse fino alla morte e che divenne un punto di riferimento per tanti immigrati ebrei che in quegli anni giungevano negli Stati Uniti alla ricerca di una vita migliore. Al mestiere di giornalista affianc\u00f2 quello di scrittore. Tra i suoi romanzi pi\u00f9 famosi: \"Yekl, a tale of the New York ghetto\" (1896), \"The imported bridegroom and other stories\" (1898), \"The rise of David Levinsky\" (1917), tutti riguardanti il tema dell'immigrazione e dell'assimilazione nella societ\u00e0 americana.\nTutti i suoi personaggi vogliono emergere, migliorarsi, ma alla fine restano insoddisfatti pur avendo raggiunto il loro scopo. Cahan mor\u00ec all'et\u00e0 di 91 anni per un infarto, lasciando un profondo vuoto a chi lo aveva conosciuto. \u00c8 considerato il \"padre\" della letteratura ebraico-americana."}
{"id": "1389536", "revid": "81195", "url": "https://it.wikipedia.org/wiki?curid=1389536", "title": "British &amp; Irish Lions", "text": ""}
{"id": "1389543", "revid": "599013", "url": "https://it.wikipedia.org/wiki?curid=1389543", "title": "Raitis Grafs", "text": "Alto 206 cm, gioca come centro.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Lettonia."}
{"id": "1389544", "revid": "599013", "url": "https://it.wikipedia.org/wiki?curid=1389544", "title": "Yaniv Green", "text": "Alto 206 cm, giocava come ala grande o centro.\nCarriera.\nNel 2007 \u00e8 stato convocato per gli Europei in Spagna per giocare con la maglia della Nazionale di Israele."}
{"id": "1389545", "revid": "300067", "url": "https://it.wikipedia.org/wiki?curid=1389545", "title": "Demond Greene", "text": "Alto 185 cm, giocava come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Germania.\nVarie.\nNei quarti di finale dei Mondiali 2006 contro gli Stati Uniti, sua nazione di nascita, Greene \u00e8 riuscito a stoppare Dwyane Wade; ci\u00f2 per\u00f2 non \u00e8 bastato alla Germania per vincere. Tra l'altro, nell'azione seguita alla stoppata, Carmelo Anthony trov\u00f2 un gioco da tre punti.\nQualche mese dopo, Greene ebbe un grave infortunio a una gamba mentre disputava la sesta gara di Uleb Cup con l'Alba Berlino contro il Montepaschi Siena."}
{"id": "1389547", "revid": "599013", "url": "https://it.wikipedia.org/wiki?curid=1389547", "title": "Guido Gr\u00fcnheid", "text": "Alto 208 cm per 92 kg, giocava come ala.\nCarriera.\nNel 2007 \u00e8 stato convocato per disputare gli Europei in Spagna con la maglia della Nazionale tedesca. Nel 2006 ha invece preso parte ai Mondiali in Giappone."}
{"id": "1389548", "revid": "123171195", "url": "https://it.wikipedia.org/wiki?curid=1389548", "title": "Milan Gurovi\u0107", "text": "Alto 204 cm per 95 kg, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Serbia."}
{"id": "1389549", "revid": "1543377", "url": "https://it.wikipedia.org/wiki?curid=1389549", "title": "Live Printemps de Bourges 2002", "text": "Live Printemps de Bourges 2002 \u00e8 un album live di Jean-Michel Jarre, pubblicato esclusivamente per il download digitale su iTunes. Contiene quattro brani eseguiti dal vivo al Festival Musicale \"Printemps de Bourges\" a Bourges, Francia il 12 aprile 2002, davanti a 100 ospiti selezionati.\nIl disco.\nL'album contiene l'intera esecuzione \"Audio Brunch\" fatta nel \"Palais Jacques-Coeur\", dove Jean Miche Jarre e Francis Rimbert mixano e improvvisano in unico e sperimentale audio set.\nLe tracce.\nIl brano \"Alive in Bourges\", intitolato \"Bourges 2\" durante l'esecuzione, \u00e8 stato successivamente rielaborato ed eseguito da Jean-Michel Jarre e dal gruppo danese Safri Duo come \"Aero\" durante l\"'AERO Concert\" nel Gammel Vraa Enge Windmill Park, Aalborg, Danimarca il 7 settembre 2002.\nIl brano \"Metallic Souvenir\", scritto originariamente nel 1969, intitolato \"AOR (Bleu) 2002\" durante l'esecuzione, fu in origine eseguito come \"Bleu\", durante il \"Jean Michel Jarre's Music Score for the Opera 'AOR\"', il 21 ottobre 1971 all'Op\u00e9ra De Paris, Palais Gardnier, Parigi.\nIl brano \"Body Language\", scritto per l'album M\u00e9tamorphoses e intitolato \"Metamorphoses 2002\" durante l'esecuzione, era originariamente intitolato \"Crazy Saturday\". Nonostante non fosse mai stato pubblicato, il brano \u00e8 apparso in una pubblicit\u00e0 della B&amp;O, e in un video presso il \"Global Tekno Festival\", a Avignone, nel 2000.\nIl brano \"Paris Bourges\", intitolato \"Bourges 1\" durante l'esecuzione, vede Jean-Michel Jarre suonare del vivo uno dei pi\u00f9 antichi strumenti musicali elettronici, il Theremin, inventato dal fisico russo Lev Sergeivich Termen nel 1919."}
{"id": "1389550", "revid": "767487", "url": "https://it.wikipedia.org/wiki?curid=1389550", "title": "Giedrius Gustas", "text": "Alto 190 cm per 84 kg, giocava come playmaker.\nCarriera.\nNel 2003, nel 2005 e nel 2007 \u00e8 stato convocato per giocare gli Europei con la maglia della Nazionale lituana."}
{"id": "1389551", "revid": "599013", "url": "https://it.wikipedia.org/wiki?curid=1389551", "title": "Kerem G\u00f6nl\u00fcm", "text": "Alto 208 cm per 102 kg, giocava come ala grande o pivot.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Turchia.\nNel 2009 \u00e8 stato sospeso per un anno in seguito alla positivit\u00e0 a un test antidoping."}
{"id": "1389552", "revid": "599013", "url": "https://it.wikipedia.org/wiki?curid=1389552", "title": "Dror Hagag", "text": "Alto 180 cm, giocava come playmaker.\nCarriera.\nNel 2005 e nel 2007 \u00e8 stato convocato per disputare gli Europei con la maglia della Nazionale israeliana."}
{"id": "1389553", "revid": "1114711", "url": "https://it.wikipedia.org/wiki?curid=1389553", "title": "Uvis Helmanis", "text": "Alto 204 cm per 116 kg, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Lettonia."}
{"id": "1389554", "revid": "599013", "url": "https://it.wikipedia.org/wiki?curid=1389554", "title": "Johannes Herber", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale della Germania."}
{"id": "1389555", "revid": "599013", "url": "https://it.wikipedia.org/wiki?curid=1389555", "title": "J.R. Holden", "text": "Alto 185 cm per 84 kg, ha giocato nel ruolo di playmaker.\nCarriera.\nNel 2005 e nel 2007 \u00e8 stato convocato per giocare gli Europei in Spagna con la maglia della Nazionale russa, mentre nel 2008 \u00e8 stato chiamato per i Giochi olimpici di Pechino."}
{"id": "1389556", "revid": "300067", "url": "https://it.wikipedia.org/wiki?curid=1389556", "title": "Jakub Hou\u0161ka", "text": "Alto 206 cm, gioca come centro.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Repubblica Ceca."}
{"id": "1389557", "revid": "287204", "url": "https://it.wikipedia.org/wiki?curid=1389557", "title": "Radoslaw Hyzy", "text": ""}
{"id": "1389558", "revid": "599013", "url": "https://it.wikipedia.org/wiki?curid=1389558", "title": "Jan Jagla", "text": "Alto 213 cm, giocava come centro.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Germania."}
{"id": "1389559", "revid": "287204", "url": "https://it.wikipedia.org/wiki?curid=1389559", "title": "Milan Gurovic", "text": ""}
{"id": "1389561", "revid": "599013", "url": "https://it.wikipedia.org/wiki?curid=1389561", "title": "Gatis Jahovi\u010ds", "text": "Alto 198 cm, gioca come ala.\nCarriera.\nCresciuto nello Skonto Riga, dal 2004 al 2007 ha vestito la maglia dell'Anwil Wloclawek. Nel 2007 \u00e8 tornato in patria.\nNel 2007 \u00e8 stato convocato per gli Europei in Spagna con la maglia della nazionale della Lettonia."}
{"id": "1389562", "revid": "757396", "url": "https://it.wikipedia.org/wiki?curid=1389562", "title": "Paulius Jank\u016bnas", "text": "Alto 204 cm, gioca come ala.\nCarriera.\nJank\u016bnas ha giocato due stagioni con la Kauno \u017dalgiris-Sabonio mokykla, seconda squadra del team \u017dalgiris Kaunas militante nella LKAL (secondo livello del campionato lituano), conquistando il titolo nel 2003. Fu nominato MVP della lega grazie ad una media di 20 punti, 12,3 rimbalzi e 1,5 stoppate a partita. Nel 2003 ha anche partecipato al Reebok Eurocamp a Treviso.\nNella stagione 2003-04 Jank\u016bnas esordisce nella prima squadra dello \u017dalgiris Kaunas e nella stagione 2008-2009, grazie ad una media di 15,4 punti e 7,7 rimbalzi a partita, venne nominato nella Lega Baltica MVP della stagione. In questa stagione registr\u00f2 in Eurolega anche il season-high di 23 punti (8/10 dal campo) nella gara vinta contro Asseco Prokom Sopot.\nIl 14 agosto 2009 Jank\u016bnas firma un contratto della durata di due anni con il B.K. Chimki, ma rimase solo un anno perch\u00e9, il 24 luglio 2010, ritorna allo \u017dalgiris Kaunas.\nNel corso dei suoi anni in Lituania, Jank\u016bnas ha contribuito alla vittoria dei numerosi trofei nella bacheca dello \u017dalgiris, tra cui 14 LKL, 8 Coppe di Lituania e 4 campionati di Lega Baltica.\nIl 15 gennaio 2020, durante la partita vinta contro la Stella Rossa, Jank\u016bnas divenne il miglior rimbalzista della storia dell'Eurolega raggiungendo quota 1783 rimbalzi.\nNazionale.\nJank\u016bnas ha vestito la maglia della nazionale gi\u00e0 ai tempi delle giovanili, partecipando al Campionato europeo Under-19 nel 2002 e ai Mondiali Under-19 del 2003, conquistando due medaglie d'argento. Jank\u016bnas ha vinto anche una medaglia di bronzo nel Campionato europeo Under-20 2004, diventando leader nella classifica rimbalzi con una media di 12,3 a partita, e una medaglia d'oro nei Mondiali Under-21 2005, registrando una media di 12,8 punti e 8,6 rimbalzi a partita.\nLo stesso anno ha anche esordito nella nazionale maggiore lituana partecipando a FIBA EuroBasket 2005, classificandosi quinto e registrando una media di 8,2 punti e 4 rimbalzi a partita.\nCon la nazionale ha anche conquistato la mediaglia di bronzo a EuroBasket 2007 e ai Mondiali FIBA 2010 ed una medaglia d'argento a EuroBasket 2015.\nJank\u016bnas ha inoltre partecipato a due Olimpiadi, Londra 2012 e Rio de Janeiro 2016."}
{"id": "1389563", "revid": "599013", "url": "https://it.wikipedia.org/wiki?curid=1389563", "title": "Marko Jari\u0107", "text": "Figlio dell'ex cestista Sre\u0107ko Jari\u0107, possiede la cittadinanza greca sotto il nome di Lats\u012bs. Alto 201 cm, ha giocato come playmaker e guardia tiratrice.\nCarriera.\nInizi: Peristeri (1996-1998).\nInizia la sua carriera professionistica nel 1996 al Peristeri, in Grecia. Dopo due anni di carriera e a neanche vent'anni Marko inizia a impressionare grandi squadre soprattutto per la sua completezza (pu\u00f2 giocare tranquillamente guardia e ala) e per il suo fisico non indifferente per un esterno.\nItalia (1998-2002).\nFortitudo Bologna (1998-2000).\nNell'estate 1998 \u00e8 la Fortitudo Bologna a dargli una grande opportunit\u00e0 portandolo finalmente in un grande campionato come quello italiano.\nVirtus Bologna (2000-2002).\nDopo due stagioni in cui conquista uno storico campionato, Marko si trasferisce dai cugini della Virtus Bologna nel 2000, e qui vedr\u00e0 l'apice della sua carriera in Italia. La Virtus, appena orfana di due condottieri come Sasha Danilovi\u0107 per ritiro e Hugo Sconochini per squalifica per doping, decide di puntare sui giovani ed a Bologna arrivano i futuri campioni come Matja\u017e Smodi\u0161 e soprattutto Manu Gin\u00f3bili. Dopo un avvio difficile, i ragazzi guidati da Ettore Messina raggiungono il Grande Slam vincendo in un solo anno Scudetto, Coppa Italia e Eurolega. L'anno seguente Marko vincer\u00e0 ancora una Coppa Italia, prima di lasciare l'Italia nel 2002 per provare l'esperienza NBA in cui gi\u00e0 molti giocatori europei avevano avuto successo.\nNBA (2002-2009).\nDraft NBA 2000.\nViene chiamato come trentesima scelta dai Los Angeles Clippers al Draft NBA 2000, anche se i Clippers lo lasciarono per altri 2 anni in Europa.\nLos Angeles Clippers (2002-2005).\nVenne richiamato dai Clippers nel 2002. e vi rimase fino al 2005, anno in cui venne ceduto. Nel frattempo venne convocato all'All-Star Weekend 2004 per disputare la partita dei sophomore contro i rookie (NBA Rising Stars Challenge).\nMinnesota Timberwolves (2005-2008).\nNell'estate del 2005 venne ceduto via trade insieme a Lionel Chalmers ai Minnesota Timberwolves in cambio di Sam Cassell ed una futura prima scelta al draft in estate. Nel frattempo era stato convocato all'All-Star Weekend 2004 per la partita dei sophomore contro i rookie.\nMemphis Grizzlies (2008-2009).\nLa sera del Draft NBA 2008 pass\u00f2 tramite un maxi-scambio dai Minnesota Timberwolves ai Memphis Grizzlies. A Memphis Jari\u0107 gioc\u00f2 solamente 53 partite, senza mai partire titolare (unica stagione in carriera a non essere mai partito titolare) e tenendo di media solo 2,6 punti in 11,4 minuti. Nella stagione successiva rimase nel roster dei Grizzlies, senza venir mai impiegato, tanto che il 21 dicembre 2009, nonostante lui avesse un contratto fino al 2011, venne svincolato tramite \"buyout\" dalla franchigia del Tennessee.\nRitorno in Europa (2009-2012).\nReal Madrid (2009-2011).\nIl 22 dicembre 2009 firm\u00f2 un contratto di 6 mesi con il Real Madrid.\nRitorno in Italia: Siena (2011-2012).\nNel gennaio 2011, dopo un anno in Spagna torna nuovamente in Italia a distanza di quasi dieci anni dall'ultima esperienza \"virtussina\", accasandosi alla Montepaschi Siena. Qui vince subito un'altra Coppa Italia, fallisce l'obbiettivo principale dell'Eurolega, fermandosi alle semifinali di Final Four di Barcellona al Palau Sant Jordi contro il Panathinaikos (poi campione), ma vincendo il 19 giugno 2011 il suo terzo tricolore.\nIl tentato ritorno in NBA e il ritiro (2012-2013).\nIl 13 ottobre 2012 firm\u00f2 con i Chicago Bulls, tentando cos\u00ec di tornare a giocare in NBA. Tuttavia venne tagliato dai tori il 25 ottobre 2012, poco prima dell'inizio della stagione.\nIl 1\u00ba ottobre 2013 firm\u00f2 con i Brooklyn Nets. Come accaduto l'anno passato venne tagliato anche questa volta il 15 Ottobre non riuscendo cos\u00ec a tornare in NBA. Dopo essere stato tagliato dai Nets Jari\u0107 annunci\u00f2 il ritiro.\nStatistiche.\nNazionale.\nCon la nazionale serba ha vinto l'oro ai Mondiali 2002, agli Europei 2001 e agli Europei Under 22 nel 1998. Nel 2007 \u00e8 stato convocato per gli Europei in Spagna con la maglia della nazionale della Serbia.\nVita privata.\nJari\u0107 ha avuto delle celebri relazioni amorose con Elisabetta Canalis, Nina Mori\u0107 e con Adriana Lima, con cui si \u00e8 sposato il 14 febbraio 2009 e dalla quale ha avuto due figlie: Valentina Lima Jari\u0107 (nata il 15 novembre 2009) e Sienna Lima Jari\u0107 (nata il 12 settembre 2012). Il 2 maggio 2014, Adriana annuncia la separazione dal marito con un comunicato.\nCuriosit\u00e0.\nNel febbraio 2014 nasce un verbo inglese ispirato alle conquiste dell'ex campione di basket \"to jaric\", che assume il significato di \"stare con una donna pi\u00f9 bella di te\"."}
{"id": "1389564", "revid": "287204", "url": "https://it.wikipedia.org/wiki?curid=1389564", "title": "Robertas Javtokas", "text": "Alto 211 cm per 122 kg, giocava come centro. \u00c8 il fratello minore di Art\u016bras Javtokas.\nCarriera.\nNel Draft NBA 2001 \u00e8 stato chiamato dai San Antonio Spurs con la 56\u00aa chiamata. Nel 2007 \u00e8 stato convocato per gli Europei in Spagna con la maglia della nazionale della Lituania."}
{"id": "1389566", "revid": "2134764", "url": "https://it.wikipedia.org/wiki?curid=1389566", "title": "Carlos Jim\u00e9nez", "text": "Carriera.\nAlto 204 cm per 100 kg, gioca come ala piccola nell'Unicaja M\u00e1laga. Ha anche un importante passato nell'Estudiantes Madrid, con cui vinse una Coppa del Re nel 2000.\nNel 2006 ha vinto il Mondiale 2006 in Giappone con la maglia della Nazionale spagnola."}
{"id": "1389567", "revid": "599013", "url": "https://it.wikipedia.org/wiki?curid=1389567", "title": "Francisco Jord\u00e3o", "text": "Alto 207 cm, giocava come centro.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo."}
{"id": "1389568", "revid": "1543377", "url": "https://it.wikipedia.org/wiki?curid=1389568", "title": "OpenPEC", "text": "OpenPEC \u00e8 un software open source che realizza un sistema di Posta Elettronica Certificata (PEC).\nIl progetto \u00e8 nato nel 2003 a seguito dell'emissione, da parte del CNIPA (Centro Nazionale per l'Informatica nella Pubblica Amministrazione, in seguito DigitPA) delle Linee guida per la realizzazione di un sistema di posta elettronica certificata.\nA seguito della pubblicazione della normativa ufficiale (DM 2 novembre 2005) \u00e8 stata rilasciata la versione 2 del prodotto (OpenPEC 2) pienamente aderente a tale normativa.\nOpenPEC \u00e8 scritto in Perl; per lo sviluppo e l'aggiornamento sfrutta gli strumenti messi a disposizione dalla community di SourceForge.\nOpenPEC non \u00e8 un sistema di posta elettronica sviluppato completamente da zero ma si propone come plug-in di Postfix, uno dei mail server open source pi\u00f9 diffusi sul mercato.\nPrincipali caratteristiche.\nQueste le principali caratteristiche del prodotto:\nArchitettura.\nDi seguito viene descritta l'architettura di un sistema di posta certificata basata su OpenPEC.\nCome \u00e8 possibile vedere dallo schema seguente OpenPEC rappresenta il nucleo centrale del sistema e si interfaccia con tutti gli altri moduli:"}
{"id": "1389569", "revid": "599013", "url": "https://it.wikipedia.org/wiki?curid=1389569", "title": "Mario Kasun", "text": "Alto 213 cm per 117\u00a0kg di peso, giocava come centro.\nCarriera.\nKasun ha iniziato a giocare a pallacanestro nella squadra locale del Delnice ell'et\u00e0 di 14 anni, prima di trasferirsi professionalmente al Zrinjevac di Zagabria. Ha fatto parte nel 1998-99 della nazionale juniores croata e della nazionale croata under 21 nel 2000.\nDopo due stagioni nella capitale croata, vincendo una coppa nazionale, nel 2000 si trasferisce alla Gonzaga University nella NCAA, ma viene squalificato dalla federazione croata per il suo trasferimento non autorizzato.\nMilita poi in Germania nelle file del Colonia 99ers e dello Skyliners Francoforte, e poi per due anni in NBA con gli Orlando Magic\nDal 2006 al 2008 ha militato nel Barcellona; dopo due stagioni ha rescisso il contratto che lo legava alla squadra catalana, ed \u00e8 stato ingaggiato dai turchi dell'Efes Pilsen.\nNel 2005, 2007 e 2009 \u00e8 stato convocato per giocare gli Europei con la maglia della Nazionale croata\nNell'agosto 2012 viene ingaggiato dalla Mens Sana Siena, campione d'Italia in carica.Tuttavia il 1\u00ba dicembre rescinde consensualmente il contratto con la squadra toscana per problemi familiari.\nIl 13 settembre firma per l\"'Al-Wasl\", squadra di Dubai negli Emirati Arabi."}
{"id": "1389570", "revid": "599013", "url": "https://it.wikipedia.org/wiki?curid=1389570", "title": "Viktor Chrjapa", "text": "Alto 206 cm per 107 kg, giocava come ala grande.\nNel 2007 \u00e8 stato convocato per gli Europei in Spagna con la maglia della nazionale della Russia."}
{"id": "1389574", "revid": "287204", "url": "https://it.wikipedia.org/wiki?curid=1389574", "title": "Inventor of Evil", "text": "Inventor of Evil \u00e8 il nono album in studio del gruppo musicale thrash metal tedesco Destruction, pubblicato nel 2005."}
{"id": "1389578", "revid": "114461955", "url": "https://it.wikipedia.org/wiki?curid=1389578", "title": "Perry Mason e la novizia", "text": "Perry Mason e la novizia (\"Perry Mason: The Case of the Notorious Nun\") \u00e8 un film per la televisione del 1986, diretto dal regista Ron Satlof. Il film \u00e8 stato girato a Vancouver, in Canada.\nTrama.\nPadre O'Neil \u00e8 incaricato dall'Arcivescovo di indagare sui beni della Chiesa e i bilanci dell'ospedale collegato all'Arcidiocesi. Con la collaborazione di sorella Margaret, una novizia, Padre O'Neil interroga i vari responsabili della gestione opaca, con considerevoli investimenti in perdita. Mettendo in pericolo interessi e rendite consolidate, il religioso si attira le antipatie di molte persone, mentre si vocifera malignamente di una sua relazione con sorella Margaret. Una sera padre O'Neil telefona a sorella Margaret pregandola di raggiungerlo nella sua d'albergo. La telefonata \u00e8 una trappola: la suora viene drogata da un uomo che si presenta come prete, e lasciata incosciente a terra accanto al coltello, usato dal sicario per colpire mortalmente O'Neil.\nIl mattino seguente, il cameriere entra nella camera dove scopre sorella Margaret e rinviene nella camera da letto il cadavere di Padre O'Neil; la suora viene indagata per l'omicidio. Su richiesta del suo amico Arcivescovo, Perry Mason accetta di difendere la suora e chiama Paul Drake Jr., suo assistente investigatore, per cercare l'assassino. Dopo inseguimenti, sparatoria e Paul ferito, nel dibattimento processuale si scopriranno i traffici economici sui quali indagava la vittima, dove Perry Mason smascherer\u00e0 i colpevoli."}
{"id": "1389579", "revid": "287204", "url": "https://it.wikipedia.org/wiki?curid=1389579", "title": "Gatis Jahovics", "text": ""}
{"id": "1389581", "revid": "287204", "url": "https://it.wikipedia.org/wiki?curid=1389581", "title": "Paulius Jankunas", "text": ""}
{"id": "1389582", "revid": "1048993", "url": "https://it.wikipedia.org/wiki?curid=1389582", "title": "Alberto Cant\u00f9", "text": "Biografia.\nInsegn\u00f2 storia della musica al Conservatorio di Como; scrisse per le principali riviste di settore, tra cui \"Musica\" e \"Amadeus\", e collabor\u00f2 con universit\u00e0, teatri italiani e stranieri, Rai.\nFu critico musicale de \"il Giornale\" dal 1976 al 2006. Si occup\u00f2 di storia del violino e di drammaturgia musicale. \nFece parte del comitato scientifico dell'Istituto di studi paganiniani di Genova, dell'Istituto di studi pucciniani di Milano e del Centro studi Felice Romani di Moneglia."}
{"id": "1389583", "revid": "300067", "url": "https://it.wikipedia.org/wiki?curid=1389583", "title": "Linas Kleiza", "text": "Carriera.\nClub.\nAlto 203 cm, dal 2010 al 2013 ha giocato come ala piccola nei Toronto Raptors. Precedentemente aveva iniziato la sua esperienza NBA con i Denver Nuggets dal 2005 al 2009, da cui si \u00e8 svincolato in qualit\u00e0 di restricted free agent firmando per due anni con il team ellenico dell'Olympiacos.\nNel 2013 ha militato nel Fenerbah\u00e7e.\nNel luglio 2014 ha firmato un contratto con l'Olimpia Milano, pertanto nella stagione 2014/2015 ha giocato nella squadra meneghina nel ruolo di ala..\nNazionale.\nNel 2007 \u00e8 stato convocato per gli Europei in Spagna con la maglia della nazionale della Lituania e nel 2010 per i Mondiali in Turchia. In questi ultimi, viste le numerose assenze della selezione lituana, \u00e8 l'assoluto leader, trascinando la sua formazione fino al terzo posto mondiale con prestazioni di altissime qualit\u00e0 e con ottime statistiche: 19,1 punti, 7,4 rimbalzi, 1,4 assist. Viene anche selezionato per il miglior quintetto assoluto del mondiale.\nIn Italia.\nNell'estate 2014 l'Olimpia Milano rinnova parte della squadra. Sono ingaggiati Linas Kleiza dal Fenerbah\u00e7e Spor Kul\u00fcb\u00fc assieme a Joe Ragland da Cant\u00f9, MarShon Brooks dai Los Angeles Lakers a il centro Shawn James dal Maccabi Tel Aviv. L'avventura a Milano dura un solo anno."}
{"id": "1389584", "revid": "287204", "url": "https://it.wikipedia.org/wiki?curid=1389584", "title": "Marko Jaric", "text": ""}
{"id": "1389585", "revid": "287204", "url": "https://it.wikipedia.org/wiki?curid=1389585", "title": "Jaka Klobucar", "text": ""}
{"id": "1389586", "revid": "599013", "url": "https://it.wikipedia.org/wiki?curid=1389586", "title": "\u0141ukasz Koszarek", "text": "Alto 187 cm, gioca come playmaker nel campionato polacco.\nCarriera.\nClub.\nNel 1999 inizia la carriera professionistica nel campionato polacco con la maglia della Pzkosz Warka, dove conquister\u00e0 un posto nella massima serie locale.\nNel 2003 si trasferisce al , dove rimarr\u00e0 tre stagioni, per poi trasferirsi al Tur\u00f3w Zgorzelec e successivamente all'Anwil W\u0142oc\u0142awek.\nNel 2009 si trasferisce alla Juvecaserta Basket.\nNazionale.\nNel 2007 \u00e8 stato convocato per gli Europei in Spagna con la maglia della Nazionale della Polonia eliminata alla fase a gironi.\nNel 2009 \u00e8 stato convocato per gli Europei in Polonia con la maglia della Nazionale della Polonia classificatasi al 9\u00ba posto (ha chiuso la competizione con 4,3 assist/partita, 5\u00ba nella speciale classifica)."}
{"id": "1389587", "revid": "300067", "url": "https://it.wikipedia.org/wiki?curid=1389587", "title": "Ido Kozikaro", "text": "Alto 202 cm, ha giocato come ala grande nel Maccabi Haifa.\nCarriera.\nNel 2001, nel 2003, nel 2005 e nel 2007 \u00e8 stato convocato per disputare gli Europei con la maglia della Nazionale israeliana."}
{"id": "1389589", "revid": "129276", "url": "https://it.wikipedia.org/wiki?curid=1389589", "title": "Alee", "text": ""}
{"id": "1389591", "revid": "599013", "url": "https://it.wikipedia.org/wiki?curid=1389591", "title": "Luk\u00e1\u0161 Kraus", "text": "Alto 200 cm, giocava come ala grande.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Repubblica Ceca."}
{"id": "1389592", "revid": "125764472", "url": "https://it.wikipedia.org/wiki?curid=1389592", "title": "Michal K\u0159emen", "text": "Alto 200 cm, gioca come ala piccola.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Repubblica Ceca."}
{"id": "1389593", "revid": "599013", "url": "https://it.wikipedia.org/wiki?curid=1389593", "title": "Ermal Kuqo", "text": "Alto 206 cm e figlio del nazionale albanese Robert, giocava come ala grande."}
{"id": "1389594", "revid": "599013", "url": "https://it.wikipedia.org/wiki?curid=1389594", "title": "Davor Kus", "text": "Carriera.\nAlto 191 cm, gioca come guardia nel KK \u0160krljevo, dopo una lunga carriera in Croazia e in diverse squadre europee.\nNel 2007 \u00e8 stato convocato per gli Europei in Spagna con la maglia della nazionale di pallacanestro della Croazia."}
{"id": "1389595", "revid": "767487", "url": "https://it.wikipedia.org/wiki?curid=1389595", "title": "Dragan Labovi\u0107", "text": "Alto 207 cm, gioca come ala grande.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Serbia."}
{"id": "1389596", "revid": "287204", "url": "https://it.wikipedia.org/wiki?curid=1389596", "title": "Jaka Lakovic", "text": ""}
{"id": "1389597", "revid": "119779103", "url": "https://it.wikipedia.org/wiki?curid=1389597", "title": "Clara Zetkin", "text": "Fu esponente socialista e combattente per i diritti delle donne. Visse battendosi per l'emancipazione femminile e teorizz\u00f2 la liberazione delle donne dalla sudditanza maschile come parte fondamentale dell'emancipazione del proletariato. Scrisse \"La questione femminile e la lotta al revisionismo\".\nFino al 1917 fu attiva nel Partito Socialdemocratico di Germania, quindi ader\u00ec al Partito Socialdemocratico Indipendente di Germania (USPD) e alla sua ala di estrema sinistra, la Lega Spartachista; quest'ultima divenne pi\u00f9 tardi il Partito Comunista di Germania (KPD), che lei rappresent\u00f2 al Reichstag durante la Repubblica di Weimar dal 1920 al 1933.\nBiografia.\nClara Eissner nacque a Wiederau, in Sassonia il 5 luglio 1857. A partire dal 1874, mentre frequentava un corso per diventare insegnante, svilupp\u00f2 legami con il movimento femminista e il movimento dei lavoratori in Germania. Nel 1878 ader\u00ec al Partito Socialista dei Lavoratori della Germania (\"Sozialistische Arbeiterpartei\", SAP). Questo partito era stato fondato nel 1875 dalla fusione di due partiti preesistenti: l'ADAV, fondato da Ferdinand Lassalle, e lo SDAP di August Bebel e Wilhelm Liebknecht. Nel 1890 il suo nome venne cambiato nella versione moderna Partito Socialdemocratico di Germania (SPD).\nA causa della messa al bando di ogni attivit\u00e0 socialista in Germania, voluta da Bismarck nel 1878, la Zetkin si trasfer\u00ec a Zurigo nel 1882 e poi in esilio a Parigi. Durante il suo soggiorno parigino ebbe un ruolo importante nella fondazione del gruppo socialista dei Socialisti internazionali. Inoltre ella adott\u00f2 il nome del suo compagno, il rivoluzionario russo Ossip Zetkin, col quale ebbe due figli, Maksim e Konstantin. Ossip Zetkin mor\u00ec di tubercolosi nel 1889. Clara Zetkin si rispos\u00f2 nel 1899 con l'artista Georg Friedrich Zundel, di diciotto anni pi\u00f9 giovane.\nNel SPD, Zetkin, insieme con Rosa Luxemburg, sua stretta amica e confidente, fu una delle pi\u00f9 importanti figure dell'ala di estrema sinistra del partito. Nel dibattito sul Revisionismo alla fine del ventesimo secolo attacc\u00f2 le tesi riformiste sostenute da Eduard Bernstein insieme a Luxemburg.\nZetkin si impegn\u00f2 molto nelle politiche femminili, per esempio nelle pari opportunit\u00e0 e nel voto femminile. Diede inizio ai movimenti femministi social-democratici in Germania; dal 1891 al 1917 diresse il quotidiano femminile del SPD \"Die Gleichheit\" (Uguaglianza). Nel 1907 si assunse l'incarico del nuovo ufficio per le politiche femminili all'SPD. Avvi\u00f2 la prima \"Giornata Internazionale della Donna\" l'8 marzo del 1911, lanciandone l'idea a Copenaghen, in quello che poi sarebbe diventato l'Ungdomshuset (abbandonato nel marzo del 2007).\nDurante la prima guerra mondiale Zetkin, con Karl Liebknecht, Rosa Luxemburg e altri importanti esponenti del SPD, rifiut\u00f2 la politica del \"Burgfrieden\" (un armistizio col governo, con la promessa di astenersi da qualsiasi sciopero durante la guerra) del proprio partito. Fra le varie attivit\u00e0 anti-militari, Zetkin organizz\u00f2 a Berlino una conferenza internazionale delle donne socialiste contro la guerra nel 1915. A causa di queste sue posizioni, fu arrestata diverse volte durante la guerra.\nNel 1916 fu fra i co-fondatori della Lega Spartachista (\"Spartakusbund\") e dell'USPD (Partito Socialdemocratico Indipendente di Germania) che nel 1917 si distacc\u00f2 dal partito madre, l'SPD, che aveva assunto atteggiamenti molto favorevoli alla guerra. Nel gennaio del 1919, dopo la Rivoluzione tedesca avvenuta nel novembre del 1918, fu fondato il KPD (Partito Comunista di Germania); Zetkin ne entr\u00f2 a far parte rappresentandolo anche dal 1920 al 1933 nel \"Reichstag\". Intervist\u00f2 Lenin nel \"The Women's Question\" del 1920.\nFino all 1924 Zetkin fece parte dell'ufficio centrale del KPD; dal 1927 al 1929 fu membro del comitato centrale del partito. \u00c8 stata anche membro del Comitato esecutivo dell'Internazionale Comunista dal 1921 al 1933. Nel 1925 divenne presidente nell'ala sinistra tedesca dell'organizzazione solidale \"Rote Hilfe\" (Soccorso rosso). Nell'agosto del 1932, come presidente del \"Reichstag\" per anzianit\u00e0, incit\u00f2 la sua gente a combattere il nazismo.\nQuando Adolf Hitler e il partito nazionalsocialista presero il potere, il partito comunista tedesco fu bandito dal \"Reichstag\", in seguito all'incendio del 1933. Zetkin and\u00f2 nuovamente in esilio, questa volta in Unione Sovietica, e qui mor\u00ec nel 1933, ad Archangel'skoe, vicino a Mosca, all'et\u00e0 di 76 anni. \u00c8 sepolta nella necropoli delle mura del Cremlino.\nIn sua memoria, nel 2014, \u00e8 stata inaugurata a Erice (TP) la prima sezione femminile del Partito Socialista in Italia."}
{"id": "1389598", "revid": "599013", "url": "https://it.wikipedia.org/wiki?curid=1389598", "title": "Darju\u0161 Lavrinovi\u010d", "text": "Alto 212 cm per 110\u00a0kg di peso, gioca nel ruolo di centro.\n\u00c8 fratello gemello di K\u0161y\u0161tof Lavrinovi\u010d, anch'egli cestista.\nCarriera.\nNel 1997 fa il suo esordio nella Lietuvos Krep\u0161inio Lyga, massima serie del campionato lituano, con la divisa dell'Alytus Alita. Inattivo nelle stagioni 2000-2001 e 2001-2002, rimane all'Alytus fino al 2003, quando si trasferisce al pi\u00f9 quotato \u017dalgiris: con i verdi di Kaunas vincer\u00e0 due campionati nazionali e una Lega BBL. Nel 2006 va a giocare nella Superliga A russa, prima nell'UNICS Kazan' e poi, dal 2008, nella Dinamo Mosca.\nCon la maglia della Nazionale lituana ha preso parte ai Campionati europeo dal 2005, arrivando alla medaglia d'argento nel 2013, mentre nel 2008 ha partecipato ai Giochi olimpici di Pechino."}
{"id": "1389600", "revid": "599013", "url": "https://it.wikipedia.org/wiki?curid=1389600", "title": "K\u0161y\u0161tof Lavrinovi\u010d", "text": "Alto 210\u00a0cm per 108\u00a0kg, gioca come ala grande o centro nel .\n\u00c8 fratello gemello di Darju\u0161 Lavrinovi\u010d.\nCarriera.\nClub.\nInizia la carriera con la squadra del proprio paese di nascita, l'Alytus Alita, dove resta dal 1996 al 2002. Poi nel periodo compreso tra il 2002 ed il 2007 si trasferisce a giocare in Russia, dove milita in tre squadre diverse: Ural Great Perm' (2002-2004), con cui vince una Coppa di Russia nel 2004, Dinamo Mosca (2004-2005) e UNICS Kazan' (2005-2007). Nel giugno del 2007 si trasferisce in Italia alla Mens Sana Siena; con la formazione senese, dal 2007 al 2012, ha vinto 14 trofei (5 Campionati, 4 Coppe Italia e 5 Supercoppe italiane); nel 2008 e nel 2011 ha disputato la Final Four di Eurolega fermandosi entrambe le volte in semifinale e vincendo la medaglia di bronzo.Il 9 agosto 2012 firma il prolungamento del contratto in essere con Siena prolungandolo fino al termine della stagione 2013-2014, ma incredibilmente il giorno seguente rescinde il contratto stesso e si trasferisce allo \u017dalgiris Kaunas.\n, ma \u00e8 anche un ottimo tiratore da lontano, tanto da aver vinto la classifica di miglior tiratore da tre nell'Euroleague 2007-08.\nNazionale.\nCon la maglia della Nazionale lituana ha vinto due medaglie ai Campionati Europei: Oro nel 2003 in Svezia e Bronzo nel 2007 in Spagna.\nHa partecipato ad altre due edizioni degli Europei: nel 2005 in Serbia e Montenegro arrivando al 5\u00ba posto e nel 2009 in Polonia concludendo in 11\u00aa posizione.\nK\u0161y\u0161tof Lavrinovi\u010d vanta anche due partecipazioni ai Giochi olimpici nel 2004 ad Atene e nel 2008 a Pechino, concluse entrambi al quarto posto."}
{"id": "1389601", "revid": "300067", "url": "https://it.wikipedia.org/wiki?curid=1389601", "title": "Jonas Ma\u010diulis", "text": "Alto 200 cm, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Lituania.\nNella stagione 2009-10 con la maglia dell'Armani Jeans Milano ha messo a segno 280 punti, e il suo record \u00e8 stato di 19, ottenuti in una partita giocata contro la Montepaschi Siena. Rimane a Milano anche l'anno successivo disputando una stagione nel complesso positiva, ma a poche partite dall'inizio dei playoff si rompe il crociato e quindi deve interrompere il suo campionato.\nDopo un breve ritorno in patria tra le file del Baltai Kaunas ritorna in Italia a 3 giornate dal termine della stagione regolare 2011-12, firmando per la Montepaschi Siena.\nIl 24 luglio 2012 si accorda per un anno con il Panathinaikos, che lascia dopo due anni per accasarsi a Madrid, militando nelle file Real Madrid.\nIl 2 marzo 2018 lascia di comune accordo il Real Madrid.\nPochi giorni dopo, il 7 marzo 2018, firma con il fino al termine della stagione, al termine della quale ritorna free-agent.\nPalmar\u00e8s.\nNazionale.\n2003 \n2004\n2005\n2005"}
{"id": "1389602", "revid": "599013", "url": "https://it.wikipedia.org/wiki?curid=1389602", "title": "Erez Markovich", "text": "Alto , giocava come centro.\nCarriera.\nNel 2005 e nel 2007 \u00e8 stato convocato per disputare gli Europei con la maglia della Nazionale israeliana."}
{"id": "1389605", "revid": "120873641", "url": "https://it.wikipedia.org/wiki?curid=1389605", "title": "Damir Markota", "text": "Carriera.\nAlto 209 cm, gioca come ala grande nel Cibona Zagabria. Nel 2006 \u00e8 stato selezionato dai Milwaukee Bucks come 59\u00aa scelta al Draft NBA.\nNel 2007, 2011 e 2013 \u00e8 stato convocato per gli Europei in Spagna con la maglia della Nazionale croata."}
{"id": "1389607", "revid": "757396", "url": "https://it.wikipedia.org/wiki?curid=1389607", "title": "Stefan Markovi\u0107", "text": "Carriera.\nClub.\nStefan Markovi\u0107 inizia la carriera da cestista professionista nella sua citt\u00e0, Belgrado, giocando nel Campionato serbo con l'Atlas Belgrado dal 2004 al 2006; nello stesso anno, passa all'Hemofarm Vr\u0161ac (con cui disputa la Final Four di Eurocup del 2009) dove resta sino all'estate del 2010 quando si trasferisce in Italia alla Pallacanestro Treviso. Con la squadra trevigiana ha disputato la Final Four di Eurocup del 2011.\nNel 2019 passa alla Virtus Bologna insieme al connazionale Milo\u0161 Teodosi\u0107.\nNella stagione 2020-21 vince il campionato italiano risultando decisivo con le sue giocate difensive nella serie finale contro l' Olimpia Milano.\nA Novembre 2021 torna in patria firmando un contratto fino al termine della stagione con la Stella Rossa.\nNazionale.\nNel 2007 \u00e8 stato convocato per disputare gli Europei in Spagna con la maglia della nazionale della Serbia; nell'estate del 2009 con la Nazionale serba ha vinto la medaglia d'argento ai Campionati europei in Polonia. Con la nazionale serba ha partecipato ai campionati del mondo del 2010 in Turchia."}
{"id": "1389612", "revid": "1632387", "url": "https://it.wikipedia.org/wiki?curid=1389612", "title": "Metal Discharge", "text": "Metal Discharge \u00e8 l'ottavo album in studio dei Destruction, pubblicato nel 2003."}
{"id": "1389614", "revid": "72129", "url": "https://it.wikipedia.org/wiki?curid=1389614", "title": "Mastio (architettura)", "text": ""}
{"id": "1389621", "revid": "712828", "url": "https://it.wikipedia.org/wiki?curid=1389621", "title": "Pok\u00e9Kron", "text": ""}
{"id": "1389634", "revid": "1632387", "url": "https://it.wikipedia.org/wiki?curid=1389634", "title": "The Antichrist (Destruction)", "text": "The Antichrist \u00e8 il settimo album in studio del gruppo musicale thrash metal tedesco Destruction. \u00c8 stato pubblicato il 18 settembre 2001."}
{"id": "1389636", "revid": "287204", "url": "https://it.wikipedia.org/wiki?curid=1389636", "title": "Dragan Labovic", "text": ""}
{"id": "1389643", "revid": "125257835", "url": "https://it.wikipedia.org/wiki?curid=1389643", "title": "Enrico Musiani", "text": "Il suo primo 45 giri risale al 1964.\nIncide per Fonola Dischi, ha ottenuto 3 dischi d'oro e pubblicato oltre un centinaio di album. Oltre alla lunga attivit\u00e0 solista ha pubblicato album discografici anche in coppia con la figlia Sabrina.\nBiografia.\nEnrico Musiani muove i primi passi nel mondo della musica prendendo lezioni di canto lirico. Tra la fine del 1957 e l'inizio del 1958 inizia ad esibirsi in balere, in feste paesane e in piccoli spettacoli di variet\u00e0.\nIl suo esordio televisivo avviene a Tele Monte Penice, ospite del programma \"Controtestata\" condotto da Daniele Piombi e curato da Ruggero Muttarini, che ne apprezzano subito la bravura e col tempo Musiani diventa ospite fisso. Qui lancer\u00e0 i suoi primi successi.\nNegli anni ottanta lavora anche a Top 43, un'emittente di Pavia, nel programma \"Gioca con una canzone\", condotto in studio da Rossella. Il suo primo show televisivo \u00e8 su Videocomo, e si intitola semplicemente \"Musiani canta\". Poi fa parte, con Rosanna, del cast del mitico \"Il Bingoo\" presentato da Renzo Villa su Antenna 3 Lombardia. \u00c8 stato ospite per molte serate a Televerbano, l'emittente di Laveno Mombello (VA). \u00c8 la volta poi di Antenna Padana, dove lavora in \"Liscio non ti lascio\" e di \"Dedicatamente\", condotto da Franco Romeo su Telenorditalia.\nMa Musiani \u00e8 molto noto anche sulla riviera romagnola, si \u00e8 esibito infatti molte volte nell'ambito del programma cult di V.G.A. Telerimini \"In zir per la Romagna\", condotto da Marco Magalotti, e in altre rinomate localit\u00e0 italiane.\nNegli anni novanta dirada le sue apparizioni in tv ma continua a vendere dischi e ad effettuare concerti con grande successo. A farlo rientrare in video sono Marco Predolin e Roberto Poletti nei programmi \"Fantaliscio\", \"Ballo in piazza\" e \"Tuttaunaltramusica\" su Telelombardia e Antenna 3 Lombardia. \nNel nuovo millennio ritorna richiamato come ospite fisso da Eugenio Ban a Telelombardia, prima, e a Canale6 ed Antenna 3 Lombardia, poi, \u00e8 fra i mattatori di \"Festa in piazza\" e di altre trasmissioni delle emittenti di Sandro Parenzo.\nHa inciso album accompagnato da un coro di Alpini, album discografici di stornelli e un album di canti e canzoni di Natale.\nNella sua carriera ha venduto milioni di LP il pi\u00f9 famoso dei quali \u00e8 \"Chitarra vagabonda\" che ha superato il 3,5 milioni di copie in tutto il mondo. Altri suoi classici sono \"Lauretta mia\", \"Suona chitarra\", \"Cimitero di rose\", \"Piccolo fiore\", \"Piccola vagabonda\" e \"Madonnina dai riccioli d'oro\".\nNegli anni novanta ha ricevuto anche un disco d'oro negli Stati Uniti d'America per il brano \"Ti voglio bene mamma\" ed \u00e8 stato portato sul palco del Madison Square Garden da Maurizio Costanzo.\nBrani musicali.\nEcco alcune tra le sue canzoni pi\u00f9 conosciute:"}
{"id": "1389644", "revid": "287204", "url": "https://it.wikipedia.org/wiki?curid=1389644", "title": "Darjus Lavrinovic", "text": ""}
{"id": "1389646", "revid": "44638", "url": "https://it.wikipedia.org/wiki?curid=1389646", "title": "Ksistof Lavrinovic", "text": ""}
{"id": "1389652", "revid": "180559", "url": "https://it.wikipedia.org/wiki?curid=1389652", "title": "Harvey Postlethwaite", "text": "Dopo la progettazione di vetture nelle Formule minori pass\u00f2 in Formula 1 lavorando per varie scuderie e introducendo soluzioni innovative.\nLa storia in Formula 1.\nPostlethwaite arriv\u00f2 in Formula 1 con la scuderia Hesketh, e fu incaricato di progettare la vettura per la scuderia inglese. Gi\u00e0 nel primo anno ottenne buoni risultati, con la squadra che conquist\u00f2 tre podi. L'anno successivo riusc\u00ec ulteriormente a migliorare le prestazioni della vettura con la conquista di una vittoria al GP d'Olanda 1975. L'anno successivo Postlethwaite pass\u00f2 alla Wolf, che debutt\u00f2 nel 1977. Proprio alla Wolf il progettista inglese ottenne molto successo, tanto che nel primo anno di attivit\u00e0 della squadra Jody Scheckter, pilota della scuderia, giunse secondo in classifica piloti, mentre la squadra agguant\u00f2 il quarto posto in classifica costruttori. Nel 1978 le prestazioni calarono e Scheckter non riusc\u00ec a vincere nessuna gara, mentre la scuderia arriv\u00f2 quinta nei costruttori.\nNel 1979, poi la scuderia anglo-canadese non ottenne punti e chiuse i battenti a fine stagione, Postlethwaite pass\u00f2 nella squadra di Fittipaldi, la Copersucar, in cui produsse la F8. Nel 1981 alla Ferrari, dopo la disastrosa stagione 1980, si valut\u00f2 che il punto debole della macchina era il telaio, quindi si punt\u00f2 su un tecnico di scuola britannica e la scelta cadde su Postlethwaite, che entr\u00f2 in servizio a Maranello il 15 giugno. Postlethwaite partecip\u00f2 alle progettazioni della 126 C2 e della 126 C3 che portarono alla conquista dei titoli costruttori 1982-1983.\nNegli anni successivi, la pi\u00f9 importante creazione del progettista inglese rimane la Ferrari 156/85, vettura dall'ottimo telaio in grado di contendere il titolo alla McLaren, che per\u00f2 nelle ultime gare della stagione 1985 sub\u00ec l'inaffidabilit\u00e0 del motore per problemi progettuali legati alle turbine tedesche KKK (poi sostituite, ma nel 1986, dalle statunitensi Garrett), consentendo comunque a Michele Alboreto di diventare vicecampione del mondo dietro a Prost. Nel 1987 venne sostituito da John Barnard e pass\u00f2 in Tyrrell, scuderia in crisi. Ottenne comunque qualche buon risultato culminato nel 1990 a Phoenix, dove Jean Alesi riusc\u00ec a battersi con la McLaren di Ayrton Senna, terminando poi secondo la gara con la 018.\nL'impresa viene poi ripetuta, sempre dal pilota francese a Monaco, con la 019, progettata da Postlethwaite, prima vettura con muso allungato e molto resistente dal punto di vista strutturale. Nel 1991 venne contattato dalla Sauber in cui ottenne l'incarico di direttore tecnico. Dopo un breve periodo in Ferrari nel 1992 e nel 1993, nel 1994 torn\u00f2 alla Tyrrell e nel 1999, a causa della vendita della scuderia pass\u00f2 alla BAR. Progett\u00f2 la Dallara-Honda nel 1999, vettura creata per testare il motore in vista dell'ingresso come fornitore del costruttore giapponese. La vettura, per quanto molto veloce, non corse mai perch\u00e9 la Honda decise di non impegnarsi con un team proprio. Postlethwaite morir\u00e0 lo stesso anno, a causa di un attacco cardiaco, mentre assisteva ad alcuni test di F1 in Spagna."}
{"id": "1389655", "revid": "287204", "url": "https://it.wikipedia.org/wiki?curid=1389655", "title": "Stefan Markovic", "text": ""}
{"id": "1389669", "revid": "729019", "url": "https://it.wikipedia.org/wiki?curid=1389669", "title": "Darko Mili\u010di\u0107", "text": "Mili\u010di\u0107 \u00e8 il pi\u00f9 giovane giocatore ad aver giocato una finale NBA, 18 anni e 356 giorni nelle finali NBA del 2004, poi vinte dai Pistons.\nCarriera.\nFu scelto dai Detroit Pistons al draft dell'anno 2003 col numero 2, dietro al solo LeBron James. A posteriori questa scelta fu molto criticata poich\u00e9 Mili\u010di\u0107, al tempo il migliore prospetto europeo, fu preferito a giocatori divenuti rapidamente stelle come Carmelo Anthony (scelto col n.3), Chris Bosh (n.4) e Dwyane Wade (n.5).\nA Detroit Mili\u010di\u0107 rimase per tre stagioni giocando complessivamente 96 partite (di cui solo due da titolare) e non andando oltre gli 1,8 punti di media a partita (2004-05, sua migliore stagione in canotta Pistons). Nel 2006 venne ceduto agli Orlando Magic dove trov\u00f2 maggiore spazio incrementado le proprie statistiche sino ad arrivare, nella sua seconda stagione, alla media di 8 punti e 5,5 rimbalzi a partita.\nNell'estate del 2007 disputa i campionati europei, ma al termine della competizione viene escluso dalla Nazionale serba, per via di un'intervista in cui Mili\u010di\u0107 minacciava con termini volgari le madri e le figlie degli arbitri. Durante la stessa estate si trasferisce ai Memphis Grizzlies, dove resta fino al giugno 2009 quando, in cambio di Quentin Richardson, passa ai New York Knicks.\nIl 17 febbraio 2010 viene ceduto ai Minnesota Timberwolves in cambio di Brian Cardinal. Il 12 luglio viene tagliato dai Minnesota Timberwolves per poi approdare ai Boston Celtics il 20 settembre. Il 21 novembre ritorna ad essere di nuovo un free agent, tagliato anche dai Boston Celtics.\nNel 2013 ha ufficializzato il suo ritiro dall'NBA, mentre l'anno seguente ha annunciato di aver abbandonato l'attivit\u00e0 da cestista per intraprendere quella di lottatore di kickboxing. Il 19 maggio 2015 ritorna a giocare a basket, in Serbia, firmando con la squadra del Metalac Valjevo, ma successivamente la vicenda si conclude con un nulla di fatto."}
{"id": "1389670", "revid": "599013", "url": "https://it.wikipedia.org/wiki?curid=1389670", "title": "Miguel Minhava", "text": "Alto 196 cm, giocava come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo."}
{"id": "1389671", "revid": "75775", "url": "https://it.wikipedia.org/wiki?curid=1389671", "title": "Extradimensione", "text": ""}
{"id": "1389672", "revid": "599013", "url": "https://it.wikipedia.org/wiki?curid=1389672", "title": "Miguel Miranda", "text": "Alto 205 cm, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo."}
{"id": "1389673", "revid": "287204", "url": "https://it.wikipedia.org/wiki?curid=1389673", "title": "Alfa Telescopii", "text": "Alpha Telescopii (\u03b1 Tel, \u03b1 Telescopii) \u00e8 la stella pi\u00f9 luminosa della costellazione del Telescopio.\nStella subgigante blu, dista 249 anni luce dalla Terra ed ha una magnitudine apparente di 3,49.\nCaratteristiche fisiche.\nPresenta le caratteristiche di stella peculiare, per via dell'abbondanza di elio presente, e nonostante sia catalogata come stella subgigante \u00e8 ancora una calda stella blu di sequenza principale. 900 volte pi\u00f9 luminosa del Sole, ha una massa 5 volte superiore, mentre il suo diametro \u00e8 quasi 3,5 volte tanto."}
{"id": "1389675", "revid": "209345", "url": "https://it.wikipedia.org/wiki?curid=1389675", "title": "Alpha Telescopii", "text": ""}
{"id": "1389676", "revid": "1305772", "url": "https://it.wikipedia.org/wiki?curid=1389676", "title": "Stronghold 2", "text": "Stronghold 2 \u00e8 un videogioco strategico in tempo reale sviluppato dalla Firefly Studios, pubblicato dalla 2K Games il 19 aprile 2005, ed \u00e8 il seguito di \"Stronghold\" e \"Stronghold Crusader\", portando innovazioni in termini di grafica e di nuove modalit\u00e0 di gioco.\nNovit\u00e0.\nModalit\u00e0 di gioco.\nLe modalit\u00e0 di gioco sono 2: \"Via della pace\" e \"Via della guerra\".\nLa prima consiste nello specializzarsi in azioni economiche non bellicose, inseguendo vari obiettivi. La seconda riguarda un punto di vista militare del gioco, al cui centro c'\u00e8 la guerra e l'arte dell'assedio medievale.\nVia della pace.\nLe modalit\u00e0 di gioco della \"Via della pace\" sono tre:\nVia della guerra.\nLe modalit\u00e0 di gioco della \"via della guerra\" sono cinque:\nGrafica.\nIl motore grafico \u00e8 tridimensionale, ed ha compiuto un importante balzo evolutivo rispetto ai suoi predecessori: si possono ora distinguere i dettagli del terreno, delle mura, delle unit\u00e0 e di tutta la mappa.\nStronghold 2 Deluxe.\nStronghold 2 Deluxe \u00e8 un'espansione autonoma di Stronghold 2, uscita il 28 ottobre 2005, che apporta diverse migliorie.\nComprende, come in Stronghold Deluxe, la modalit\u00e0 assedio. Essa contiene pi\u00f9 castelli della vecchia versione."}
{"id": "1389677", "revid": "287204", "url": "https://it.wikipedia.org/wiki?curid=1389677", "title": "Darko Milicic", "text": ""}
{"id": "1389686", "revid": "842", "url": "https://it.wikipedia.org/wiki?curid=1389686", "title": "2K GAMES", "text": ""}
{"id": "1389687", "revid": "287204", "url": "https://it.wikipedia.org/wiki?curid=1389687", "title": "Darkness (film)", "text": ""}
{"id": "1389689", "revid": "1305772", "url": "https://it.wikipedia.org/wiki?curid=1389689", "title": "Myia (stella)", "text": "Myia (Alpha Muscae - \u03b1 Mus) \u00e8 la pi\u00f9 luminosa stella nella costellazione della Mosca. La sua magnitudine apparente \u00e8 +2,69 e dista dalla Terra 315 anni luce.\nMyia significa \"mosca\" in greco ma il nome \u00e8 di origini recenti dato che la stella \u00e8 troppo a sud per essere stata vista dagli antichi greci. Va comunque segnalato che Myia era il nome della figlia del famoso filosofo greco Pitagora.\nOsservazione.\nSi tratta di una stella situata nell'emisfero australe. La sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche dalle regioni temperate; dall'emisfero nord la sua visibilit\u00e0 \u00e8 invece limitata alle regioni tropicali, comunque non pi\u00f9 a nord della latitudine 21\u00b0 N . La sua magnitudine pari a +2,69 le consente di essere scorta con facilit\u00e0 anche dalle aree urbane di moderate dimensioni.\nCaratteristiche fisiche.\nSi tratta di una stella subgigante bianco-blu o stella bianco-azzurra di sequenza principale, il suo tipo spettrale \u00e8 B2IV-V. Dotata di una temperatura effettiva molto alta, quasi 22.000 K, \u00e8 4520 volte pi\u00f9 luminosa del Sole ed ha una massa quasi 9 volte maggiore, pi\u00f9 o meno al limite superato il quale una stella termina la propria esistenza in supernova, piuttosto che come nana bianca. La stella \u00e8 anche classificata come variabile Beta Cephei; la sua magnitudine varia da +2,68 a + 2,73 in un periodo di 2,2 ore.\nA 29,6 secondi d'arco si trova una compagna ottica che non dovrebbe essere legata gravitazionalmente ad Alfa Muscae."}
{"id": "1389690", "revid": "375960", "url": "https://it.wikipedia.org/wiki?curid=1389690", "title": "Alpha Muscae", "text": ""}
{"id": "1389691", "revid": "599013", "url": "https://it.wikipedia.org/wiki?curid=1389691", "title": "Matan Naor", "text": "Alto 194 cm, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro di Israele."}
{"id": "1389692", "revid": "599013", "url": "https://it.wikipedia.org/wiki?curid=1389692", "title": "Radek Ne\u010das", "text": "Alto 204 cm, gioca come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Repubblica Ceca."}
{"id": "1389693", "revid": "599013", "url": "https://it.wikipedia.org/wiki?curid=1389693", "title": "D\u012bmos Ntikoud\u012bs", "text": "Alto 206 cm, giocava come ala grande o pivot.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Grecia.\nDopo due anni al Panathinaikos in cui ha vinto due campionati in Grecia e una Eurolega \u00e8 tornato al Pamesa Valencia dove aveva gi\u00e0 giocato nelle stagioni 2003-04 e 2005-06."}
{"id": "1389694", "revid": "1748167", "url": "https://it.wikipedia.org/wiki?curid=1389694", "title": "Aternum", "text": "Aternum, od Ostia Aterni, \u00e8 stata una citt\u00e0 romana della \"Regio IV Samnium\". Il suo centro abitato corrisponde alla moderna Pescara, che ne rappresenta l'evoluzione storica. Mantenne il nome Aternum sino intorno all'anno 1000, quando fu sostituito con \"Piscaria\". Terminale orientale della strada consolare Tiburtina Valeria, il suo porto assunse una discreta rilevanza per i collegamenti fra Italia e Dalmazia, ma l'insediamento non raggiunse mai il rango di municipium.\nStoria.\nOrigini e periodo italico.\nI primi abitanti del villaggio sulle rive del fiume Pescara erano probabilmente di origine pelasgica; attraversarono il mare Adriatico partendo dalle coste dalmate, e fondarono un primo emp\u00f2rion, ma furono i Vestini i primi italici a comprendere l'importanza strategica della posizione dell'agglomerato: sono state rinvenute tracce di attivit\u00e0 portuale gi\u00e0 dal V secolo a.C., riferibili agli scambi dell'abitato del colle del Telegrafo, che sopravviver\u00e0 fino alla piena et\u00e0 medievale, mentre \u00e8 dal I secolo a.C. che si insediarono stabilmente nell'area di Pescara Vecchia, dove allestirono un efficiente porto, utilizzato anche dai Marrucini e dai Peligni. Il villaggio ai tempi dei primi contatti con i Romani veniva chiamato \"Vicus Aterni\" e successivamente, prendendo il nome dell'omonimo fiume, \"Aternum\"; in epoca imperiale si usava indicare Pescara anche con il nome di \"Ostia Aterni\" (cos\u00ec riportata sulla Tabula Peutingeriana), proprio per via del ruolo di centro nevralgico delle vie di comunicazione. Infatti, con il nome \"Ostia Aterni\" si indicava la foce di un fiume e, nella fattispecie, \"foce del fiume Aterno\" poich\u00e9 sia la citt\u00e0 che il fiume erano e sono una porta verso l'interno e Roma.\nDopo la Seconda guerra sannitica, conclusasi con la sconfitta dei sanniti e dei loro alleati fra cui i Vestini, il territorio pur mantenendo una formale autonomia, pass\u00f2 sotto il controllo della Repubblica romana intorno al 304 a.C.\nConquista romana.\nI Vestini, insieme ai Marsi, ai Marrucini e ai Peligni, presero parte a una confederazione contro cui i Romani entrarono in conflitto durante la Seconda guerra sannitica, nel 325 a.C. Proprio l'alleanza dei Vestini con i Sanniti indusse i consoli romani Decimo Giunio Bruto Sceva e Lucio Furio Camillo a porre all'ordine del giorno del Senato la questione di una spedizione puntiva contro di loro. Secondo Tito Livio si tratt\u00f2 di una mossa audace, poich\u00e9 fino a quel momento i Vestini non avevano minacciato direttamente la Repubblica e anzi una campagna contro di loro avrebbe potuto indurre a una sollevazione; inoltre, un attacco ai Vestini avrebbe probabilmente comportato l'accorrere in loro aiuto dei vicini Marsi, Marrucini e Peligni, una concentrazione di forze pari a quella degli stessi Sanniti. \nRoma si risolse comunque ad agire e incaric\u00f2 della spedizione Bruto, che devast\u00f2 le campagne degli italici per costringerli a scendere in battaglia in campo aperto; lo scontro fu sanguinoso e anche l'esercito romano sub\u00ec gravi perdite, ma gli italici furono costretti ad abbandonare i loro accampamenti e a trincerarsi nelle loro cittadelle. Secondo Tito Livio, a quel punto Bruto assedi\u00f2 prima Cutina, che espugn\u00f2 grazie all'uso di scale, poi Cingilia (entrambe le citt\u00e0 dall'incerta collocazione geografica), ed alla sua caduta il bottino fu distribuito fra i soldati romani. La facilit\u00e0 con la quale un solo troncone dell'esercito romano (l'altro, affidato a Lucio Furio, era stato inviato contro i Sanniti) sbaragli\u00f2 i Vestini mostra come la loro fama di grandi combattenti fosse in realt\u00e0 sproporzionata alla reale efficacia bellica del popolo. \nNel 304 a.C., dopo la grave disfatta subita dagli Equi per opera dei Romani guidati dai consoli Publio Sempronio Sofo e Publio Sulpicio Saverrione, gli italici vicini dei Vestini, i Marsi, Peligni, Marrucini e Frentani, inviarono ambasciatori a Roma per chiedere un'alleanza, che fu loro concessa attraverso un trattato. Con i Vestini invece l'accordo di \"foedus\" fu siglato soltanto due anni dopo, nel 302 a.C., a riprova della loro peculiare ostilit\u00e0 nei confronti di Roma. Dopo pi\u00f9 di due secoli di alleanza fra i Vestini e Roma, la cittadina fin\u00ec sotto il diretto controllo romano, insieme a tutti i territori d'Abruzzo e del Molise, nell'88 a.C. in seguito alla Guerra sociale: agli inizi del I secolo a.C., i Vestini presero parte alla vasta coalizione di popoli italici che scaten\u00f2 la guerra per ottenere la concessione della cittadinanza romana pi\u00f9 volte negata (91-88 a.C.). L'esercito italico, ripartito in due tronconi - uno sabellico guidato dal marso Quinto Poppedio Silone, l'altro sannitico affidato a Gaio Papio Mutilo - contava contingenti di numerosi popoli; quello vestino era guidato da Gaio Pontidio.\nPoppedio, alla testa di Marsi e Vestini, tese un'imboscata vincente nella quale cadde il romano Quinto Servilio Cepione (90 a.C.), ma infine i Vestini vennero battuti separatamente da Gneo Pompeo Strabone, nel quadro della generale vittoria di Roma sui \"socii\" ribelli, culminata con la presa di Ascoli da parte di Pompeo.\nLa citt\u00e0 romana.\nDopo la Guerra sociale la Lex Julia de civitate, che concedeva la cittadinanza romana a tutti gli italici rimasti fedeli a Roma, fu progressivamente estesa anche ai popoli ribelli, tra i quali i Vestini. I loro territori furono intensamente colonizzati, soprattutto nell'epoca di Silla, ed a partire da allora la romanizzazione della regione, e di conseguenza anche di Aternum, si avvi\u00f2 rapidamente a compimento come attesta la rapida scomparsa delle lingue dei popoli italici dalle fonti scritte, sostituite dal latino. In epoca augustea \"Ostia Aterni\" far\u00e0 parte della regio IV Samnium, una delle regioni italiane dell'epoca, ed i Vestini saranno inseriti nella trib\u00f9 Quirina. Con la dominazione romana il piccolo villaggio si and\u00f2 strutturando in una vera e propria cittadina, raggiungendo nel II secolo il suo massimo sviluppo; furono edificati in quel periodo importanti edifici pubblici e privati, alimentati dal discreto movimento commerciale del porto, e vennero innalzati diversi templi, tra cui quello dedicato a Giove aternio, mentre nella zona del campo Rampigna \u00e8 stata accertata la presenza di un'estesa necropoli, frequentata fino a tutta la tarda antichit\u00e0. \nAlcune evidenze archeologiche, nella fattispecie il ritrovamento nel XVIII secolo su un muro nella zona Rampigna e in un cortile di Villa De Riseis di frammenti di un'epigrafe, conservati nella biblioteca provinciale di Chieti, testimoniano poi l'esistenza in citt\u00e0 del culto della dea Iside. Altri frammenti di un bassorilievo raffigurante la dea egizia sono emersi nei pressi del porto canale, sulla sponda nord. Risale alla prima et\u00e0 imperiale la costruzione del ponte sul fiume, localizzato fra il vecchio ponte ferroviario ed il ponte D'Annunzio, che sub\u00ec un profondo restauro nel II secolo. Anche la via Valeria, giunta in citt\u00e0 nell'anno 49 per volere dell'imperatore Claudio, venne ricostruita in variante, abbandonando il precedente e antico tracciato di fondovalle (che seguiva grossomodo le odierne vie delle Caserme, Aterno, Raiale e, mantenendo la denominazione medievale, via Salara nel territorio di San Giovanni Teatino) per spostarsi su un percorso pi\u00f9 rettilineo, che partendo da piazza Unione ricalcava via dei Bastioni, proseguendo verso ovest sull'odierna via Tavo per ricongiungersi al tracciato dell'odierna Tiburtina, di costruzione ottocentesca, nei pressi dell'aeroporto. \nPi\u00f9 tarda la costruzione dell'edificio di culto che in et\u00e0 medievale sar\u00e0 intitolato a Santa Gerusalemme: innalzato nei primi decenni del IV secolo, si presume che l'edificio a pianta centrale fosse un tempio od un'ara dedicato alla divinit\u00e0 Vittoria, particolarmente venerata in et\u00e0 imperiale e tetrarchica, grazie alla presenza nel muro posteriore di un'epigrafe, andata perduta nel XIX secolo, nella quale era ancora chiaramente leggibile: \u00ab(vic)TORIAE AUGUSTAE SACRUM\u00bb. Lo schema ad otto nicchie lo rendeva pressoch\u00e9 identico per dimensioni, tipologia e tecniche costruttive al coevo mausoleo di Elena di Roma. Questa nuova costruzione si inser\u00ec in un quadro di generale rinnovamento delle infrastrutture della citt\u00e0, come il ponte ed il porto, sia per porre rimedio alla scarsa manutenzione del secolo precedente, sia per l'importanza che l'insediamento si trov\u00f2 ad assumere all'inizio del IV secolo, quando l'imperatore Diocleziano scelse di costruire il suo palazzo a Salona, nell'odierna Spalato.\nI collegamenti con la capitale erano garantiti dalla strada consolare Tiburtina Valeria, che tramite il porto fluviale di Aternum, era il principale itinerario fra Roma e Salona. Un diverticolo della via Flaminia, la \"via Flamina ab Urbe per Picenum Anconam et inde Brundisium\", ricalcando grossomodo il percorso dell'odierna SS16 Adriatica, la collegava invece con il nord Italia. La via litoranea proseguiva anche verso Ortona, virando a sud in corrispondenza delle attuali vie Arnaldo da Brescia ed Alento, evitando con un semicerchio le zone paludose della palata, per poi seguire la fascia pedecollinare passando nella zona della Pineta Dannunziana per ricongiungersi al tracciato odierno nella zona meridionale di Pescara fino ad Ortona, spostandosi poi verso l'interno in direzione di Lanciano; all'altezza dell'odierna Bussi sul Tirino dalla via Tiburtina Valeria si diramava la via Claudia Nova dirigendosi verso la citt\u00e0 di Amiternum, seguendo un percorso non troppo diverso dall'attuale itinerario stradale fra le citt\u00e0 di Pescara e L'Aquila percorso dalle SS153 ed SS17, mentre da Corfinium si diramava dalla via Tiburtina la via Municia, diretta a Beneventum, il cui percorso \u00e8 in gran parte seguito dalla SS17.\nNonostante la discreta rilevanza dell'insediamento, Aternum non raggiunse mai lo status di Municipium, difatti non sono stati rinvenuti resti archeologici tipici dei centri romani maggiori come anfiteatri, terme e teatri.\nLe invasioni barbariche.\nCon la caduta dell'Impero romano d'Occidente, anche la storia di \"Aternum\" diventa oscura. Fu duramente provata dalle Invasioni barbariche, dalla sanguinosa Guerra gotica ed infine dall'invasione longobarda: nel 538 la citt\u00e0, presidiata dagli Ostrogoti comandati da un certo Tremone, fu attaccata dal magister militum romeo Iohannes su ordine dello strategos autokrator Belisario che, dopo aspri combattimenti, occup\u00f2 l\u2019oppidum, poco tempo dopo il primo assedio di Roma durante il tentativo di restaurazione dell'impero dell'imperatore Giustiniano I. I Bizantini, acquartieratisi a Crecchio ed Ortona potenziarono le difese e le infrastrutture portuali abruzzesi, incluse quelle di Aternum, che venne cinta da mura spesse 3,03 metri, o 10 piedi romani, circondando ci\u00f2 che restava dell'abitato fra le odierne via Conte di Ruvo, piazza Unione, la golena sud e via Orazio. Probabilmente risalirebbe a quest\u2019epoca anche la realizzazione del \"Castellum ad mare\" i cui resti sono stati rinvenuti sul colle del Telegrafo, luogo peraltro abitato gi\u00e0 dal tremila avanti Cristo. Questo castello svolse un ruolo importante, sia a presidio del villaggio ivi presente, sia quale punto di avvistamento e di difesa del sottostante porto di Aternum. Il dominio dei Romani d'oriente in Italia si rivel\u00f2 per\u00f2 effimero, con l'inizio dell'invasione longobarda gi\u00e0 nell'anno 568.\nI Longobardi giunsero in Abruzzo fra il 580 ed il 591, e furono Aternum, Ortona ed Histonium i centri che resistettero pi\u00f9 a lungo agli invasori: i Bizantini avevano infatti predisposto un articolato sistema di difesa, con presidi sulla costa ubicati presso le foci dei fiumi o nelle insenature naturali; questi avevano, inoltre, occupato antiche ville rurali (villae) e stationes (villaggi sorti presso le stazioni cambio dei cavalli, che erano diventati degli snodi commerciali) facendone dei campi trincerati. In questo sistema avevano un ruolo importante anche i centri urbani di Kastron Terentinon (Castrum Truentinum) alla foce del Tronto, Kastron Nobon (Castrum Novum) nella Valle del Tordino, Aternum nella Val Pescara, Anxanum e Kastron Beneren (Vicus Veneris) nella Val di Sangro e Kastron Reunia, nella valle del Trigno, presso la periferia meridionale di Histonium. Lo scopo di questi insediamenti fortificati era quello presidiare e difendere sia le principali foci dei fiumi che le relative vallate, concentrandosi in particolare nella difesa delle vie Tiburtina Valeria, litoranea e Municia (l'attuale SS17 nel tratto Corfinio-Bojano). \nDi conseguenza, disponendo nel meridione italiano solo di un limitato esercito, anche i Longobardi si adattarono ad una guerra di posizione: per tenersi lontani dalle enclavi bizantine, nonch\u00e9 dai vari presidi fortificati costieri, avevano scelto la via di penetrazione pedemontana, e si andarono stanziando oltre che nelle citt\u00e0 anche in quegli abitati, castra, vici, pagi e ville rustiche che erano sopravvissuti alle distruttive guerre con gli ostrogoti. I Longobardi inoltre, spesso rioccupavano dei centri abitati abbandonati operando uno spoglio delle rovine romane per riadattarli alle loro esigenze, e li abitavano di nuovo. In un primo momento i Bizantini riuscirono a fermare i Longobardi lungo il confine naturale costituito dal fiume Tronto, potendo contare sul campo fortificato di Castrum Truentinum e su altri centri fortificati posti nell\u2019interno, come Castrum Aprutentium (l'odierna Teramo, un tempo municipium noto come Interamnia Praetuttiorum, ma a quell'epoca ridotto a semplice castrum), Campli ed Ancarano. I Longobardi fronteggiavano il nemico, e si erano insediati a Castel Trosino, Sant'Egidio alla Vibrata e Civitella del Tronto, occupando inoltre Leofara e Valle Castellana. I tentativi di occupazione avvenivano simultaneamente da nord dal Ducato di Spoleto, guidati dal condottiero Faroaldo I, e da sud dal Ducato di Benevento, agli ordini di Zottone, spingendo i Bizantini ad articolare una linea di difesa anche nella Marsica presso il lago del Fucino.\nIl sistema difensivo bizantino entr\u00f2 in crisi gi\u00e0 dal 580, con la caduta di Castrum Truentinum, seguita poco dopo anche da Castrum Novum. I Bizantini, costretti ad arretrare, costituirono un'altra linea difensiva attestata su Pinna, Lauretum (di recente fondazione, nell'odierna frazione Colle Fiorano di Loreto Aprutino), Cappelle sul Tavo, Angulum e Statio ad Salinas (l'odierno quartiere Villa Carmine di Montesilvano). Il caposaldo difensivo meridionale era Castrum Kephalia (l\u2019odierna Cepagatti, ove fortificarono una grande villa rustica). Sempre a sud, i Bizantini mantennero fino al 595 d.C. i loro presidi presso la Marsica, Ortona e Crecchio.\nCon la caduta di Venafrum e delle aree interne del Molise nel 595, i Longobardi ebbero la meglio sulla linea difensiva della via Tiburtina Valeria dilagando negli altopiani abruzzesi, e presto vennero meno le regioni della Marsica e della Conca aquilana, con le citt\u00e0 di Amiternum, Aufinum, Aveia, Alba Fucens, Peltuinum, Marruvium, Carsioli e Castrum Caelene, devastate dai metodi di conquista brutali ed immediati. Nel mentre anche i Longobardi provenienti dal Ducato di Spoleto consolidarono le loro conquiste nei territori a nord di Aternum: Hadria, Angulum e Lauretum. La conquista longobarda fu portata a termine con una progressiva penetrazione, prima nel teramano ad opera dei germani del Ducato di Spoleto, e successivamente nell\u2019aquilano e nel chietino, grazie all'avanzata dei Longobardi di Benevento, che aggirarono le difese bizantine della Conca peligna lungo la Tiburtina e penetrarono da Pacentro attraverso Guado San Leonardo, conquistando Caramanico Terme, Roccamorice, Bolognano, Musellaro di Bolognano, San Valentino in Abruzzo Citeriore e tutta la valle dell\u2019Orta, per ricongiungersi infine nella Val Pescara presso Pagus Fabianus con i Longobardi di Spoleto, provenienti dalla via Claudia Nova. \nI barbari si attestarono anche nell\u2019interno del chietino e nella vallata della Majella orientale, ed ancora nel ventunesimo secolo se ne riscontrano molti toponimi. Tracce dell\u2019insediamento longobardo sono state inoltre rilevate a Caramanico, Bolognano, Musellaro, Roccamorice, San Valentino, Manoppello, Serramonacesca, Tocco da Casauria, Scafa, Pescosansonesco, Rosciano (Piano della Fara), Civitaquana (colle Scurcola), Alanno (colle della Sala) e Spoltore. Gli eserciti longobardi si attestarono dunque sul versante orientale della Majella, fonteggiando i Bizantini di Anxanum, Crecchio, Canosa Sannita, Vacri, Bucchianico e Teate. Sul versante settentrionale della montagna, gli invasori consolidarono le loro posizioni su entrambe le rive del fiume Pescara. Il processo di occupazione del territorio fu per\u00f2 lento, dilatandosi per decenni, e la costa teatina, Aternum compresa, rest\u00f2 ancora per diverso tempo sotto il controllo bizantino. Nei centri conquistati dai germani si avvi\u00f2 un progressivo stravolgimento dell'assetto antico, come per esempio l'abbandono e la rovina di tutte le infrastrutture cittadine ancora superstiti e l'inserimento di sepolture in settori abbandonati del tessuto urbano, sia nelle aree interne come ad Amiternum e Marruvium, che nell'Abruzzo adriatico, come a Castrum Truentinum, Castrum Novum, Pinna, Interamnia e Teate.\nRestarono ai romani d'oriente i presidi lungo la costa: Aternum, Ortona, Vicus Veneris ed Histonium, che continuarono a resistere fino alla met\u00e0 del VII secolo conservando generalmente un assetto ancora in qualche modo ispirato a quello antico, pur in presenza di consistenti fenomeni di ristrutturazione. Aternum cadde, infine, negli ultimi anni del VI secolo, ma l'insediamento rester\u00e0 conteso fra i Bizantini dell'esarcato di Ravenna ed i Longobardi fino alla met\u00e0 del VII secolo. L\u2019occupazione della costa teatina si concluse definitivamente solo in seguito alla fallita impresa bellica del 663 dell\u2019imperatore Costante II il quale, dopo essere sbarcato in Italia ed aver espugnato Barium, decise di attaccare il Ducato di Benevento (che era rimasto sguarnito in quanto il duca Grimoaldo, divenuto re dei Longobardi, si era recato a Ticinum con il suo esercito per prendere possesso del regno e per difenderlo da una contestuale invasione franca da nord, facendo duca di Benevento suo figlio Romualdo). Grimoaldo, respinti i franchi, accorse dal nord con il suo esercito di 30.000 uomini con cui sconfisse i Romani ed imped\u00ec all\u2019imperatore Costante II la sicura conquista di tutto il ducato. Questa circostanza fece s\u00ec che al ritorno della vittoriosa spedizione contro l\u2019imperatore, il re longobardo espugnasse quasi senza combattere le varie enclavi bizantine lungo la costa teatina. I Longobardi procedettero quindi ad una rioccupazione sistematica di quelli che erano stati i capisaldi della presenza bizantina sul territorio, e divisero la regione abruzzese in sette gastaldati: Marsica, Valva, Amiternum, Forcona, Aprutium, Pinna e Histonium.\nIl dominio dei barbari fu molto duro, animato da spirito di conquista e saccheggio, come testimoniato da tracce archeologiche di un grande incendio in citt\u00e0 in seguito alla sua caduta e come narrato nella \"Passio\" (cio\u00e8 la leggenda del martirio) di san Cetteo: Aternum fu affidata al governo di due soldati longobardi, Alais (o Alagiso) e Umblo (o Umblone), che la vessarono con soprusi ed omicidi; a loro, infatti, \u00e8 attribuito l'assassinio di Cetteo, diventato poi patrono di Pescara e vescovo dell'allora cittadina: accusato dai Longobardi, di fede ariana, di essere complice di un complotto dei Bizantini niceni volto alla riconquista di Aterno, egli fu fatto precipitare dal ponte marmoreo con una pietra legata al collo (13 giugno 597). Si hanno scarsissime notizie dei secoli successivi in cui l'insediamento, notevolmente spopolato e con tutte le infrastrutture urbane in rovina, visse un periodo di grande decadenza come la maggior parte delle citt\u00e0 della regione e come suggerito da alcune evidenze archeologiche che hanno dimostrato un ritorno a capanne e case in legno ed argilla cruda, e l'abbandono di ampie porzioni del centro abitato; la citt\u00e0 riemerse nel XI secolo, con il nuovo nome di \"Piscaria\".\nResti archeologici.\nA causa delle numerose distruzioni e rivoluzioni urbanistiche subite dalla citt\u00e0 nel corso della sua storia, non esistono numerosi rinvenimenti archeologici del periodo antico.\nL'area urbana era costituita inizialmente da un insieme di case edificate a nord del fiume dai coloni Vestini ed a sud dai coloni Marrucini e Frentani; in seguito all'integrazione nello stato romano, il villaggio divenne rapidamente strategico per l'incrocio dei traffici commerciali marittimi, fluviali e terrestri lungo la via Tiburtina Valeria. Un'antica via di fondovalle, poi diventata via Aterno e via delle Caserme, incrociava il tracciato litoraneo ad angolo retto per poi costeggiare il fiume lungo l'area poi occupata dalle caserme borboniche e giungeva al porto. La via Claudia Valeria invece, dopo aver intersecato via delle Caserme nella zona di piazza Unione, proseguiva verso ovest lungo l'attuale via dei Bastioni e via Tavo. Lo sviluppo edilizio durante il governo romano del I secolo a.C. si concentr\u00f2 in particolare intorno a questi due assi viari, formando la caratteristica pianta a triangolo allungato mantenuta dalla zona, e vi vennero eretti templi, necropoli, taverne, edifici rustici, empori, magazzini portuali ed un faro di controllo, facendo raggiungere all'insediamento un certo livello di importanza, mantenuto anche nel primo Medioevo, al pari di Ortona e Histonium. L'importanza della citt\u00e0 \u00e8 testimoniata dalle sculture e dalle ceramiche rinvenute, ma anche dai resti architettonici, come il mosaico della golena sud, parzialmente distrutto nel VI secolo dai Bizantini che edificarono in quel punto le mura. Il mosaico presentava un motivo decorativo a pelte ed emblema centrale, mentre in via delle Fornaci e nella zona di San Silvestro sono state rinvenute tracce di due fontane, a forma di impianto circolare con vasche risalenti all'epoca tardo medievale. Posta su una struttura in pietra arenaria pi\u00f9 antica, una potrebbe essere identificata come la Fonte Borea, la cui esistenza era accertata su colle del Telegrafo, mentre l'altra \u00e8 detta Fonte Locca, posta lungo la strada per contrada San Silvestro. Questa fontana, risalente al XVII secolo, fu restaurata nel 1819 e nel 1930. \nIn via Arapietra sono stati trovati dei dolii riferibili ad una fattoria romana, altre tracce sono state trovate negli scavi del 1990-2002 presso la riva sud del Pescara, nell'area golenale delle caserme, evidenziando la presenza di magazzini e taverne del II secolo d.C. e resti romani all'angolo di via Corfinio con via delle Caserme; ulteriori resti antichi e altomedievali, nel ventunesimo secolo in vista, sono stati rinvenuti scavando in corso Manthon\u00e9, cos\u00ec come \u00e8 stato riportato alla luce, e reso visibile mediante teca di vetro un pavimento in opus spicatum presso il ristorante \"Taverna 58\" in corso Manthon\u00e9. Grandi blocchi in pietra calcarea, successivamente reinterrati, sono stati scoperti nel 2001 dall'archeologo Andrea Staffa, testimoni della presenza di una struttura fortificata all'altezza del ponte D'Annunzio, all'incrocio con via delle CasermeAternum conobbe il massimo sviluppo sotto l'impero di Diocleziano, come dimostrano i vasi in sigillata africana ed altre ceramiche che attestano traffici commerciali verso la Dalmazia e Salona. In quegli anni fu restaurato anche il ponte romano, che colleg\u00f2 per secoli, sino al 1703, le due sponde del fiume. Crollato per la mancanza restauri, del ponte restano parti della testata, all'incrocio tra lungaterno sud e via Orazio, dove secoli dopo sorger\u00e0 il bastione Sant'Antonio della fortezza spagnola.\nLungo viale D'Annunzio, di fronte alla cattedrale di San Cetteo, sono stati riportati alla luce due basi di colonne cilindriche in opera cementizia, databili al IV secolo d.C. Sono colonne di un edificio a pianta circolare, dedicato alla dea Vittoria, successivamente nel V secolo divenuta sinagoga ebraica, e poi chiesa cristiana dedicata a Santa Maria di Gerusalemme, che scomparir\u00e0 definitivamente nel XIII secolo.\nChiesa di Santa Gerusalemme.\nLa notizia di un insediamento ebraico ad Aternum sembra dedursi da una leggenda che ha per protagonisti negativi alcuni ebrei. Essa narra che, la vigilia del Gioved\u00ec santo del 1062 dieci ebrei, entrati nella sinagoga, spalmarono di cera una vecchia tavola e, dopo avervi disegnato una croce e i contorni di un corpo, lo trafissero con spine, con frecce e con una lancia. Tornati l\u2019indomani nella sinagoga, videro la tavola bagnata di sangue, che colava anche a terra e si raggrumava con la polvere. Presi dal terrore, raccolsero il sangue e il terriccio in un\u2019ampolla e la nascosero. Circa tre anni dopo, per dissidi sorti fra due degli autori della profanazione, questa fu divulgata e ne fu informato il conte di Chieti, Trasmondo. Sotto tortura, i colpevoli riferirono quello che era accaduto: il conte ordin\u00f2 quindi di ritrovare gli oggetti legati all\u2019evento, che furono deposti solennemente nella chiesa di san Salvatore di Pescara. La sinagoga fu trasformata in chiesa, sotto il titolo di Santa Gerusalemme, e dodici ebrei abiurarono il giudaismo e accolsero la fede cristiana. \nIl racconto contiene l\u2019armamentario tipico delle leggende della Passione, compilate con finalit\u00e0 edificanti o chiaramente antigiudaiche. Quanto alla chiesa di Santa Gerusalemme, essa si \u00e8 conservata sino al XVIII secolo. Il complesso, a pianta circolare con cupola, ormai fatiscente fu demolito alla fine dell\u2019Ottocento. Si ritiene che le sue strutture originali non fossero quelle di una sinagoga, ma di un edificio romano, forse religioso, databile ai primi decenni del IV secolo. Poich\u00e9 tali strutture evocavano fortemente quelle della chiesa del Santo Sepolcro di Gerusalemme, esse furono nell\u2019XI secolo trasformate in chiesa dedicata appunto alla Santa Gerusalemme. Non erano nuovi in quel periodo racconti e leggende che attribuivano gravi misfatte agli ebrei, come nel caso di Rodolfo il Glabro, che attribu\u00ec esplicitamente ad un complotto ebraico la demolizione della chiesa del Santo Sepolcro ordinata nel 1009 dal califfo dell'Egitto abb\u00e0side al-Hakim; inoltre, in quel tempo i pellegrinaggi cristiani alla citt\u00e0 santa erano sovente aggrediti dai predoni arabi, e non \u00e8 improbabile che anche l\u2019origine delle aggressioni fosse confusamente attribuita agli ebrei. \u00c8 possibile che da tali voci sia sorta l\u2019idea di un\u2019azione violenta contro gli ebrei di Aternum e, a ricordo, la trasformazione di un\u2019antica struttura in chiesa dedicata alla Passione del Signore e alla Santa Gerusalemme.\nLa chiesa, edificata lungo il tratto urbano della via Claudia Valeria, ripercorso da via dei Bastioni, si trovava nell'attuale piazza San Cetteo di fronte all'omonima cattedrale. In zona (all'incrocio fra via delle Caserme e via Petronio) vi era un presidio dei cavalieri templari, un ospedale con grancia. Si pensa che nel XII secolo fosse stato scelto questo impianto nel restauro della struttura per via del riavvio di contatti culturali con la terra santa, fattosi intenso all'epoca delle crociate, e della presenza templare, ben documentata anche a Pescara e nelle zone circostanti abruzzesi, come ad esempio nell'anno 1308. In seguito al fallimento di diversi tentativi di recupero della struttura, e probabilmente senza che le autorit\u00e0 cittadine del tempo avessero consapevolezza del grande valore storico del manufatto, la chiesa di Santa Gerusalemme venne sbrigativamente demolita fra XIX e XX secolo: dapprima la grande cappella di fronte all'ingresso nel 1871, poi la rotonda centrale nel 1892 e infine nel 1902 il vano est, con l'adiacente torre campanaria. Fu cos\u00ec, in un clima di ignoranza e superficialit\u00e0, che and\u00f2 perduto l'ultimo resto monumentale della citt\u00e0 romana di Aterno.I resti della chiesa furono riscoperti nel 1990: gli scavi hanno messo in luce parte del muro circolare perimetrale dell'edificio, formato da muratura mista di mattoni e pietre rettangolari, nonch\u00e9 alcuni basamenti di pilastri trilobati in laterizio, riferibili ad un colonnato interno, fra cui le due colonne esposte su strada. La struttura, nota da una pianta ottocentesca, presentava un diametro di 18 metri con un vano circolare interno di 7 metri e nobile articolazione degli alzati, con pianta circolare, atrio a forcipe ed ambienti vicini a pianta quadrangolare, schema riferibile ad una tipologia di edifici trardoimperiali a pianta centrale (sec IV) di cui Santa Gerusalemme costituisce uno dei pochi esempi noti sul versante adriatico della penisola. Sino al secolo scorso, nel muro posteriore dell'edificio si conservava un'epigrafe romana, perduta, [VIC]TORIAE AUGUSTAE SACRUM, forse pertinente al monumento e relativa alla divinit\u00e0 della Vittoria. L'edificio dal XIV secolo sino al suo abbandono nel XVII secolo venne ad avere le funzioni di chiesa curata di Pescara, poi passate all'antistante cattedrale, di cui rappresenta l'illustre antecedente storico.. Le basi delle poche colonne superstiti, al di sotto di alcuni metri rispetto al piano stradale, furono rinvenute nel 1990, e da allora sono custodite sul posto in teche di vetro, ai civici 8, 10 e 12 di viale Gabriele D'Annunzio, esattamente di fronte alla cattedrale di San Cetteo. \nMosaico della golena sud.\nScoperto nel 2001 nella zona immediatamente retrostante il Museo delle Genti d'Abruzzo, il mosaico di stile tardo antico apparteneva ad un edificio di pregio, probabilmente un edificio pubblico connesso ai vicini moli. Fu ricoperto sotto uno strato di sabbia di 3 metri poco dopo il ritrovamento fino al settembre del 2021, quando sono stati avviati i lavori di distacco del mosaico dalla sua sede e la sua ricollocazione presso i locali dell'adiacente Museo delle genti d'Abruzzo."}
{"id": "1389695", "revid": "599013", "url": "https://it.wikipedia.org/wiki?curid=1389695", "title": "Ademola Okulaja", "text": "Alto 202 cm, giocava come ala grande.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Germania."}
{"id": "1389697", "revid": "599013", "url": "https://it.wikipedia.org/wiki?curid=1389697", "title": "Nikolaj Padius", "text": "Alto 195 cm per 88 kg, giocava come guardia tiratrice.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Russia."}
{"id": "1389698", "revid": "599013", "url": "https://it.wikipedia.org/wiki?curid=1389698", "title": "Lazaros Papadopoulos", "text": "Alto 210 cm per 127 kg.\nCarriera.\nCon la maglia della Nazionale greca ha preso parte agli Europei nel 2001, nel 2005 (oro) e nel 2007, ai Giochi olimpici 2004 e al campionato mondiale 2006 (argento)."}
{"id": "1389699", "revid": "375960", "url": "https://it.wikipedia.org/wiki?curid=1389699", "title": "Alfa Muscae", "text": ""}
{"id": "1389701", "revid": "300067", "url": "https://it.wikipedia.org/wiki?curid=1389701", "title": "Dimosthenis Ntikoudis", "text": ""}
{"id": "1389703", "revid": "757396", "url": "https://it.wikipedia.org/wiki?curid=1389703", "title": "Zachar Pa\u0161utin", "text": "Alto 196 cm per 92 kg, giocava come guardia tiratrice. \u00c8 il fratello di Evgenij Pa\u0161utin.\nCarriera.\nGiocatore.\nNel 2007 \u00e8 stato convocato per gli Europei in Spagna con la maglia della nazionale della Russia.\nCollegamenti esterni.\n "}
{"id": "1389705", "revid": "599013", "url": "https://it.wikipedia.org/wiki?curid=1389705", "title": "Kaya Peker", "text": "Alto 206 cm per 110 kg, giocava come centro.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Turchia."}
{"id": "1389707", "revid": "599013", "url": "https://it.wikipedia.org/wiki?curid=1389707", "title": "Michal\u012bs Pelekanos", "text": "Alto 198\u00a0cm, gioca come ala piccola.\nCarriera.\nClub.\nLa sua carriera professionistica \u00e8 iniziata tra le file del Peristeri, formazione della periferia ateniese con cui Pelekanos esord\u00ec in Eurolega, giocando le edizioni 2000-01 e 2001-02. Nel 2004 si trasferisce all'AEK Atene rimanendoci un biennio, prima di essere ingaggiato dal Panell\u012bnios.\nIl 2007 \u00e8 l'anno del passaggio al Real Madrid, preludio ad un ritorno in patria con il contratto triennale da 2,1 milioni di euro firmato con l'Olympiacos. La stagione 2009-10 viene disputata in prestito al Maroussi, poi rientra alla casa base.\nNazionale.\nPelekanos \u00e8 stato membro della nazionale greca. Nel 2007 \u00e8 stato convocato per gli Europei in Spagna, mentre un anno pi\u00f9 tardi ha partecipato alle Olimpiadi di Pechino."}
{"id": "1389709", "revid": "287204", "url": "https://it.wikipedia.org/wiki?curid=1389709", "title": "Florent Pietrus", "text": ""}
{"id": "1389713", "revid": "287204", "url": "https://it.wikipedia.org/wiki?curid=1389713", "title": "Diptera (astronomia)", "text": "Diptera (\u03b2 Muscae, \u03b2 Mus), \u00e8 una stella della costellazione della Mosca.\nSi tratta di una stella binaria composta da due stelle blu di sequenza principale, dista 341 anni luce ed ha una magnitudine apparente di +2,91 ed una magnitudine assoluta combinata di -2,06.\nOsservazione.\nSi tratta di una stella situata nell'emisfero australe. La sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche dalle regioni temperate; dall'emisfero nord la sua visibilit\u00e0 \u00e8 invece limitata alle regioni tropicali, comunque non pi\u00f9 a nord della latitudine 21\u00b0 N. La sua magnitudine pari a +2,91 le consente di essere scorta con facilit\u00e0 anche dalle aree urbane di moderate dimensioni.\nCaratteristiche fisiche.\nLa stella principale, Beta Muscae A, \u00e8 una stella di classe spettrale B2V, 2750 volte pi\u00f9 luminosa del Sole e con una massa 8 volte superiore. Beta Muscae B, che ha un periodo orbitale di circa 195 anni e si trova su un'orbita particolarmente eccentrica, ha una massa 6,5 volte quella del Sole, il diametro \u00e8 lo stesso della compagna, ma rispetto a questa \u00e8 meno calda, con una temperatura superficiale di 18500 K.\nIl sistema fa parte dell'associazione stellare Scorpius-Centaurus, e pi\u00f9 in particolare del sottogruppo Centauro-Croce. L'et\u00e0 stimata delle due stelle \u00e8 di circa 15 milioni di anni."}
{"id": "1389715", "revid": "300067", "url": "https://it.wikipedia.org/wiki?curid=1389715", "title": "Guy Pnini", "text": "Alto 201 cm per 97 kg, gioca come ala piccola.\nCarriera.\nNel 2007 \u00e8 stato convocato per disputare gli Europei in Spagna con la maglia della Nazionale israeliana."}
{"id": "1389716", "revid": "209345", "url": "https://it.wikipedia.org/wiki?curid=1389716", "title": "Beta Muscae", "text": ""}
{"id": "1389717", "revid": "124514355", "url": "https://it.wikipedia.org/wiki?curid=1389717", "title": "Anton Ponkra\u0161ov", "text": "Alto 200 cm, gioca come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Russia."}
{"id": "1389718", "revid": "122443393", "url": "https://it.wikipedia.org/wiki?curid=1389718", "title": "Marko Popovi\u0107 (cestista 1982)", "text": "Alto 185 cm, giocava come guardia.\nMarko Popovi\u0107 \u00e8 il figlio di Petar Popovi\u0107, l'eroe del titolo del KK Zadar nel 1986.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro della Croazia."}
{"id": "1389719", "revid": "599013", "url": "https://it.wikipedia.org/wiki?curid=1389719", "title": "Nikola Prka\u010din", "text": "Alto 208 cm per 110 kg, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro della Croazia."}
{"id": "1389720", "revid": "599013", "url": "https://it.wikipedia.org/wiki?curid=1389720", "title": "Vuk Radivojevi\u0107", "text": "Alto 197 cm, giocava come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Serbia."}
{"id": "1389721", "revid": "599013", "url": "https://it.wikipedia.org/wiki?curid=1389721", "title": "S\u00e9rgio Ramos (cestista)", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo."}
{"id": "1389722", "revid": "599013", "url": "https://it.wikipedia.org/wiki?curid=1389722", "title": "Jeron Roberts", "text": "Alto 194 cm, giocava come guardia-ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale di Israele."}
{"id": "1389724", "revid": "767487", "url": "https://it.wikipedia.org/wiki?curid=1389724", "title": "Berni Rodr\u00edguez", "text": "Alto 197 cm, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro della Spagna."}
{"id": "1389725", "revid": "1989894", "url": "https://it.wikipedia.org/wiki?curid=1389725", "title": "Sergio Rodr\u00edguez G\u00f3mez", "text": "Caratteristiche tecniche.\nGioca come playmaker. \u00c8 un ottimo passatore . \u00c8 terzo di sempre nella classifica di assist in Eurolega.\nCarriera.\nClub.\nEuropa.\nNel 2004 viene convocato dalla selezione mondiale giovanile per giocare contro una selezione dei migliori giocatori della scuola superiore al Nike Hoop Summit, negli Stati Uniti. Prima di approdare nella NBA ha giocato con l'Estudiantes in Liga ACB con cui ha giocato la finale contro il Barcellona nella stagione 2003-04. Ha inoltre vinto il Rising Star Award nella stagione 2004-05.\nNBA (2006-2010).\nPortland Trail Blazers (2006-2009).\nViene selezionato con la scelta numero 27 dai Phoenix Suns nel Draft NBA 2006 e immediatamente ceduto ai Portland Trail Blazers in cambio di una somma in denaro; il 20 luglio 2006 i Trail Blazers annunciarono di aver negoziato una buonuscita con l'Estudiantes firmando un contratto base da rookie.\nPer\u00f2 a Portland Sergio \u00e8 sempre riserva:il primo anno di Jarrett Jack e Dan Dickau, il secondo dello stesso Jack e di Steve Blake (che rimpiazz\u00f2 Dickau ceduto ai Los Angeles Clippers in estate), mentre il terzo di Blake. Nell'estate del 2008 Jarrett Jack venne ceduto agli Indiana Pacers e non venne acquistato nessun playmaker durante l'estate e questo fece s\u00ec che al terzo anno Sergio giocasse pi\u00f9 spesso perch\u00e9 l'allenatore Nate McMillan arriv\u00f2 a concedergli pi\u00f9 spazio nelle rotazioni per fare riposare Blake.\nCon la franchigia dell'Oregon Sergio in 3 anni disput\u00f2 219 partite (67 il primo, 72 il secondo, 80 il terzo), ma poche volte partendo come titolare (1 i primi due anni, 13 l'ultimo).\nSacramento Kings (2009-2010).\nIl 25 giugno 2009 viene ceduto insieme alla scelta numero 38 del Draft NBA 2009 Jon Brockman e una somma in denaro ai Sacramento Kings in cambio della scelta numero 31 al Draft NBA 2009 Jeff Ayres.\nNew York Knicks (2010).\nIl 18 febbraio 2010 viene ceduto (insieme a Tracy McGrady) ai New York Knicks in una trade a tre squadre. Tuttavia Rodr\u00edguez non riusc\u00ec a imporsi neanche a New York sotto la guida di un coach come Mike D'Antoni, che in alcuni casi gli prefer\u00ec Tracy McGrady, adattato al ruolo di playmaker.\nA fine anno dopo 66 partite (39 con i Kings e 27 con i Knicks) disputate rimane free agent.\nIl ritorno in Europa: Real Madrid (2010-2016).\nIl 5 luglio 2010, dopo aver trascorso quattro stagioni in NBA, decise di tornare in Spagna firmando un contratto di tre anni con il Real Madrid. Col Real Madrid gioca principalmente da sesto uomo riuscendo comunque a giocare un alto minutaggio che garantisce alla squadra di Madrid un'ottima alternativa a Rudy Fern\u00e1ndez (con cui gioc\u00f2 nella stagione 2008-2009 in quel di Portland in NBA) e Sergio Llull.\nNella stagione 2013-14 viene eletto MVP dell'Euroleague e viene inserito nel quintetto ideale dell'Euroleague.\nIn totale in 6 anni a Madrid ha vinto ben 3 Campionati Spagnoli, 4 Coppe del Re, 3 Supercoppe di Spagna, 1 Eurolega e 1 Coppa Intercontinentale.\nIl ritorno in NBA: Philadelphia 76ers (2016-2017).\nIl 4 luglio, dopo essere stato cercato anche dai Brooklyn Nets, torn\u00f2 in NBA firmando un contratto annuale coi Philadelphia 76ers. Al suo ritorno, dopo i 4 anni passati in panchina tra Portland, Sacramento e New York, finalmente riusc\u00ec a ottenere un posto da titolare fisso. Tuttavia nel corso della stagione a causa di vari infortuni e dell'esplosione di T.J. McConnell il play spagnolo perse il posto in quintetto diventando la riserva dello stesso McConnell. Gioc\u00f2 in totale 68 partite, di cui 30 da titolare, tenendo di media 7,8 punti a partita.\nA Philadelphia tra l'altro Rodr\u00edguez ritrov\u00f2 Jerryd Bayless suo compagno di squadra nella stagione 2008-2009 a Portland (che tra l'altro fu la prima stagione di Bayless in NBA).\nCSKA Mosca (2017-2019).\nAl Draft NBA 2017 i Philadelphia 76ers selezionarono come prima scelta assoluta Markelle Fultz; a questo punto avendo in squadra Fultz, T.J. McConnell e Jerryd Bayless, la franchigia della Pennsylvania decise di non rinnovare il contratto del playmaker spagnolo.\nRodr\u00edguez torn\u00f2 cos\u00ec a giocare in Europa, firmando il 15 luglio 2017 per il CSKA Mosca, rimpiazzando Milo\u0161 Teodosi\u0107, trasferitosi in NBA ai Los Angeles Clippers.\nIl 12 luglio 2019, Rodr\u00edguez ed il CSKA Mosca si separano, lasciandolo cos\u00ec free agent.\nOlimpia Milano (2019-).\nIl 30 luglio 2019, Rodr\u00edguez firma un contratto triennale con l'Olimpia Milano. Il 9 settembre 2021 viene nominato capitano della squadra.\nNazionale.\nNel 2007 venne convocato per gli Europei in Spagna con la maglia della nazionale di pallacanestro della Spagna. Alla fine della manifestazione gli iberici si piazzarono terzi.\nCon la Nazionale vinse il Mondiale 2006 e l'Europeo 2015."}
{"id": "1389726", "revid": "33689", "url": "https://it.wikipedia.org/wiki?curid=1389726", "title": "Stronghold Warchest", "text": ""}
{"id": "1389727", "revid": "599013", "url": "https://it.wikipedia.org/wiki?curid=1389727", "title": "Pascal Roller", "text": "Alto 185 cm, giocava come playmaker.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro della Germania."}
{"id": "1389728", "revid": "287204", "url": "https://it.wikipedia.org/wiki?curid=1389728", "title": "Marko Popovic", "text": ""}
{"id": "1389729", "revid": "767487", "url": "https://it.wikipedia.org/wiki?curid=1389729", "title": "Guyot", "text": "Un guyot \u00e8 un rilievo sottomarino di forma tronco-conica, ossia con la sommit\u00e0 piatta e molto spesso ricoperta da sedimenti.\nDefinizione.\nI guyot sono rilievi sottomarini di origine vulcanica, dalla caratteristica forma tronco-conica, soggetti ad erosione della parte superiore durante il periodo di emersione.\nL'antico cratere, caratteristico dell'edificio vulcanico, a seguito dell'azione erosiva del mare e degli agenti meteorici, si \u00e8 colmato con sedimenti provenienti dallo smantellamento del cono, misti a materiale organico appartenente a colonie coralline estinte, che possono essersi sviluppate in precedenti ere geologiche.\nSuccessivamente, a causa di movimenti di subsidenza, la sommit\u00e0 \u00e8 scesa al di sotto del livello delle acque, a profondit\u00e0 medie di 1.000-2.000 m (sono comunque numerosi gli esempi di edifici che giungono a soli 800 metri dal livello del mare).\nSulla sommit\u00e0 piatta del rilievo, inoltre, sono presenti colonie fossili di organismi caratteristici di profondit\u00e0 sensibilmente inferiori, a testimonianza dello sprofondamento di queste strutture.\nI \"guyot\" sono molto comuni nell'Oceano Pacifico; sono molto numerosi, ad esempio, fra le montagne sottomarine della Catena sottomarina Hawaii-Emperor.\nStoria.\nLa scoperta dei \"guyot\" \u00e8 avvenuta ad opera del geologo statunitense Harry Hammond Hess durante la seconda guerra mondiale, quando Hess era al comando di un sottomarino della Marina statunitense. Nel corso di sondaggi con l'impiego di sonar, Hess osserv\u00f2 delle strutture sottomarine con la sommit\u00e0 appiattita, un aspetto affatto differente dai rilievi che si innalzano isolati dai fondali oceanici e che presentano di solito una forma conica. Inizialmente Hess aveva ipotizzato che i \"guyot\" fossero molto antichi. Il rilievo che i fossili dei \"guyot\" erano recenti permise a Hess di ipotizzare che questi rilievi sottomarini fossero resti della Dorsale oceanica e che la lontananza dalle dorsali fosse da attribuire all'espansione laterale della litosfera oceanica. La teoria di Hess, nota come \"\"Sea-floor spreading\", fu pubblicata dapprima come \"preprint\" in un rapporto dell'Office of Naval Research (1960); due anni dopo apparve nel volume \"History of Ocean Basins\"\" (1962) e la sua diffusione fu di importanza primaria per l'affermazione definitiva della teoria della \"Deriva dei continenti\".\nNascita di un'isola.\nUn esperimento naturale che ha permesso di studiare la trasformazione di un vulcano sottomarino in isola, e gli eventi erosivi che ne modificano la morfologia, \u00e8 rappresentato dall'isola di Surtsey che, posta alla profondit\u00e0 di 130 m sotto il livello delle acque, in seguito a vistosi fenomeni vulcanici di tipo esplosivo emerse il 14 novembre 1963 al largo della costa meridionale dell'Islanda. Dopo tre anni e mezzo, quando cessarono gli eventi effusivi (5 giugno 1967) l'isola aveva raggiunto l'estensione di 2,7 km\u00b2; da allora, tuttavia, la sua superficie viene continuamente ridotta dall'attivit\u00e0 erosiva esogena. L'altezza massima (174 m nel 1967) viene ridotta di 2\u201320\u00a0cm all'anno. \u00c8 verosimile che fra qualche secolo sar\u00e0 trasformata in un guyot."}
{"id": "1389731", "revid": "300067", "url": "https://it.wikipedia.org/wiki?curid=1389731", "title": "Marin Rozi\u0107", "text": "Alto 202 cm, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Croazia."}
{"id": "1389732", "revid": "599013", "url": "https://it.wikipedia.org/wiki?curid=1389732", "title": "P\u00ebtr Samojlenko", "text": "Alto 187 cm, giocava come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Russia."}
{"id": "1389733", "revid": "287204", "url": "https://it.wikipedia.org/wiki?curid=1389733", "title": "Vuk Radivojevic", "text": ""}
{"id": "1389734", "revid": "599013", "url": "https://it.wikipedia.org/wiki?curid=1389734", "title": "Jo\u00e3o Santos", "text": "Alto 204 cm, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo."}
{"id": "1389736", "revid": "757396", "url": "https://it.wikipedia.org/wiki?curid=1389736", "title": "Aleksej Savrasenko", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale della Russia.\nHa doppio passaporto, russo e greco. Il suo nome da naturalizzato \u00e8 Alexis Amanatidis.\nCaratteristiche tecniche.\nPu\u00f2 essere considerato il classico giocatore in grado di coprire la mancanza di talento attraverso un lavoro difensivo non immediatamente visivibile, ma efficacissimo e che mette incredibilmente in difficolt\u00e0 l'attacco avversario.\nSebbene le sue capacit\u00e0 offensive siano alquanto limitate, in questo momento \u00e8 da molti reputato il miglior centro europeo per quanto concerne la difesa.\nNegli ultimi anni \u00e8 molto migliorato nella velocit\u00e0 e nella tecnica di tiro.\nDopo il ritiro.\nDopo il ritiro intraprende l'attivit\u00e0 di dirigente sportivo; il 18 giugno 2016 diventa il nuovo GM della Lokomotiv Kuban."}
{"id": "1389737", "revid": "599013", "url": "https://it.wikipedia.org/wiki?curid=1389737", "title": "Paulo Sim\u00e3o", "text": "Alto 200 cm, giocava come guardia-ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo."}
{"id": "1389739", "revid": "599013", "url": "https://it.wikipedia.org/wiki?curid=1389739", "title": "Armands \u0160\u0137\u0113le", "text": "Alto 193 cm, giocava come guardia. \u00c8 il fratello di Aigars, a sua volta cestista.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Lettonia."}
{"id": "1389740", "revid": "1632387", "url": "https://it.wikipedia.org/wiki?curid=1389740", "title": "Thrash Anthems", "text": "Thrash Anthems \u00e8 una compilation del gruppo musicale thrash metal Destruction, pubblicata nel 2007 dalla AFM Records. \u00c8 una compilation dei pezzi storici del gruppo, con due inediti: \"Deposition (Your Heads Will Roll)\" e \"Profanity\". Dieci anni dopo \u00e8 uscita la seconda parte intitolata \"Thrash Anthems II\".\nNote.\n9. Total Desaster\n1. Bestial Invasion\n6. Death Trap\n11. Invincible Force\n13. Tormentor\n8. Life Without Sense\n15. Curse the Gods\n4. Mad Butcher\n5. Reject Emotions\n3. Release from Agony\n12. Sign of Fear\n14. Unconscious Ruins\n7. Cracked Brain"}
{"id": "1389741", "revid": "123399134", "url": "https://it.wikipedia.org/wiki?curid=1389741", "title": "Alphard", "text": "Alphard (\u03b1 Hya / \u03b1 Hydrae / Alpha Hydrae) \u00e8 la stella pi\u00f9 luminosa della costellazione dell'Idra; ha una magnitudine apparente di +1,98 ed \u00e8 una gigante arancione, distante 180 anni luce dalla Terra.\nOsservazione.\nAlphard \u00e8 una stella dell'emisfero australe, ma \u00e8 talmente prossima all'equatore celeste (solo 8\u00b0 a sud) da poter essere osservata da tutte le aree abitate della Terra, senza difficolt\u00e0. D'altra parte questa vicinanza all'equatore celeste fa s\u00ec che essa sia circumpolare solo nelle regioni vicine al polo sud terrestre. La stella, di gran lunga la pi\u00f9 brillante della costellazione dell'Idra, risalta in un campo piuttosto povero di stelle luminose; la si pu\u00f2 identificare prolungando la direttrice, verso sud-ovest, che da conduce a Regolo. Essendo di magnitudine +1,99 la si pu\u00f2 scorgere anche dai piccoli e medi centri urbani senza difficolt\u00e0.\nIl periodo migliore per la sua osservazione ricade nei mesi primaverili dell'emisfero boreale, che equivale alla stagione autunnale dell'emisfero australe.\nCaratteristiche fisiche.\nAlphard \u00e8 sospettata di essere una stella variabile infatti \u00e8 stata catalogata nel \"New Catalogue of Suspected Variable Stars\", ma finora non \u00e8 possibile precisarne la natura. \u00c8 una gigante arancione in uno stadio evolutivo avanzato, la cui massa \u00e8 il triplo di quella solare, e il suo raggio arriva ad essere 56 volte superiore a quello della nostra stella. Pare avere un'et\u00e0 stimata di 420 milioni di anni, meno di un decimo di quella solare, ma come tutte le stelle di maggior massa si trova gi\u00e0 nello stadio di gigante, e in tempi relativamente brevi rispetto alla vita stellare, rilascer\u00e0 i suoi strati esterni trasformandosi in una piccola e densa nana bianca.\n\u00c8 anche una stella al bario, per la presenza di questo elemento in quantit\u00e0 pi\u00f9 elevate del normale; molto probabilmente aveva una compagna, pi\u00f9 massiccia che, prima di divenire una nana bianca contamin\u00f2 la compagna con questo elemento.\nHa una stella compagna di magnitudine apparente +9,5 che per\u00f2 non ha alcun legame con la stella arancione.\nEtimologia e significato culturale.\nIl suo nome deriva dall'arabo \u0641\u0631\u062f|\u0627\u0644\u0641\u0631\u062f (Al Fard) e significa \"La solitaria\"; la stella \u00e8 infatti collocata in una regione celeste abbastanza vuota, infatti per trovare una stella pi\u00f9 luminosa nelle vicinanze bisogna spostarsi fino a Regolo, nella costellazione del Leone. L'astronomo europeo Tycho Brahe la chiam\u00f2 \"Cor Hydrae\", \"il cuore del serpente, che con l'alternativa \"Collum Hydrae\", \"collo d'Idra\", \u00e8 attuale ancora oggi.\nNell'antica Cina Alphard era la stella pi\u00f9 importante di un asterismo chiamato \"Uccello Vermiglio\", che univa le sette divisioni lunari del quartiere meridionale dei cieli. Si dice che la sua longitudine sia stata accertata in Cina e che la stella sia stata osservata al passaggio al meridiano al tramonto nel giorno dell'equinozio di primavera, durante i tempi dell'imperatore Yao, attorno al 2350 a.C..\nAlphard appare nella bandiera del Brasile, dove rappresenta lo stato del Mato Grosso do Sul."}
{"id": "1389742", "revid": "287204", "url": "https://it.wikipedia.org/wiki?curid=1389742", "title": "Uros Slokar", "text": ""}
{"id": "1389743", "revid": "287204", "url": "https://it.wikipedia.org/wiki?curid=1389743", "title": "Matjaz Smodis", "text": ""}
{"id": "1389744", "revid": "209345", "url": "https://it.wikipedia.org/wiki?curid=1389744", "title": "Alpha Hydrae", "text": ""}
{"id": "1389745", "revid": "300067", "url": "https://it.wikipedia.org/wiki?curid=1389745", "title": "Ladislav Sokolovsk\u00fd", "text": "Alto 200 cm, giocava come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Repubblica Ceca."}
{"id": "1389747", "revid": "209345", "url": "https://it.wikipedia.org/wiki?curid=1389747", "title": "Alfa Hydrae", "text": ""}
{"id": "1389748", "revid": "287204", "url": "https://it.wikipedia.org/wiki?curid=1389748", "title": "Berni Rodriguez", "text": ""}
{"id": "1389750", "revid": "287204", "url": "https://it.wikipedia.org/wiki?curid=1389750", "title": "Sergio Rodriguez", "text": ""}
{"id": "1389751", "revid": "287204", "url": "https://it.wikipedia.org/wiki?curid=1389751", "title": "Lord Kitchener", "text": ""}
{"id": "1389752", "revid": "599013", "url": "https://it.wikipedia.org/wiki?curid=1389752", "title": "Vasil\u012bs Spanoul\u012bs", "text": "Fratello minore di D\u012bm\u012btr\u012bs Spanoul\u012bs, \u00e8 alto 193 cm per 96 kg. Ha giocato come guardia nel Olympiakos, dopo aver giocato una stagione negli Houston Rockets, in NBA. \u00c8 considerato uno dei pi\u00f9 forti giocatori ad aver militato in Europa negli ultimi anni, nonch\u00e9 uno dei pi\u00f9 forti giocatori europei di sempre.\nCarriera.\nClub.\nGli esordi.\nSpanoul\u012bs cominci\u00f2 la sua carriera cestistica all'et\u00e0 di dodici anni, nelle file delle giovanili dell'AEL, squadra di Larissa, in Grecia. Gioc\u00f2 in questa squadra fino al 1998, anno in cui, sedicenne, si trasfer\u00ec nelle giovanili del Keravnos Larissa. L'anno successivo lasci\u00f2 il Keravnos per tornare all'AEL, stavolta in prima squadra, e firmare un contratto professionistico. Pot\u00e9 cos\u00ec esordire in A1 Ethniki, la massima serie greca, a soli 17 anni, nella stagione 1999-2000.\nI quattro anni al Maroussi.\nDue anni dopo, nel 2001, si trasfer\u00ec al Maroussi, squadra dell'omonimo sobborgo di Atene, militante in A1 Ethniki. La prima stagione del neoarrivato fu da riserva, con sole 12 partite giocate e una media di 4,9 punti a gara, mentre la seconda fu decisamente migliore per lui, dato che scese in campo in 29 gare mantenendo una media di 10,3 punti a partite. Nella stagione 2003-2004 Spanoul\u012bs condusse il Maroussi alla finale di A1 Ethniki. Venne poi selezionato al secondo giro del draft NBA 2004 (50\u00ba assoluto) dai Dallas Mavericks, che lo girarono subito agli Houston Rockets; il greco rimase tuttavia a giocare in Europa.\nNella stagione 2004-05 mantenne una media di 15,9 punti a partita, con un buon 37,8% di precisione nel tiro da tre, in 35 partite di A1 Ethniki. Nello stesso anno fece registrare un 15,2 di media punti a partita e un 40,0% nel tiro da tre, in 12 gare disputate in FIBA EuroCup. Queste medie evidenziano il miglioramento della guardia di Larissa, dal momento che l'anno prima aveva segnato, in media, 11,1 punti a incontro. Al termine della stagione Spanoul\u012bs venne votato \"6\u00ba Uomo Europeo dell'Anno\".\nAl Panathinaikos.\nDopo l'ottima stagione 2004-05, Spanoul\u012bs firm\u00f2 un contratto triennale con il Panathinaikos, la squadra greca pi\u00f9 titolata a livello cestistico, per un compenso totale di \u20ac1,6 milioni. Al primo anno con il Panathinaikos, conquist\u00f2 lo scudetto e la Coppa di Grecia 2005-06. Nel 2005 prese parte all'All Star Game greco, venendo incluso nel quintetto ideale del campionato greco.\nNella stessa stagione 2005-06 prese parte per la prima volta alla massima competizione europea, l'Eurolega. Spanoul\u012bs fece registrare, in 28,8 minuti a gara, una media di 14,6 punti (miglior realizzatore della sua squadra), 3,1 assist, 2,0 rimbalzi, 1,4 palle rubate e 0,3 stoppate a partita. Nel tiro da due la precisione fu del 61,8% mentre da 3 fu del 36,8%, per un buon 53,4% totale. Al termine della stagione arrivarono per lui numerosi riconoscimenti individuali relativamente all'Eurolega: l'inclusione nel secondo quintetto ideale della rassegna, il decimo posto nella votazione per il MVP e il premio come miglior \"rookie\" (esordiente) dell'anno.\nIl passaggio alla NBA: Rockets e Spurs.\nNel luglio 2006 Spanoul\u012bs rescisse il contratto con il Panathinaikos, dopo solo una delle tre stagioni prefissate, andando a firmare un triennale con gli Houston Rockets, squadra NBA. Il contratto con i Rockets fruttava alla guardia greca 5.832.000 dollari, 1.944.000 dollari a stagione, pressappoco le stesse cifre del contratto precedente. I Rockets avevano acquisito i diritti di scelta di Spanoul\u012bs nel draft 2004, quando scambiarono la loro scelta, il numero 55 Luis Flores pi\u00f9 300.000 dollari, con la scelta numero 50 dei Dallas Mavericks, appunto Spanoul\u012bs.\nNella prima stagione nella NBA non trov\u00f2 molto spazio, non riuscendo perci\u00f2 a mettere a referto grandi statistiche: 2,7 punti e 0,9 assist in 8,8 minuti di media a partita, con un 31,9% di precisione nel tiro da due e un 17,2% nel tiro da tre, e un totale di 31 partite, nessuna delle quali partendo in quintetto.\nIl 12 luglio 2007 il cartellino di Spanoul\u012bs venne girato ai San Antonio Spurs insieme alla possibilit\u00e0 di scelta al secondo turno del draft NBA 2009, in cambio del centro Jackie Butler e dei diritti sull'ala grande argentina Luis Scola. Nel 2007, dopo solo un anno, a causa di un rapporto non idilliaco con il coach dei Rockets Jeff Van Gundy e con la dirigenza dei Rockets, ma anche, ufficialmente, per \"motivi familiari\" (la salute della madre), Spanoul\u012bs decise di lasciare la NBA.\nIl ritorno al Panathinaikos.\nIl 19 agosto 2007 gli Spurs rescissero il suo contratto. Il greco ritorn\u00f2 presto in patria per giocare nel suo precedente club, il Panathinaikos, firmando il 23 agosto, quattro giorni dopo l'addio all'NBA. Nel club campione d'Europa in carica Spanoul\u012bs si \u00e8 unito (o riunito) a giocatori come D\u012bm\u012btr\u012bs Diamantid\u012bs, Sani Be\u010dirovi\u010d e Milo\u0161 Vujani\u0107.\nIl passaggio all'Olympiakos Pireo.\nNell'estate del 2011 passa all'Olympiakos Pireo con cui riesce a vincere due Eurolega nel 2012 e nel 2013. In entrambe le edizioni viene votato come MVP delle final four.\nIl 24 Gennaio 2020 nella sconfitta del Olympiakos contro lo Zenit per 91 a 87, mette a referto 31 punti, diventando il giocatore pi\u00f9 anziano di sempre a segnare almeno 30 punti in Eurolega\nNazionale.\nA livello giovanile, Spanoul\u012bs fu membro della Nazionale greca vincitrice della medaglia di bronzo all'Europeo Juniores 2000, e dell'oro all'Europeo Under-20 2002.\nNel 2004 prese parte, con la Nazionale greca, alla XXVIII Olimpiade, tenutasi ad Atene (quinto posto). L'anno dopo partecip\u00f2 al vittorioso Europeo 2005. Nel 2006, invece, arriv\u00f2, sempre con la Nazionale greca, il secondo posto al Mondiale disputato in Giappone. Da ricordare, nella rassegna iridata, i 22 punti di \"V-Span\" nella semifinale vinta contro gli , e il suo ruolino nel torneo, 11,7 punti a gara (miglior realizzatore dei suoi) e 87,8% di realizzazione ai liberi."}
{"id": "1389754", "revid": "599013", "url": "https://it.wikipedia.org/wiki?curid=1389754", "title": "Ond\u0159ej Starosta", "text": "Alto 215 cm per 114 kg, giocava come centro.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Repubblica Ceca."}
{"id": "1389756", "revid": "599013", "url": "https://it.wikipedia.org/wiki?curid=1389756", "title": "Mario Stoji\u0107", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro della Croazia."}
{"id": "1389758", "revid": "852776", "url": "https://it.wikipedia.org/wiki?curid=1389758", "title": "Amit Tamir", "text": "Alto 210 cm, giocava come centro.\nCarriera sportivo.\nNel 2007 \u00e8 stato convocato per gli Europei in Spagna con la maglia della nazionale di Israele."}
{"id": "1389759", "revid": "767487", "url": "https://it.wikipedia.org/wiki?curid=1389759", "title": "Meir Tapiro", "text": "Alto 192 cm, giocava come playmaker o guardia tiratrice.\nCarriera.\nDal 1999 al 2007 ha preso parte a cinque edizioni degli Europei vestendo la maglia della Nazionale israeliana."}
{"id": "1389762", "revid": "300067", "url": "https://it.wikipedia.org/wiki?curid=1389762", "title": "Milenko Tepi\u0107", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale della Serbia."}
{"id": "1389764", "revid": "757396", "url": "https://it.wikipedia.org/wiki?curid=1389764", "title": "Marko Tomas", "text": "Alto 201 cm, gioca come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro della Croazia."}
{"id": "1389766", "revid": "122500583", "url": "https://it.wikipedia.org/wiki?curid=1389766", "title": "K\u014dstas Tsartsar\u012bs", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale della Grecia."}
{"id": "1389771", "revid": "599013", "url": "https://it.wikipedia.org/wiki?curid=1389771", "title": "Raimonds Vaikulis", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale della Lettonia."}
{"id": "1389773", "revid": "599013", "url": "https://it.wikipedia.org/wiki?curid=1389773", "title": "Sandis Valters", "text": "Alto 190 cm, giocava come guardia.\nCarriera.\nTra il 2003 e il 2005 ha tentato una carriera all'estero, tra la Germania e l'Ucraina.\nNel 2007 \u00e8 stato convocato per gli Europei in Spagna con la maglia della nazionale della Lettonia."}
{"id": "1389774", "revid": "300067", "url": "https://it.wikipedia.org/wiki?curid=1389774", "title": "Novica Veli\u010dkovi\u0107", "text": "Carriera.\nAl termine dell'Eurolega 2008-2009 gli \u00e8 stato consegnato l'annuale premio di \"Rising Star\" (\"stella nascente\") della manifestazione.\nNel 2007 \u00e8 stato convocato per disputare gli Europei in Spagna con la maglia della Nazionale serba.\nNel giugno 2009 firma un contratto per gli spagnoli del Real Madrid, compagine allenata dall'italiano Ettore Messina."}
{"id": "1389775", "revid": "300067", "url": "https://it.wikipedia.org/wiki?curid=1389775", "title": "P\u0101vels Veselovs", "text": "Alto 206 cm, gioca come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Lettonia."}
{"id": "1389776", "revid": "287204", "url": "https://it.wikipedia.org/wiki?curid=1389776", "title": "Gasper Vidmar", "text": ""}
{"id": "1389777", "revid": "599013", "url": "https://it.wikipedia.org/wiki?curid=1389777", "title": "Aigars V\u012btols", "text": "Alto 192 cm, giocava come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Lettonia."}
{"id": "1389778", "revid": "599013", "url": "https://it.wikipedia.org/wiki?curid=1389778", "title": "\u0160t\u011bp\u00e1n Vrubl", "text": "Alto 186 cm, giocava come playmaker.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Repubblica Ceca."}
{"id": "1389779", "revid": "119751600", "url": "https://it.wikipedia.org/wiki?curid=1389779", "title": "Zamak", "text": "Il termine lega metallica zamak, conosciuta anche come zamac o zama e registrata col marchio ZAMAK, indica una famiglia di leghe di zinco, i principali elementi delle quali sono l'alluminio, il magnesio e il rame.\nIl nome con la k deriva dalla lingua tedesca Zink Aluminium Magnesium Kupfer. La variante con la lettera c \u00e8 in uso nei paesi anglosassoni e francesi.\nCaratteristiche.\nIl secondo elemento di lega \u00e8 l'alluminio, che si trova in percentuali comprese fra lo 0,8 ed il 27% e il cui effetto principale \u00e8 quello di agente indurente, mentre il rame aumenta la colabilit\u00e0 (e, in misura minore, la durezza).\nFerro e nichel sono presenti come impurit\u00e0 a tenore controllato e sono la principale causa di corrosione intergranulare per queste leghe. \nL'ottima colabilit\u00e0 e una durezza paragonabile a quella di numerose ghise e ottoni rendono le Zamak adatte alla realizzazione di getti fusi sani e complessi (come parti di lavatrici, motori e macchine obliteratrici). L'unico difetto importante \u00e8 la scarsa resistenza in temperatura, tanto che gi\u00e0 a 50\u00a0\u00b0C alcune di esse iniziano ad avere problemi di tenuta meccanica. Scarsa \u00e8 anche la resistenza alla torsione e al successivo riallineamento, tanto che in alcuni usi \u00e8 stata abbandonata a favore di materiali pi\u00f9 rimodellabili, trattandosi comunque di una lega meno pregiata di altre.\nLa pi\u00f9 comune lega ZAMAK oggi \u00e8 la ZAMAK-3, ma sono prodotte anche la ZAMAK-2, la ZAMAK-5 e la ZAMAK-7, usate estensivamente in pezzi prodotti per fusione in conchiglia.\nStoria.\nLa New Jersey Zinc Company per prima svilupp\u00f2 le leghe ZAMAK nel 1929. Il nome \u00e8 un acronimo della denominazione tedesca degli elementi di lega componenti: Z per \"Zink\" (zinco), A per \"Aluminium\" (alluminio), MA per \"Magnesium\" (magnesio) e K per \"Kupfer\" (rame). La lega \u00e8 anche conosciuta con i nomi ZAMAC (C: Copper, rame) e \"ZAMA\".\nLa corrosione intercristallina di cui soffre lo zinco fu un grande ostacolo nell'utilizzo della tecnologia della fusione in conchiglia, a causa della presenza di impurit\u00e0 di ferro nello zinco stesso. La lega Zamak risolve il problema, impiegando zinco purificato al 99,99%, prodotto dalla New Jersey Zinc Company grazie all'utilizzo di un reflussore durante il processo di ottenimento dello zinco.\nUno degli utilizzi pi\u00f9 comuni della lega Zamak \u00e8 quello della fabbricazione di giocattoli e parti meccaniche, prodotti per fusione in conchiglia. Essa \u00e8 anche utilizzata nella produzione di pesi di bilanciamento per ruote di automezzi, in sostituzione del piombo, specialmente nell'Unione europea.\nInoltre, la lega Zamak \u00e8 usata nella costruzione di armi a salve.\nMazak.\nNei primi anni '30 Morris Ashby in Gran Bretagna acquist\u00f2 la licenza della lega ZAMAK dalla New Jersey Zinc Company. Lo zinco ad alta purezza non era disponibile per\u00f2 in Europa, cos\u00ec la compagnia ottenne il diritto di realizzare questa lega usando lo zinco puro al 99,95% prodotto localmente tramite una raffinazione elettrolitica. Questa lega fu denominata Mazak, per distinguerla parzialmente dalla ZAMAK, con il nome che richiamava le iniziali della compagnia (Morris Ashby). Nel 1933, la National Smelting acquis\u00ec il brevetto del reflussore, con l'intento di produrre Zinco puro al 99,99% nel proprio stabilimento ad Avonmouth."}
{"id": "1389781", "revid": "599013", "url": "https://it.wikipedia.org/wiki?curid=1389781", "title": "Ji\u0159\u00ed Welsch", "text": "Carriera.\nNel 2007 \u00e8 stato convocato per gli Europei in Spagna con la maglia della nazionale della Repubblica Ceca."}
{"id": "1389782", "revid": "599013", "url": "https://it.wikipedia.org/wiki?curid=1389782", "title": "Maurice Whitfield", "text": "Alto , gioca come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale della Repubblica Ceca."}
{"id": "1389783", "revid": "287204", "url": "https://it.wikipedia.org/wiki?curid=1389783", "title": "Bartlomiej Woloszyn", "text": ""}
{"id": "1389784", "revid": "300067", "url": "https://it.wikipedia.org/wiki?curid=1389784", "title": "Filipe da Silva", "text": "Alto 193 cm, giocava come guardia.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo."}
{"id": "1389785", "revid": "287204", "url": "https://it.wikipedia.org/wiki?curid=1389785", "title": "Armands Skele", "text": ""}
{"id": "1389787", "revid": "177744", "url": "https://it.wikipedia.org/wiki?curid=1389787", "title": "Parametri orbitali di Io", "text": "Io percorre un'orbita attorno al pianeta madre Giove ellittica della quale il semiasse maggiore misura in media 421\u00a0700\u00a0km (nel punto pi\u00f9 vicino risulta di 420\u00a0000\u00a0km mentre nel pi\u00f9 lontano 423\u00a0400\u00a0km).\nLa circonferenza orbitale \u00e8 2\u00a0649 620\u00a0km; il periodo per percorrerla \u00e8 uguale a 1 giorno 18 ore 27 minuti e 33,5 secondi, con una velocit\u00e0 orbitale che varia da 17\u00a0263 a 17\u00a0406\u00a0m/s a seconda della vicinanza del satellite naturale al pianeta, l'angolo di inclinazione fra le due orbite \u00e8 di 2,21\u00b0, e l'eccentricit\u00e0 uguale a 0,0041.\nLa sua orbita giace fra quella di Tebe ed Europa, \u00e8 in risonanza di 2:1 con Europa e 4:1 con Ganimede (astronomia). Questa risonanza aiuta a mantenere l'eccentricit\u00e0 orbitale al valore che possiede tuttora.\nCome gli altri satelliti galileiani, e come la Luna, Io ruota sincronicamente col proprio periodo orbitale, mantenendo lo stesso emisfero sempre rivolto a Giove."}
{"id": "1389791", "revid": "33689", "url": "https://it.wikipedia.org/wiki?curid=1389791", "title": "Stronghold Deluxe", "text": ""}
{"id": "1389794", "revid": "15499566", "url": "https://it.wikipedia.org/wiki?curid=1389794", "title": "Modello di Sommerfield", "text": ""}
{"id": "1389795", "revid": "287204", "url": "https://it.wikipedia.org/wiki?curid=1389795", "title": "Mario Stojic", "text": ""}
{"id": "1389796", "revid": "287204", "url": "https://it.wikipedia.org/wiki?curid=1389796", "title": "Milos Teodosic", "text": ""}
{"id": "1389797", "revid": "287204", "url": "https://it.wikipedia.org/wiki?curid=1389797", "title": "Milenko Tepic", "text": ""}
{"id": "1389798", "revid": "181699", "url": "https://it.wikipedia.org/wiki?curid=1389798", "title": "Comitato di B\u00e9k\u00e9s", "text": "Il comitato di B\u00e9k\u00e9s (in ungherese \"B\u00e9k\u00e9s v\u00e1rmegye\", in tedesco \"Komitat Bekesch\", in latino \"Comitatus Bekesiensis\" o \"B\u00e9k\u00e9siensis\" o \"Bikesiensis\") \u00e8 stato un antico comitato del Regno d'Ungheria, situato nell'attuale Ungheria sudorientale. Capoluogo del comitato era la citt\u00e0 di Gyula.\nGeografia fisica.\nIl comitato di B\u00e9k\u00e9s confinava con gli altri comitati di Csongr\u00e1d, J\u00e1sz-Nagykun-Szolnok, Hajd\u00fa, Bihar, Arad e Csan\u00e1d. Situato in una zona completamente pianeggiante, era bagnato dai fiumi Beretty\u00f3 e K\u00f6r\u00f6s.\nStoria.\nIl comitato di B\u00e9k\u00e9s corrisponde all'attuale provincia di B\u00e9k\u00e9s nel nome ma non nell'estensione, in quanto l'attuale provincia riunisce, oltre all'antico comitato omonimo, alcuni frammenti di altri comitati. In particolare, per effetto della riforma amministrativa ungherese del 1950, al comitato di B\u00e9k\u00e9s furono annesse la parte nordorientale del soppresso comitato di Csan\u00e1d-Arad-Toront\u00e1l, una parte del comitato di Bihar (l'area intorno a Sarkad e Ok\u00e1ny) e una parte del comitato di J\u00e1sz-Nagykun-Szolnok (il territorio di D\u00e9vav\u00e1nya)."}
{"id": "1389800", "revid": "287204", "url": "https://it.wikipedia.org/wiki?curid=1389800", "title": "Novica Velickovic", "text": ""}
{"id": "1389803", "revid": "287204", "url": "https://it.wikipedia.org/wiki?curid=1389803", "title": "Pavels Veselovs", "text": ""}
{"id": "1389807", "revid": "1971044", "url": "https://it.wikipedia.org/wiki?curid=1389807", "title": "The Least Successful Human Cannonball", "text": "The Least Successful Human Cannonball \u00e8 il quinto album in studio del gruppo thrash metal tedesco Destruction, pubblicato nel 1998 su etichetta autoprodotta \"Brain Butcher Compact\". Dopo questa pubblicazione deludente per pubblico e critica, il gruppo verr\u00e0 sciolto e riformato completamente due anni dopo da Mike Sifringer grazie alla nuova collaborazione con Schmier."}
{"id": "1389808", "revid": "287204", "url": "https://it.wikipedia.org/wiki?curid=1389808", "title": "Aigars Vitols", "text": ""}
{"id": "1389815", "revid": "767487", "url": "https://it.wikipedia.org/wiki?curid=1389815", "title": "Dio ha bisogno degli uomini", "text": "Dio ha bisogno degli uomini (\"Dieu a besoin des hommes\") \u00e8 un film del 1950 diretto da Jean Delannoy, tratto dal romanzo di Henri Queff\u00e9lec \"Un Recteur de l'\u00eele de Sein\" ispirato da un episodio reale avvenuto nel 1850.\nLa trama.\nIl film narra di una comunit\u00e0 di poveri pescatori che vivono sulla piccola e sperduta isola di Sein, battuta dalle tempeste dell'Atlantico, situata al largo della costa della Bretagna. Gli isolani sono selvaggi e primitivi come la loro isola, non si curano delle leggi morali pur aderendo formalmente ai riti e ai culti della loro religione. I pescatori sono quindi considerati dal loro parroco dei pagani peccatori tanto pi\u00f9 perch\u00e9 provocano durante le tempeste il naufragio delle navi di passaggio per depredarle. Il curato, quindi, non sopportando di vivere assieme a dei malvagi, lascia l'isola affidando la chiesa al suo sagrestano Tommaso, un ignorante analfabeta, che viene quasi costretto dagli abitanti a sostituirsi al prete e a celebrare le cerimonie religiose.\nTommaso cede poich\u00e9 capisce il bisogno del sacro degli isolani ed \u00e8 convinto che ci\u00f2 che fa non sia sgradito a Dio. Il sagrestano, che si sente chiamato da Dio, sta apprestandosi a compiere un grave sacrilegio celebrando la messa, quando giunge sull'isola un nuovo prete scortato dai gendarmi. Gli isolani accolgono male il prete della terraferma che li giudica severamente; essi preferiscono il buon sacrestano che non li condanna e d\u00e0 loro la religione che vogliono.\nIl conflitto tra il nuovo prete e il popolo dell'isola scoppia quando questi si rifiuta di accogliere in terra consacrata un suicida. Sar\u00e0 ancora Tommaso, violando le leggi della Chiesa, a sostituirsi al prete celebrando un suggestivo funerale e seppellendo il corpo in mare. Tutto torner\u00e0 alla normalit\u00e0 quando il sagrestano convincer\u00e0 i ribelli isolani a tornare devotamente alla \"vera\" Chiesa.\nRecensioni.\nIl film \u00e8 veramente il tentativo di rendere l'invisibile tramite il visibile come afferma \u00c9ric Rohmer ma la critica cinematografica si \u00e8 divisa nel giudicare se questo tentativo sia riuscito al regista Delannoy. Apprezzato dalla critica cinematografica cattolica che ha premiato a suo tempo il film al festival di Venezia del 1950, \u00e8 stato ritenuto da altri critici un'opera \u00absopravvalutata, confusa sul piano dei problemi, contraddittoria su quello della forma\u00bb e non pienamente riuscita proprio per \u00abi temi religiosi ... indicati, ma non approfonditi, forse anche perch\u00e9 \u00e8 una tematica cattolica affrontata da protestanti (Delannoy, Bost, Fresnay).\u00bb .\nEnnio Flaiano recensendo la pellicola nel 1951, scriveva che con questo film Delannoy si riscattava dai brutti film precedenti, anche se il merito era soprattutto della buona sceneggiatura del romanzo originale... \u00abquest'ultimo film ha fatto di Delannoy un regista pi\u00f9 semplice e audace. Il tono della recitazione resta ancora un po' melodrammatico, ma la macchina si muove con maggiore opportunit\u00e0, evitando il superfluo: e gli effetti sono quasi sempre raggiunti.\u00bb .\nMassimo Macri condivide il giudizio di Guido Aristarco che scriveva che \"Dio ha bisogno degli uomini\" era \u00abun film religioso con impostazione protestante e conclusione cattolica\u00bb aggiungendo che \u00abQuesto dramma della fede, ingenuo e violento, si identifica con un linguaggio e una narrazione solenni che ricordano, anche per altri motivi, e sia pure da lontano, lo stile del Dreyer di \"Dies Irae\"; la natura primitiva di questi uomini viene invece suggerita con movenze e gesti amplificati, volutamente alla base anche della recitazione di Pierre Fresnay, che compone la figura del \"rettore\" con la sicurezza espressiva a lui consueta\u00bb.\nCritica questa ripresa da Luisa Cotta Ramosino (in ) che ritiene la pellicola assimilabile a certi film di Bergman dove la ricerca disperata della presenza di Dio spesso si rivela in piccoli insignificanti episodi della nostra vita. Cos\u00ec accade nel film di Delannoy quando il pio sagrestano Tommaso percepisce la presenza e l'approvazione di Dio per quanto sta facendo \u00abdopo tanto umano affannarsi...nella fragile visibilit\u00e0 di un raggio di sole su un'acquasantiera.\u00bb\nIn conclusione si pu\u00f2 affermare che il tentativo di rendere l'invisibile con il visibile sia riuscito a Delannoy che in un'intervista spiegava cos\u00ec il senso del titolo del film: \u00ab\u00c8 una frase un po' curiosa, lo ammetto. Ma vi credo sinceramente, credo che il Vangelo \u00e8 soprattutto Dio che cerca di suscitare negli uomini una responsabilit\u00e0 personale\u00bb. \u00ab... \u00e8 un film che rappresenta il Cristianesimo puro, quello delle catacombe, che cercava la persona pi\u00f9 adatta per prendere in mano gli uomini e rappresentarli, e aiutarli.\u00bb\nPer rendere l'invisibile Delannoy racconta nella stessa intervista che \u00ab... tutto il villaggio che avete visto, nel quale si svolge l'essenziale del film, \u00e8 stato costruito su una piattaforma alla periferia di Parigi perch\u00e9 io potessi avere attorno a questa costruzione il cielo.\u00bb Delannoy si dichiara inoltre convinto che coloro che avevano lavorato alla realizzazione del film trovandosi rinchiusi in quel villaggio artificiale durante l'intera durata della lavorazione \u00ab...non posso dirvi che abbiamo avuto delle vere e proprie conversioni, ma posso dirvi che io ho trovato...un'atmosfera di raccoglimento e quelli che credevano sono stati confermati nella loro fede, mentre gli altri sono rimasti stupefatti, annientati dalla loro mancanza di fede.\u00bb \nDunque un film, sembra dire Delannoy, il cui messaggio religioso vale per chi crede e percepisce la reale presenza di Dio nelle piccole e insignificanti cose della nostra vita, come nell'acquasantiera del film dove l'acqua piovana venuta dal Cielo \u00e8 illuminata dallo Spirito con un raggio di sole, e per chi non crede ma che tuttavia talora avverte la presenza divina senza scoprirla."}
{"id": "1389817", "revid": "729019", "url": "https://it.wikipedia.org/wiki?curid=1389817", "title": "Guerra polacco-ottomana (1633-1634)", "text": "La guerra polacca-ottomana, fu combattuta tra il 1633 e il 1634, questo conflitto vide affrontarsi la confederazione Polacco-Lituana, contro l'Impero ottomano, sotto la guida del sultano Murad IV (1623-1640), e i suoi stati vassalli.\nPremesse.\nMehmed Abazy era un ambizioso governatore della provincia ottomana della Sylistria (Silistra, oggi in Bulgaria), tale alta carica testimonia le grandi abilit\u00e0, la decisione e l'ambizione di questo ex schiavo. Nel 1632, dopo la morte del re polacco Sigismondo III Vasa, la Moscovia ruppe un armistizio precedentemente concordato ed entr\u00f2 in guerra contro la confederazione (guerra Polacco-Moscovita). Abazy mobilit\u00f2 pertanto le sue truppe e chiam\u00f2 alle armi moldavi, valacchi e i tatari nogai (dell'Orda Buj\u00e1k) come rinforzi. \u00c8 verosimile che egli agisse senza che il sultano e il Gran Vizir ne fossero a conoscenza e, quindi, senza che essi gliene dessero il permesso, come costoro affermarono pi\u00f9 tardi, non si pu\u00f2 escludere che Abazy godesse del consenso (silente e segreto) del Sultano Murad IV, visto che usava come alleati vassalli dell'Impero Ottomano. L'Impero Ottomano era pronto per una guerra contro la Persia e Abazy avrebbe potuto essere sconfessato qualora le cose si fossero volte al peggio, ma se gli avvenimenti si fossero svolti positivamente, se la confederazione avesse perso la guerra contro la Moscovia oppure se tale guerra si fosse prolungata, gli ottomani avrebbero potuto trarre grande vantaggio contro uno dei loro nemici pi\u00f9 irriducibili.\n1633.\nIl 29 giugno 1633 un possente gruppo tataro dell'Orda di Bujak (forte di circa 1000 uomini) razzi\u00f2 l'area della cittadina e della fortezza di Kam\"janec'-Podil's'kyj. senza alcuna coscienza della guerra incombente, dal momento che i Tatari ottomani e la confederazione cosacca conducevano attivit\u00e0 belliche semi-permanenti, con regolari incursioni e controffensive fin dalla met\u00e0 del XVI secolo. Questa loro incursione fu abbastanza di breve durata e, dopo una giornata o due, i Tatari tornarono in Moldavia col loro bottino e il loro jasyr.\nIn quei frangenti il comandante della confederazione polacco-lituana, l'etmano Stanis\u0142aw Koniecpolski si trovava a Bar e si mise immediatamente in marcia con 2000 cavalieri non appena la notizia dell'accaduto lo raggiunse. Koniecpolski attravers\u00f2 il fiume Nistro (\"Dniestr\" in polacco) e non fece alcuna attenzione a non varcare il confine ottomano del territorio della Moldavia, che era stato pochi decenni prima il teatro delle operazioni della precedente guerra fra la federazione e gli Ottomani (la Guerra dei Magnati di Moldavia). I Tatari avevano probabilmente pensato di essere ormai salvi e rallentarono pertanto la loro marcia, permettendo cos\u00ec all'atamano di catturarli il 4 luglio presso Sasowy R\u00f3g, sul fiume Prut. Varie decine di Tatari furono uccisi e catturati, mentre il resto si disperse. Tra i prigionieri vi furono numerosi personaggi tatari d'alto rango ed il genero di Khan Temir (Khan Temir, Kantymir \u2013 capo dell'Orda di Budjak, ben noto e feroce capo tataro Nogai). Gran parte del bottino, tutti i prigionieri, bestiame e cavalli furono recuperati.\nKoniecpolski, che aveva una rete di spie all'interno della regione e che era il maggior responsabile della politica estera della confederazione per questa regione, probabilmente cap\u00ec a quel momento i piani di Abazy. Egli torn\u00f2 sulla sponda sinistra del Nistro, avvi\u00f2 la costruzione di un campo fortificato presso Kam\"janec'-Podil's'kyj (un'importante citt\u00e0 e una possente fortezza della regione della Podolia) e chiese rinforzi per circa 3000 soldati regolari a sua disposizione. Giunsero all'incirca 8000 uomini fra Cosacchi e truppe private fornite dai signorotti locali.\nAbazy si mise in marcia dalla sua provincia nella seconda met\u00e0 di settembre con truppe ottomane, truppe vassalle e circa 5.000\u201310.000 Tatari, inclusa la maggior parte dell'Orda di Budjak, condotta da Kantymir. A met\u00e0 ottobre era presso Hotin e venne a conoscenza dei preparativi di Koniecpolski. Abazy avvi\u00f2 negoziati, verosimilmente miranti a un'efficace contromanovra diplomatica nei confronti di Koniecpolski. \u00c8 possibile che egli avesse avuto notizia della crescente insoddisfazione del Sultano e che avesse deciso perci\u00f2 di accelerare i suoi piani. Abazy attravers\u00f2 il Nistro intorno al 20 ottobre, Kantymir inizi\u00f2 il suo attacco lo stesso giorno e lo prosegu\u00ec il giorno seguente, il 22 ottobre Abazy attacc\u00f2 con tutte le sue forze ma fu respinto con pesanti perdite e ordin\u00f2 la ritirata. \n1634.\nL'anno seguente una nuova guerra con l'Impero Ottomano era alle porte (). In ogni caso il sultano ebbe un ulteriore problema: il suo vassallo, il khan di Crimea Canibek II (Janibek), prefer\u00ec attaccare la Moscovia. Le truppe moscovite stavano in quel momento combattendo con i polacchi, l'Ucraina polacca era sostenuta dai cosacchi e dalle truppe di Koniecpolski, ed anche i tatari si offrirono di attaccare la Moscovia in cambio di \"regalie\". Un'armata di circa 20\u00a0000 tatari attacc\u00f2 la Moscovia nel 1632, probabilmente le forze si incrementarono nel 1633, e gli attacchi proseguirono fino al 1637. Nel giugno 1634 i tatari si trovarono nei dintorni di Kursk, ad Or\u00ebl e a Mtsensk.\nUn anno dopo attaccarono l'Orda Nogai e quella di Azov. Nel 1636 i tatari della Crimea portarono un altro attacco e la Grande Orda Nogai modific\u00f2 la propria alleanza con la Crimea. La linea di difesa meridionale venne distrutta, lo stato venne spopolato (il numero di prigionieri venduti in Crimea viene stimato intorno alle 10\u00a0000 unit\u00e0). \nNel frattempo le vittorie confederate contro la Moscovia (gli uomini di Sztein capitolarono vicino a Smole\u0144sk nel febbraio 1634, permettendo il saccheggio dei territori moscoviti da parte di cosacchi, truppe confederate e tatari) obbligarono lo zar a scegliere di stipulare un trattato di pace col nuovo re polacco, Ladislao IV. Un nuovo Trattato di pace di Poljanovka (o Polan\u00f3wko, chiamata \"pok\u00f3j polanowski\" in polacco) venne firmato nel giugno 1634. I termini del precedente trattato vennero confermati e, in cambio di un'ingente somma di denaro, Ladislao rassegn\u00f2 il titolo di zar. In seguito a questi fatti Ladislao, con una parte dei suoi uomini, si trasfer\u00ec a sud, in Ucraina.\nNel settembre 1634 circa 29\u00a0000 soldati confederati si concentrarono nei pressi di Kam\"janec'-Podil's'kyj. Si unirono agli uomini di Koniecpolski (6\u00a0500 uomini compresa la fanteria di Wybraniecka), a 5500 fanti e dragoni, che avevano seguito il re da Smolensk, alle truppe private di signorotti ed ai mercenari assoldati nelle province. Complessivamente l'armata polacca contava 12.180 cavalieri (inclusi 4\u00a0180 ussari), 7\u00a0500 fanti polacchi (costituiti in buona parte da truppe private), 5\u00a0500 fanti provenienti dai territori occidentali, 3.460 dragoni e 16.000 cosacchi Zaporoziani. La confederazione si stava preparando per la guerra, la campagna di Smole\u0144sk aveva dimostrato che il programma di riforma della fanteria polacca aveva avuto successo ed il progetto di riforma venne allargato anche all'artiglieria con la creazione di due nuove forge per cannoni e nuove truppe cosacche. L'intera situazione era cambiata drasticamente: invece di aprire un secondo fronte ed attaccare il ventre molle della confederazione, il sultano dovette confrontarsi con tutta la potenza di un re vittorioso. Al fine di spiegare i \"fraintendimenti\" degli anni precedenti, il sultano invi\u00f2 il proprio portavoce Chavush Shahin Aga a Varsavia, incolpando Abazy e promettendo di punirlo. Abazy tent\u00f2 di coprire il proprio fallimento facendo recapitare al sultano numerosi ricchi doni, ma venne invitato ad Istanbul e gli venne offerta la corda di seta (ovvero venne condannato a morte).\nIl trattato di pace venne ampliato ed il sultano promise di spostare l'Orda di Bujak (ma non lo fece mai). Inoltre Abazy venne sostituito ed al nuovo governatore della Silistria venne dato ordine di essere accondiscendente. Nel 1635 Murad IV dichiar\u00f2 guerra alla Persia, conquist\u00f2 l'Azerbaigian, occup\u00f2 Tabriz e prese Baghdad. Nel 1638 Murad IV guid\u00f2 personalmente la campagna persiana contro gli altri sultani."}
{"id": "1389818", "revid": "287204", "url": "https://it.wikipedia.org/wiki?curid=1389818", "title": "Atlanta Dream", "text": "Le Atlanta Dream sono una delle franchigie della WNBA (\"Women's National Basketball Association\"), il campionato professionistico femminile degli Stati Uniti d'America, dalla stagione 2008.\nStoria della franchigia.\nUltima \"expantion team\" della lega, ha disputato la prima stagione nel 2008."}
{"id": "1389820", "revid": "64525", "url": "https://it.wikipedia.org/wiki?curid=1389820", "title": "Catalan Tv", "text": ""}
{"id": "1389821", "revid": "54193", "url": "https://it.wikipedia.org/wiki?curid=1389821", "title": "Acquisti verdi", "text": ""}
{"id": "1389829", "revid": "300067", "url": "https://it.wikipedia.org/wiki?curid=1389829", "title": "B\u00e9tinho Gomes", "text": "Gioca come ala.\nCarriera.\nNel 2007 \u00e8 stato convocato per gli Europei in Spagna con la maglia della nazionale di pallacanestro del Portogallo.\nNel 2016 \u00e8 stato acquistato dal'Aquila Basket Trento. Nell'estate del 2019 fa ritorno dopo 5 anni in patria al Benfica."}
{"id": "1389832", "revid": "1632387", "url": "https://it.wikipedia.org/wiki?curid=1389832", "title": "All Hell Breaks Loose (Destruction)", "text": "All Hell Breaks Loose \u00e8 il sesto album in studio della band thrash metal tedesca Destruction. Si tratta del primo album dopo il ritorno di Marcel \"Schmier\" Schirmer, che aveva momentaneamente abbandonato la band in seguito a \"Cracked Brain\"."}
{"id": "1389841", "revid": "1862310", "url": "https://it.wikipedia.org/wiki?curid=1389841", "title": "Kohtla-N\u00f5mme", "text": "Kohtla-N\u00f5mme era un comune rurale dell'Estonia nord-orientale, nella contea di Ida-Virumaa. Il comune coincideva interamente con il centro urbano dell'omonimo borgo (in estone \"alevik\").\nNel 2017 il comune \u00e8 stato inglobato nel comune di Toila."}
{"id": "1389845", "revid": "599013", "url": "https://it.wikipedia.org/wiki?curid=1389845", "title": "Nikita Morgunov", "text": "Alto 211 cm per 118\u00a0kg di peso, ricopriva il ruolo di ala grande o centro.\nCarriera.\nNella sua carriera ha vestito le divise di CSKA Mosca, Ais\u010diai-Atletas (in Lituania), Avtodor Saratov, Dinamo Mosca, Makedonikos (in Grecia) e .\nCon la maglia della Nazionale russa ha preso parte al campionato d'Europa nel 2001, nel 2005 e nel 2007, vincendo quest'ultima edizione. Ha partecipato inoltre al campionato del mondo nel 1998 e nel 2002, e ai Giochi olimpici nel 2000 e nel 2008."}
{"id": "1389846", "revid": "123026208", "url": "https://it.wikipedia.org/wiki?curid=1389846", "title": "Musulami", "text": "I Musulami (in latino \"Musulamii\") erano una popolazione di lingua berbera che abitava a sud di Theveste e del massiccio montuoso dell'Aur\u00e8s, nella futura provincia romana di Numidia, l'attuale Algeria nord orientale. \nConfinavano ad ovest con la Mauretania, ad est con la provincia romana dell'Africa proconsolare ed a sud con il deserto del Sahara.\nStoria.\nAll'epoca di Augusto.\nDi questo popolo abbiamo poche informazioni dagli scrittori contemporanei. Sappiamo che sotto Augusto furono combattuti nel 3-5 d.C. Lucio Passieno Rufo (console del 4 a.C.) divenuto governatore della provincia dell'Africa proconsolare, otteneva gli \"ornamenta triumphalia\" per aver sconfitto le popolazioni nomadi di Getuli, ed appunto i Musulami.\nEd ancora nel 5-6 d.C. un certo Cosso Cornelio Lentulo (console nell'1 a.C.) batteva prima i Musulami e poi ancora i Getuli, che abitavano ad occidente ed a sud della Mauretania. Otteneva anch'egli gli \"ornamenta triumphalia\" e suo figlio pot\u00e9 fregiarsi del cognomen di \"Gaetulicus\" (Getulico).\nAll'epoca di Tiberio.\nI Musulami sembravano definitivamente sottomessi, ma nel 17 scoppiava una grave rivolta presso queste genti, oppresse dagli eccessivi tributi che dovevano allo Stato romano. Sotto la guida di un numida di nome Tacfarinas, che aveva militato tra le truppe ausiliarie dell'esercito romano, dopo averle disertate. In Africa, provincia senatoria, furono inviati alcuni ambasciatori per trattare con i rivoltosi senza successo, mentre i generali inviati successivamente dal Senato, non riuscirono ad imporsi in questa guerra, a causa dei metodi da guerriglia imposti dalle popolazioni indigene.\nNel 19-20 d.C. Tiberio era costretto a causa degli scarsi risultati ottenuti dopo gi\u00e0 due/tre anni di guerra ad inviare temporaneamente dalla Pannonia l'intera legio IX Hispana, e forse anche alcune \"vexillationes\" (distaccamenti legionari della legio VIII Augusta).\nNel 21 era inviato sul teatro di guerra Quinto Giunio Bleso, zio di Elio Seiano. Quest'ultimo, sembra che in seguito ad alcuni buoni risultati, pur se parziali, otteneva gli \"ornamenta triumphalia\".\nNel 24 d.C. il successore di Giunio Bleso, Cornelio Dolabella, riusc\u00ec a catturare ed uccidere Tacfarinas, modificando la tattica fino ad ora risultata improduttiva, dividendo le sue truppe in quattro colonne mobili, grazie anche all'aiuto di Tolomeo di Mauretania, succeduto da poco al padre Giuba, che si merit\u00f2 il riconoscimento formale di \"socius et amicus populi romani\".\nCon il ripristino della pace, nella provincia d'Africa torn\u00f2 rapidamente la prosperit\u00e0, come ben testimoniano i numerosi edifici pubblici costruiti durante il regno di Tiberio a Thugga o a Bulla Regia. L'Africa continuava, inoltre, ad essere uno dei maggiori granai dell'impero. \u00c8 proprio in questo periodo che la legio III Augusta era trasferita ad Ammaedara.\nNel 44-45 ci fu un'ultima rivolta tra i Musulami, che il nuovo governatore d'Africa, Servio Sulpicio Galba (il futuro imperatore), represse con grande rapidit\u00e0. Altri episodi non sono ricordati da questo momento in poi, fino alla conquista dell'Africa da parte dei Vandali. Era infine insediata da Claudio una colonia ad \"Oppidum Novum\" nella fertile valle dello Ch\u00e9liff.\nCoorti ausiliarie nell'esercito romano.\nDopo la fine della rivolta del 24 o forse durante la dinastia dei Flavi, venne arruolata una coorte di Musulami, la \"cohors I Flavia Musulamiorum\", che troviamo posizionata nel 69-70 in Giudea durante la prima guerra giudaica, in Siria sotto Domiziano, poi lungo i confini della Numidia e della Mauretania, sotto Traiano."}
{"id": "1389847", "revid": "287204", "url": "https://it.wikipedia.org/wiki?curid=1389847", "title": "Marco Tricarico", "text": "Campione mondiale giovanile nel 2002 e vincitore di 7 titoli nazionali giovanili, \u00e8 stato assente durante le stagioni 2006 e 2007 per un lungo infortunio che gli ha causato due operazioni al legamento crociato anteriore.\nLa sorella Marianna \u00e8 anch'essa nella nazionale di scherma e si \u00e8 laureata campionessa del mondo Giovani ai mondiali di Digione del 1999."}
{"id": "1389852", "revid": "640277", "url": "https://it.wikipedia.org/wiki?curid=1389852", "title": "Puerto Villamil", "text": "Puerto Villamil \u00e8 una citt\u00e0 dell'Ecuador, situata sulle isole Gal\u00e1pagos.\nDa un punto di vista amministrativo fa parte della Provincia delle Gal\u00e1pagos ed \u00e8 capoluogo del cantone di Isabela."}
{"id": "1389853", "revid": "599013", "url": "https://it.wikipedia.org/wiki?curid=1389853", "title": "Moran Roth", "text": "Alto 186 cm, giocava come playmaker.\nCarriera.\nNel 2007 \u00e8 stato convocato per gli Europei in Spagna con la maglia della nazionale di Israele."}
{"id": "1389857", "revid": "1270848", "url": "https://it.wikipedia.org/wiki?curid=1389857", "title": "Pietra dello scandalo", "text": "La pietra dello scandalo, nell'antica Roma, era una grande pietra che si trovava di fronte alla porta maggiore del Campidoglio sulla quale era scolpita la figura di un leone, sulla quale dovevano sedersi coloro che mancavano ai loro impegni debitori oppure coloro che erano stati dichiarati falliti e avevano dovuto svendere tutti i loro beni ai creditori.\nSeduti sulla pietra dovevano gridare ad alta voce \"cedo bona\" o \"cedo bonis\" (svendo tutti i miei beni) e per tre volte dovevano alzarsi e violentemente sedercisi di nuovo. Fatto questo la colpa era ritenuta estinta e dal quel momento i creditori non potevano pi\u00f9 rivalersi su di loro.\nFu Giulio Cesare a inventare questo tipo di pena per sostituire una delle Leggi delle XII tavole in cui si autorizzavano i creditori non soddisfatti a uccidere o ridurre in schiavit\u00f9 il debitore moroso, secondo l'istituto della manus iniectio."}
{"id": "1389859", "revid": "1372005", "url": "https://it.wikipedia.org/wiki?curid=1389859", "title": "Victor Franz Hess", "text": "Per le sue scoperte sui raggi cosmici vinse, insieme a Carl David Anderson, nel 1936 il Premio Nobel per la fisica.\nHess e la scoperta dei raggi cosmici.\nHess frequent\u00f2 il ginnasio a Graz, e nel 1901 cominci\u00f2 a studiare fisica nell'universit\u00e0 della citt\u00e0. Divenne dottore in fisica nel 1906 \"sub auspiciis imperatoris\" (una menzione di eccezionalit\u00e0). Dopo la laurea avrebbe voluto trasferirsi a Berlino per lavorare a questioni di ottica con il professor Paul Drude, il quale lo aveva accettato come post-doc; ma Drude si suicid\u00f2 poche settimane prima dell'inizio del contratto, ed Hess decise di trasferirsi a Vienna nell'Istituto diretto da Franz Serafin Exner. Exner lo spinse a occuparsi di radioattivit\u00e0 ed elettricit\u00e0 atmosferica.\nNel 1910 Hess ottenne l'abilitazione all'insegnamento, e fu incaricato di corsi di fisica medica presso la facolt\u00e0 di Medicina Veterinaria; divenne assistente del professor Meyer all'Istituto di Ricerca sul Radio dell'Accademia Viennese delle Scienze, dove svolse la maggior parte del suo lavoro sui raggi cosmici.\nHess decise per prima cosa di migliorare l'accuratezza sperimentale sulle misure di penetrazione della radiazione tramite misure dirette dell'assorbimento dei raggi gamma nell'aria con campioni radioattivi (probabilmente a causa della manipolazione di queste sostanze radioattive Hess in seguito si ammal\u00f2, e dovette subire l'amputazione di un pollice). Quindi decise di compiere misure della radiazione penetrante in ascensioni in mongolfiera, seguendo i risultati di Albert Gockel.\nDall'aprile del 1912 all'agosto del 1912 Hess ebbe l'opportunit\u00e0 di effettuare sette ascensioni portando a bordo tre diversi strumenti di misura della radioattivit\u00e0 (racchiusi in contenitori con pareti metalliche di spessori differenti per stimare l'effetto della radiazione beta).\nNel volo finale, il 7 agosto del 1912, Hess raggiunse i metri a bordo della mongolfiera \"B\u00f6hmen\" durante un viaggio di sei ore da Aussig, nella Boemia settentrionale, a Pieskow, un villaggio a una sessantina di chilometri a est di Berlino.\nI risultati mostrarono chiaramente che la ionizzazione, dopo essere passata per un minimo, aumentava considerevolmente con l'altezza. Hess trov\u00f2 che: \nHess concluse che l'aumento della ionizzazione con l'altezza deve dipendere dal fatto che la radiazione proviene dall'alto, che questa radiazione fosse di origine extraterrestre.\nPubblic\u00f2 i suoi risultati nel novembre 1912; fu protagonista di una garbata polemica epistolare con Domenico Pacini sulla priorit\u00e0 della scoperta dei raggi cosmici."}
{"id": "1389860", "revid": "640277", "url": "https://it.wikipedia.org/wiki?curid=1389860", "title": "Puerto Ayora", "text": "Puerto Ayora \u00e8 una citt\u00e0 dell'Ecuador, situata nell'isola di Santa Cruz nell'arcipelago delle Gal\u00e1pagos.\nDa un punto di vista amministrativo la cittadina fa parte della provincia delle Gal\u00e1pagos ed \u00e8 capoluogo del cantone di Santa Cruz.\nPuerto Ayora \u00e8 situato in una posizione privilegiata, durante la maggior parte dell'anno infatti riceve una fresca brezza che d\u00e0 alla cittadina un clima gradevole. Il centro \u00e8 quello maggiormente dotato di infrastrutture per la ricezione turistica di tutte le Gal\u00e1pagos."}
{"id": "1389865", "revid": "2015698", "url": "https://it.wikipedia.org/wiki?curid=1389865", "title": "Liceo ginnasio statale Alessandro Manzoni", "text": "Il liceo ginnasio statale Alessandro Manzoni, conosciuto precedentemente come regio liceo\u2013ginnasio Alessandro Manzoni, \u00e8 un liceo italiano avente sede a Milano in via Orazio 3.\n\u00c8 il terzo liceo ginnasio fondato a Milano dopo il Liceo classico Cesare Beccaria e il liceo Parini \u2013 eredi rispettivamente delle scuole arcimbolde e del ginnasio di Brera, entrambi costituiti in regi licei del neonato Stato unitario italiano nel 1865.\nStoria.\nIl liceo Manzoni inizi\u00f2 le sue attivit\u00e0 nell'anno scolastico 1884-1885 in via Circo 4, dopo essere stato istituito con Regio Decreto n\u00ba 2481 del 17 febbraio 1884 da una scissione del Beccaria, a poco pi\u00f9 di dieci anni dalla morte di Alessandro Manzoni. Successivamente si trasfer\u00ec al numero due di via Cappuccio, e nel 1912 cominciarono i lavori per la costruzione dell'edificio in quella che sarebbe diventata via Orazio. La facciata fu decorata secondo lo stile rinascimentale lombardo. Nel 1921 venne edificata la palestra, mentre l'aula magna venne aggiunta nel 1935, in occasione del cinquantesimo anniversario dell'apertura.\nFra il 1913 e il 1914 si aggiunse una sezione di liceo moderno, dove si insegnavano prevalentemente lingue moderne e materie scientifiche, accanto al liceo classico, concentrato sullo studio del latino e del greco. Dal 1923, con la riforma Gentile che soppresse il liceo moderno, via Orazio 3 ospit\u00f2 solamente il liceo classico.\nIl secondo dopoguerra.\nNei primi anni sessanta, con la nascita della scuola media unica, le prime tre classi del ginnasio furono trasformate nella scuola media Giulio Cesare, con sede nello stesso edificio del liceo, ma con ingresso da via Lanzone. Col crescere della popolazione scolastica, l'edificio non pot\u00e9 pi\u00f9 contenere entrambe le scuole, e a partire dall'anno scolastico 1965-1966 la scuola media venne trasferita nella sede di via Santa Croce.\nDurante il Sessantotto e negli anni settanta fiorirono numerosi giornali scolastici degli studenti e numerose furono le iniziative della contestazione come occupazioni e collettivi. Esiste tuttora un'associazione studentesca, erede di quel periodo, chiamata \"Collettivo Politico Manzoni\" (o \"CPM\").\nPubblicazioni ed iniziative.\nNel tempo, i docenti e gli studenti del \"Manzoni\" hanno dato vita a varie pubblicazioni periodiche, di diverso stile e orientamento, collegate alla vita e agli interessi culturali dell'istituto. Si segnalano in particolare:\nDal 2013, con altri istituti superiori milanesi come il Liceo ginnasio statale Giosu\u00e8 Carducci, l'IIS Carlo Cattaneo, l'ITAS Giulio Natta, il liceo scientifico statale A. Volta ed altri, partecipa al \"Festival '\"Rete Teatro\"\"."}
{"id": "1389868", "revid": "287204", "url": "https://it.wikipedia.org/wiki?curid=1389868", "title": "Niall Gl\u00fandub", "text": "Mentre molti gruppi di re irlandesi sono membri degli U\u00ed N\u00e9ill e si fanno risalire a Niall No\u00edgallach, gli O'Neill prendono invece il loro nome da Niall Gl\u00fandub.\nFiglio di Aed Finliath, Niall sarebbe successo al fratello Domnall mac \u00c1eda come re di Aileach nel 911. Nelle guerre per estendere il suo potere sui regni vicini, egli sconfisse i sovrani dei D\u00e1l nAraidi e degli Ulaid nelle battaglie di Glarryford (nell'odierna contea di Antrim) e di Ballymena prima di essere sconfitto dal re supremo Flann Sinna mac Ma\u00edl Sechnaill del clan Cholm\u00e1in nella battaglia di Crossakeel (vicino all'odierno Meath). Ma dopo la morte di Flann (914), Niall gli succedette come sovrano supremo.\nNegli anni successivi le forze di Niall si opposero all'invasione dei vichinghi, affrontandole in una grande battaglia nell'estate del 917, che ebbe per\u00f2 un esito inconcludente. Con l'aiuto dei clan di Leth Cuinn (met\u00e0 settentrionale d'Irlanda), alla fine gli U\u00ed N\u00e9ill riconobbero le loro pretese al trono. Nonostante i continui attacchi contro di loro, i vichinghi riuscirono a occupare con vari insediamenti l'area di Dublino e diversi porti sulla costa orientale. Continuando a fare guerra contro i vichinghi, Niall avanz\u00f2 nel Leinster, aiutato dai clan U\u00ed N\u00e9ill, dagli Airgialla e dagli Ulaid. Tuttavia, le sue forze furono decimate dagli invasori di Sitric il Cieco nella battaglia di Kilmashoge (nei pressi di Rothfarham), in cui Niall e molti altri capi clan furono uccisi. Come re supremo gli succedette Donnchad Donn mac Flainn, figlio di Flann Sinna, e come re di Ailech il figlio Muirchertach mac N\u00e9ill."}
{"id": "1389880", "revid": "38120", "url": "https://it.wikipedia.org/wiki?curid=1389880", "title": "Capitan Metropolis", "text": ""}
{"id": "1389884", "revid": "38120", "url": "https://it.wikipedia.org/wiki?curid=1389884", "title": "Captain Metropolis", "text": ""}
{"id": "1389887", "revid": "767487", "url": "https://it.wikipedia.org/wiki?curid=1389887", "title": "Lohusuu", "text": "Lohusuu era un comune rurale dell'Estonia nord-orientale, nella contea di J\u00f5gevamaa (prima del 2017 faceva parte della contea di Ida-Virumaa). Il centro amministrativo del comune era l'omonimo borgo (in estone \"alevik\").\nNel 2017 \u00e8 stato inglobato nel comune di Mustvee.\nLocalit\u00e0.\nOltre al capoluogo, il comune comprende 9 localit\u00e0 (in estone \"k\u00fcla\"):\nJ\u00f5emetsa - Kalmak\u00fcla - K\u00e4rasi - Ninasi - Piilsi - Raadna - Separa - Tammisp\u00e4\u00e4 - Vilusi"}
{"id": "1389902", "revid": "1862310", "url": "https://it.wikipedia.org/wiki?curid=1389902", "title": "L\u00fcganuse", "text": "L\u00fcganuse \u00e8 un comune rurale dell'Estonia nord-orientale, nella contea di Ida-Virumaa. Il centro amministrativo del comune \u00e8 l'omonimo borgo (in estone \"alevik\").\nNel 2017 ha inglobato i comuni di Sonda e Kivi\u00f5li.\nLocalit\u00e0.\nOltre al capoluogo, il comune comprende 12 localit\u00e0 (in estone \"k\u00fcla\"):\nAa (140) - Irvala (31) - Jabara (42) - Kopli (24) - Liimala (59) - Lohkuse (13) - Matka (32) - Moldova (27) - Mustm\u00e4tta (27) - Purtse (310) - Varja (150) - Voorepera (69)\nAa.\nNella parte orientale del comune di L\u00fcganuse sorge il villaggio di Aa (in tedesco Haakhof), sulla costa meridionale del Golfo di Finlandia a dieci chilometri dal capoluogo. Una parte del villaggio, comprendente il castello, \u00e8 situata sul banco di pietra calcarea dell'Estonia del Nord. Secondo il censimento del 2000 ad Aa vivono 190 persone. Il primo documento che cita Aa risale al 1241, quando venne compiuto un censimento da parte dei danesi che all'epoca dominavano il territorio (\"Liber Census Dani\u00e6\"), dove il suo nome \u00e8 elencato come \"Haz\u00e6\". Gi\u00e0 allora il villaggio era indicato come parte del territorio della parrocchia di L\u00fcganuse. Il maniero di Aa (costruito per la prima volta fra il 1426 e il 1487), \u00e8 oggi una casa di riposo per anziani. Altri ambienti di Aa degni di nota sono un ex-padiglione da giardino (oggi \u00e8 una cappella), il parco del maniero (65.000 m2 di superficie, tutta area naturale protetta), un boschetto di pini, il campo per ragazzi della Chiesa Metodista estone e una spiaggia di sabbia."}
{"id": "1389903", "revid": "287204", "url": "https://it.wikipedia.org/wiki?curid=1389903", "title": "Teorema di compattezza", "text": "Il termine si riferisce generalmente ad un risultato della logica matematica:\nIn analisi funzionale, topologia esistono vari teoremi o argomenti che fanno riferimento alla compattezza o alla compattificazione di spazi topologici o funzionali come, ad esempio:"}
{"id": "1389905", "revid": "1718925", "url": "https://it.wikipedia.org/wiki?curid=1389905", "title": "Inquinamento", "text": "L'inquinamento \u00e8 un'alterazione dell'ambiente, naturale o dovuto ad antropizzazione, da parte di elementi inquinanti. Esso produce disagi temporanei, patologie o danni permanenti per la vita in una data area, e pu\u00f2 porre la zona in disequilibrio con i cicli naturali esistenti. L'alterazione pu\u00f2 essere di origini diverse, chimica o fisica.\nStoria.\nAtti di inquinamento ambientale hanno, dai tempi antichi, accompagnato le civilt\u00e0 umane. Secondo un articolo del 1983 sulla rivista Science:\nLa forgiatura dei metalli, iniziata nel calcolitico, sembra essere un punto di svolta chiave nella creazione di livelli significativi di inquinamento atmosferico esterno; carotaggi dei ghiacciai in Groenlandia indicano un aumento dell'inquinamento associato alla produzione di metallo greco, romano e cinese nell'antichit\u00e0. \nCon secoli di anticipo sulla prima rivoluzione industriale in Inghilterra, re Edoardo I d'Inghilterra, viet\u00f2 la combustione di carboni fuoco bituminosi (\"sea coal\", o carbone di mare, era allora un costituente della sabbia di fonderia, differente dal carbone largamente utilizzato in seguito) per editto a Londra nel 1272, dopo che il loro fumo pareva essere diventato un problema.\nIl combustibile era cos\u00ec comune in Inghilterra che questo primitivo nome era dovuto al fatto di poter essere raccolto da alcune spiagge fin con carriole.\nL'inquinamento dell'aria continuer\u00e0 ad essere un problema inglese, soprattutto in seguito, durante la rivoluzione industriale, fino al recente passato con il grande smog di Londra nel 1952. La capitale britannica ha registrato anche uno dei primi casi estremi di problematiche legate alla qualit\u00e0 delle acque con la grande puzza sul Tamigi del 1858, che di l\u00ec a poco ha portato alla costruzione del sistema fognario londinese.\n\u00c8 stata la rivoluzione industriale che ha comunque dato alla luce l'inquinamento ambientale come lo conosciamo oggi. L'emergere di grandi fabbriche e il consumo di enormi quantit\u00e0 di carbone e altri combustibili fossili ha dato luogo a inquinamento atmosferico senza precedenti, il grande volume di scarichi industriali chimici s'\u00e8 aggiunto al crescente carico di rifiuti antropici non trattati. Chicago e Cincinnati sono state le prime due citt\u00e0 americane a emanare leggi a garanzia di aria pi\u00f9 pulita nel 1881. Altre citt\u00e0 hanno seguito questo comportamento in tutto il paese fino all'inizio del XX secolo, quando l\"'Office of Air Pollution\", sotto il \"Department of the Interior\", fu attivato.\nEventi estremi per smog sono stati riferiti per le citt\u00e0 di Los Angeles e di Donora (Pennsylvania) alla fine del 1940, servendo come un forte richiamo per l'opinione pubblica moderna. L'inquinamento \u00e8 diventato poi un tema popolare dopo la seconda guerra mondiale, a causa della ricaduta radioattiva dal conflitto atomico in Giappone, e i test precedenti e successivi.\nSuccessivamente a questi fatti, un evento non-nucleare, il Grande Smog del 1952 a Londra, ha ucciso almeno 4000 civili. Ci\u00f2 ha stimolato alcuni dei primi grandi e moderni modelli di legislazione ambientale, il \"Clean Air Act\" del 1956.\nL'inquinamento ha cominciato a toccare in modo importante l'attenzione dell'opinione pubblica negli Stati Uniti tra la met\u00e0 degli anni cinquanta e l'inizio dei settanta, quando il Congresso approv\u00f2 la legge sul controllo del rumore (\"Noise Control Act\"), il \"Clean Air Act\" , il \"Clean Water Act\" e il \"National Environmental Policy Act\".\nIn Italia la sensibilit\u00e0 pubblica sull'argomento ha ugualmente segnato un picco d'interesse nel secondo dopoguerra.\nIn val Bormida, il 12 maggio 1956 si svolse una grande manifestazione, che risal\u00ec tutta la valle per protestare contro l'inquinamento. 52 persone tra cui figure storiche delle lotte dei contadini della valle vennero arrestate. Nella valle operava l'ACNA (Azienda Coloranti Nazionali e Affini), afferente all'industria EniChem, da cui si riversano per decenni ingenti quantit\u00e0 di SO2, benzene e fenoli sterilizzando una vasta area. Nel 1960 il Ministero dell'agricoltura e delle foreste rinnov\u00f2 all'ACNA di Cengio la concessione a derivare le acque della Bormida per 70 anni. Nel 1969 venne chiuso l'acquedotto di Strevi, a oltre 100\u00a0km di distanza da Cengio: le acque del fiume si tingevano di un colore diverso ogni giorno. Nel 1970 il sindaco di Acqui Terme sporse denuncia contro ignoti per avvelenamento di acque destinate al consumo umano. Nel 1988 un incidente indurr\u00e0 il Ministro dell'Ambiente Giorgio Ruffolo a decretare una prima chiusura dell'impianto, e definitivamente nel 1997.\nPer decenni, particolarmente negli anni settanta, le industrie chimiche della zona di Porto Marghera (EniChem Agricoltura, Agrimont, Montefibre, Montedison in genere), riversano cloruro di vinile, idrocarburi clorurati e metalli pesanti nella laguna. Gravi danni all'ambiente e decine di casi di tumore tra gli abitanti. I responsabili dei fatti, processati negli anni 2000 e con sentenza di cassazione a maggio 2007, godono della prescrizione dei reati commessi (vedi il caso del polo petrolchimico di Porto Marghera).\nIl 10 maggio 1976, venne promulgata la Legge Merli, che per prima stabiliva limiti e divieti precisi alle emissioni inquinanti. Fabbriche di diversa natura cominciarono quindi a scaricare i propri rifiuti di notte, a nasconderli nei terreni circostanti, a diluirli per abbassare le concentrazioni. L'ACNA rimane uno dei casi verificati.\nIl disastro di Seveso \u00e8 un altro paletto dell'evoluzione nella coscienza ambientale italiana: l'incidente, avvenuto il 10 luglio 1976, a tre mesi di distanza dalla promulgazione della legge Merli, nell'azienda ICMESA di Meda, provoc\u00f2 la fuoriuscita di una nube di diossina del tipo TCDD, una tra le sostanze tossiche pi\u00f9 pericolose esistenti. La nube tossica invest\u00ec una vasta area di terreni nei comuni limitrofi della bassa Brianza, in particolare Seveso, con seimila residenti esposti ai danni.\nA Genova Cogoleto, la Stoppani, azienda operante da decenni sul territorio nel settore del cromo, comprensivo del pericoloso esavalente (Cr6+), risulta inadempiente. Dati della Regionali parlano di 92.000\u00a0m\u00b3 di fanghi tossici stoccati nella discarica di Pian di Masino contenenti elevatissime quantit\u00e0 di metalli pesanti, mentre l'agenzia regionale protezione ambiente (ARPA) ha trovato concentrazioni di cromo esavalente nelle acque di falda 64.000 volte superiore al limite. Vasto numero di abitanti e lavoratori coinvolti e significativo aumento di mortalit\u00e0 per tumori.\nNel cosiddetto triangolo della morte Acerra-Nola-Marigliano si osserva un anomalo incremento della mortalit\u00e0, che viene attribuito all'inquinamento causato dallo sversamento illegale di sostanze tossiche di varia provenienza, in particolare dalle industrie del nord Italia, operata da parte della Camorra:\nIn Italia, per quanto riguarda le acque, la legge 319 del 1976, cd. legge Merli, stabilisce la disciplina degli scarichi nei corpi idrici ricettori e a mare, ripartendo le competenze in materia tra Stato, Regioni ed Enti locali e disponendo una ricognizione generale dello stato di fatto.\nSuccessivamente con la legge 183/1989 per il riassetto organizzativo e funzionale della difesa del suolo sono stati individuati i bacini idrografici dei principali corpi idrici ricettori, di interesse nazionale, regionale ed interregionale e sono state istituite le autorit\u00e0 di bacino ad essi preposte. La legge stabilisce anche le misure che le Autorit\u00e0 di Bacino devono intraprendere per la conoscenza dello stato qualitativo dei corpi idrici e per il miglioramento della loro tutela, considerando anche il servizio idrico urbano come uno dei carichi inquinanti che devono sottostare ai vincoli della tutela dei corpi idrici. La disciplina contro l'inquinamento atmosferico \u00e8 contenuta nel DPR 203/1988 che ha dato attuazione a 4 direttive europee, emanate a partire dal 1980 e in continua evoluzione.\nNel vecchio continente la Commissione europea ha presentato il 9 febbraio 2007 un progetto di direttiva per condannare in modo uniforme i crimini ambientali all'interno dell'Unione europea. Attualmente la definizione varia notevolmente da uno Stato membro all'altro, con sanzioni spesso ritenuti \"insufficienti\" da parte della Commissione.\nI crimini affrontati da questo progetto sono:\nIn tutti gli stati la legislazione ha cominciato dalla fine del XX secolo a normare le questioni ambientali, fino ai recenti accordi a livello planetario, come il Protocollo di Ky\u014dto, dell'11 dicembre 1997, sottoscritto da pi\u00f9 di 160 paesi in occasione della Conferenza COP3 della Convenzione quadro delle Nazioni Unite sui cambiamenti climatici (UNFCCC). Il trattato \u00e8 entrato in vigore il 16 febbraio 2005, dopo la ratifica anche da parte della Russia, e la grande assenza degli USA, figuranti tra i pochi grandi paesi non aderenti, responsabili da soli del 36,2% del totale delle emissioni.\nDal 2019 in tutto il mondo il 15 marzo di ogni anno viene effettuato uno sciopero contro l'inquinamento.\nDescrizione.\nNonostante alcuni fattori siano inequivocabilmente definibili come inquinanti e inquinamento sia la loro presenza anche in tracce nell'ambiente, come emblematicamente avviene per la TCDD (una delle pi\u00f9 nocive diossine), non esiste a priori una sostanza o un qualunque fattore dovuto a agenti fisici, chimici e biologici di per s\u00e9 inquinante o non inquinante. \u00c8 la specificit\u00e0 e la dimensione dell'evento che pu\u00f2 essere inquinante.\nSostanze apparentemente innocue possono compromettere seriamente un ecosistema: Il cloruro di sodio, il comune sale marino, in mare, a concentrazioni di 0.5\u00a0mol\u00b7l\u22121 non \u00e8 ovviamente un inquinante, nelle acque interne dolci ovviamente lo sarebbe; il fluoruro di sodio, nelle concentrazioni marine di 7\u00b710\u22125 mol\u00b7l\u22121 \u00e8 necessario, a concentrazioni anche di un solo decimo di quelle marine del NaCl sarebbe letale per la maggior parte delle specie viventi.\n\u00c8 quindi inquinamento tutto ci\u00f2 che \u00e8 nocivo per la vita o altera in maniera significativa le caratteristiche fisico-chimiche dell'acqua, del suolo e/o dell'aria, tale da cambiare la salute, la struttura e l'abbondanza degli esseri viventi e/o dei flussi di energia, soprattutto in merito a ci\u00f2 che non viene compensato da una reazione naturale o antropica adeguata che ne annulli gli effetti negativi totali.\n\u00c8 una forma di contaminazione dell'aria, delle acque e del suolo con sostanze e materiali dannosi per l'ambiente e per la salute degli esseri umani, capaci di interferire con i naturali meccanismi di funzionamento degli ecosistemi o di compromettere la qualit\u00e0 della vita.\nBench\u00e9 possano esistere cause naturali che possono provocare alterazioni ambientali sfavorevoli alla vita, ad esempio i fumi di un incendio di origine naturale, o esalazioni sulfuree di origine geologica, il termine \"inquinamento\" si riferisce in genere alle attivit\u00e0 antropiche.\nGeneralmente si parla comunque di inquinamento quando l'alterazione ambientale compromette l'ecosistema danneggiando una o pi\u00f9 forme di vita. Si considerano \"atti di inquinamento\" quelli commessi dall'uomo ma non quelli naturali quali appunto emissioni gassose naturali connesse a vulcanismo, dispersione di ceneri vulcaniche, aumento naturale della salinit\u00e0 delle acque.\nTutto pu\u00f2 essere inquinante, in base a dosi e modi. In teoria tutte le attivit\u00e0 e l'ambiente costruito dall'uomo costituiscono l'inquinamento dell'ambiente naturale, in quanto interagiscono con lo stesso, mutando la sua conformazione originaria. Tuttavia in alcuni casi il costruito pu\u00f2 coesistere armonicamente con la struttura naturale, nel senso che non altera gli equilibri preesistenti nell'ambiente naturale o addirittura pu\u00f2 contribuire a preservarli. Bisogna per\u00f2 ricordare che anche sostanze apparentemente innocue possono compromettere seriamente un ecosistema: per esempio latte o sale versati in uno stagno. Inoltre ci\u00f2 che \u00e8 velenoso per una specie pu\u00f2 essere vitale per un'altra: alcune tra le prime forme di vita immisero nell'atmosfera grandi quantit\u00e0 di ossigeno come prodotto metabolico, velenoso per tutte le specie anaerobie allora predominanti.\nLa definizione di inquinamento dipende dal contesto, ovvero dal sistema naturale preso in considerazione e dal tipo di alterazioni introdotte; ecco alcuni esempi:\nClassificazione degli inquinanti.\nIn tutti i casi di inquinamento possiamo individuare delle sorgenti, i \"produttori\", e dei recettori. Gli effetti sui recettori sono differenti per diverse concentrazioni e a seconda dei tempi di esposizione che possono essere:\nPer quanto riguarda la tossicit\u00e0 acuta, uno dei parametri pi\u00f9 utilizzati \u00e8 la cosiddetta DL50, ovvero la dose che uccide il 50% di individui sottoposti a tale dose, generalmente testata su piccoli animali da esperimento (ratti, topi, conigli), citati nella definizione, come pure citata \u00e8 la via di somministrazione. Le unit\u00e0 di misura dei DL50 sono milligrammi di sostanza per chilogrammo di peso dell'individuo: si tratta di una misura della tossicit\u00e0 acuta.\nIn base a questo parametro le sostanze si dividono in:\nTra gli elementi e i composti chimici semplici, i pi\u00f9 tossici, per ingestione, ci sono:\nDal punto di vista della tossicit\u00e0 cronica, le sostanze possono essere suddivise in:\nAspetti correlati.\nEffetti sulla salute.\nGli effetti dell'inquinamento sull'apparato respiratorio sono gi\u00e0 noti da diverso tempo, ulteriori studi hanno inoltre dimostrato una correlazione fra gas di scarico ed altre patologie di altri apparati:\u00a0\nLe energie alternative.\nSappiamo che la Terra non dispone di risorse illimitate, anzi nel caso dei combustibili fossili, ad oggi le fonti energetiche pi\u00f9 utilizzate e indispensabili, si presume che il loro esaurimento possa non essere lontano nel tempo.\nInoltre si \u00e8 realizzato quali problemi relativi all'inquinamento la loro combustione comporti: diffusione di cancerogeni ambientali, piogge acide e effetto serra alcune delle conseguenze. Per tali motivi, da tempo vengono sfruttate e sperimentate fonti energetiche alternative, meno costose se usate in larga scala e soprattutto meno inquinanti. Sono oggi operativi impianti a energia solare o eolica, impianti geotermici, impianti basati sullo sfruttamento delle maree, e impianti che utilizzano l'energia idroelettrica.\nTipologia.\nEsistono tanti tipi di inquinamento, suddivisi a seconda dell'elemento inquinante o dell'area inquinata, con frequenti commistioni dovute alla contiguit\u00e0 o alla stretta correlazione degli stessi (l'inquinamento dell'atmosfera si propaga agli spazi confinati, che contribuiscono in proprio; l'inquinamento del terreno percola fino alle falde acquifere).\nInquinamento globale.\nL'insieme dei processi fisici, chimici e biologici che regolano l'ambiente del pianeta \u00e8 detto \"sistema Terra\". L'uomo fa parte di questo sistema e condiziona fortemente il suo funzionamento. A causa dei comportamenti umani sono in atto numerosi cambiamenti globali. L'aumento di CO2 ha alterato il ciclo naturale per la riserva di carbonio, intesa come interscambio tra i vari strati della terra e l'atmosfera. Le emissioni di CO2 nei paesi sviluppati sono aumentate dell'8% fra il 1992 e il 2008. Lo scambio di carbonio tra gli oceani e l'atmosfera non \u00e8 pi\u00f9 in equilibrio, per cui l'aumento di CO2 che si dissolve negli oceani rende pi\u00f9 acide le acque con implicazioni negative per la fauna marina. Il bilancio degli scambi di carbonio tra l'atmosfera e la vegetazione terrestre \u00e8 ancora in pari, ma la deforestazione selvaggia, per far posto a colture e infrastrutture turistiche, mette a rischio anche questo interscambio. Intanto l'emissione di gas serra in atmosfera aumenta l'effetto serra naturale aumentando le temperature medie globali provocando lo scioglimento dei ghiacciai, l'espansione termica degli oceani, l'alterazione climatica e l'aumento di fenomeni meteorologici estremi (alluvioni, uragani, ecc.) con conseguente dissesto idrogeologico.\nSuddivisione in base al sito inquinato.\nInquinamento atmosferico.\nSi pu\u00f2 definire l'inquinamento atmosferico come la presenza nell'atmosfera terrestre, che si propaga all'atmosfera degli ambienti confinati, di tutti gli agenti fisici, chimici e biologici modificanti le caratteristiche naturali atmosferiche potendo causare un effetto dannoso su esseri viventi e ambiente; questi agenti di solito non sono presenti nella normale composizione dell'aria, oppure lo sono ad un livello di concentrazione inferiore. Esempio di inquinanti per ognuna delle tre classi di agenti sono: particolato carbonioso, idrocarburi, spore di antrace.In genere gli agenti possono influire associando tra loro, anche in maniera sinergica effetti delle diverse classi; un particolato (fisico), pu\u00f2 avere effetti anche per la sua composizione (chimica), e per l'adesione superficiale ad esso di allergeni biologici.\nL'inquinamento pu\u00f2 realizzarsi sia a livello locale che a livello globale.\nI principali inquinanti sono:\n- ossidi di azoto;\n- ossidi dello zolfo (SO2 e SO3);\n- ossidi del carbonio (CO e CO2);\n- composti organici volatili: idrocarburi aromatici mono e policiclici ed alogenuri organici come i freon;\n- ozono;\n- radicali liberi (a emivita breve, come prodotto di reazioni chimiche e fotochimica);\n- piombo e altri cosiddetti metalli pesanti;\n- particolato.\nGli inquinanti hanno un ruolo in molte patologie. Per quello che riguarda l'inquinamento atmosferico le pi\u00f9 studiate sono quelle a carico dell'apparato polmonare, cardiocircolatorio e del sistema immunitario; tra le tante: tumori, disturbi del sistema immunitario, allergie, asma. Tra le principali fonti di rilascio di inquinanti nell'atmosfera si annoverano gli impianti chimici industriali, gli inceneritori, i motori a scoppio degli autoveicoli, le combustioni in genere.\nInquinamento idrico.\nConsiste nella contaminazione dell'acqua, dei fiumi, dei laghi e dei mari derivante da liquami o rifiuti domestici, urbani, chimico industriali o nucleari scaricati nell'ambiente. Oceanografia, idrologia e chimica ambientale sono scienze che cooperano nell'analisi dei problemi ad esso connessi.\nMolti legami sono stati dimostrati, con dirette correlazioni, tra inquinamento e malattie. Esistono sindromi che hanno preso il nome da celebri casi di inquinamento: per esempio nell'inquinamento delle acque del mare, la \"malattia di Minamata\" in seguito ad un disastro ecologico avvenuto nella citt\u00e0 giapponese di Minamata, causata da composti del mercurio.\nInquinamento del suolo.\nCome sopra, in relazione ai suoli, e con il contributo dell'idrogeologia per la ricaduta diretta sulle acque.\nInquinamento degli ambienti confinati.\nConsiste nella valutazione della qualit\u00e0 dell'aria interna e di altri parametri, come quelli acustici ed elettromagnetici.\nSi pu\u00f2 definire l'inquinamento degli ambienti confinati, analogamente a quello atmosferico come la presenza nella propria atmosfera, di tutti gli agenti fisici, chimici e biologici modificanti le caratteristiche di base. In genere per quanto riguarda l'aspetto chimico, \u00e8 ubiquitariamente maggiore, in assenza di interventi specifici, di quello esterno, alimentandosi dell'aria esterna, e contribuendo con l'emissione dei manufatti esistenti o con le fonti interne specifiche (fumo, stoccaggio di prodotti vari, trattamenti delle superfici), nonch\u00e9 provocato dalle pi\u00f9 diverse attivit\u00e0.\nPer poter dare un valore numerico alla qualit\u00e0 dell'aria diversamente percepita da ogni singola persona, P. Ole Fanger defin\u00ec una nuova unit\u00e0 di misura: l'OLF che esprime la capacit\u00e0 inquinante di una sorgente prendendo come riferimento l'uomo.\nUn OLF corrisponde al tasso di sostanze inquinanti dell'aria emesse da una persona adulta che svolge un'attivit\u00e0 sedentaria e possiede una media di 0.7 bagni al giorno.\nLa quantit\u00e0 di OLF prodotta da una persona seduta \u00e8 1 (1 OLF non produce insoddisfazione), se la persona \u00e8 in movimento genera 5 OLF, se di corsa 11.\nMa non solo muovendosi una persona emette pi\u00f9 OLF di quando non sia seduta infatti un soggetto emette ben 25 OLF mentre fuma.\nLa percezione dell'aria inquinata da una persona normale (1 OLF) \u00e8 diversa in funzione dei diversi tassi di ventilazione: all'aumentare della velocit\u00e0 di ventilazione si nota un notevole calo della percentuale di insoddisfatti. Si ha circa un 50% di insoddisfatti a circa 3 l/s di aria.\nUn ulteriore precisazione deve essere fatta sul grado Decipol: il Decipol indica l'inquinamento causato da una persona normale (1 OLF) soggetta ad una ventilazione di ventilato da 10 l/s di aria. \u00c8 pertanto una misura di aria inquinata percepita e vale il rapporto OLF sul rapporto ventilazione come nella formula:\nDecipol = OLF / ventilazione\nIn termini di Decipol, si ottiene un 100% di insoddisfazione con 31.3 decipol.\nInquinamento domestico.\nL'inquinamento domestico \u00e8 dovuto all'aria viziata, ai vapori, al fumo di sigaretta e all'esalazioni chimiche presenti all'interno delle case. Il 40% dei materiali edili e di pulizia (vernici di mobili, detersivi che sprigionano vapori nocivi anche se chiusi, moquette, tessuti sintetici) possono causare effetti nocivi sugli abitanti. La situazione \u00e8 ancor peggiore nelle case in cui si trovano impianti di condizionamento mal funzionanti, pericolosi campi elettromagnetici, infiltrazioni da radon. Negli Stati Uniti \u00e8 stata addirittura scoperta una malattia causata dagli edifici, la quale \u00e8 stata definita dall'Organizzazione Mondiale della Sanit\u00e0 \u201cSindrome dell'edificio malato\u201d, che si presenta con vari sintomi come nausee, irritazioni, allergie e dolori alle articolazioni.\nInquinamento sul luogo di lavoro.\nConcerne l'esposizione professionale agli agenti trattati, ad esempio, negli stabilimenti chimici industriali; \u00e8 la causa delle malattie professionali.\nInquinamento urbano.\nL'inquinamento urbano \u00e8 dovuto alla concentrazione degli inquinanti presenti nell'aria (gas di scarico delle automobili combinati al clima) e alle caratteristiche urbanistiche.\nUna delle strategie finalizzata al miglioramento della qualit\u00e0 dell'aria nelle aree urbane \u00e8 l'utilizzo di specie arboree, che attraverso la fotosintesi possono fissare la CO2 e immagazzinare l'eccesso come biomassa (carbon sequestration); inoltre attraverso l'ombreggiamento e la traspirazione contribuiscono a mitigare la temperatura dell'aria.\nSuddivisione in base all'agente inquinante.\nInquinamento chimico.\nDa sostanze e/o miscele chimiche presenti nell'ambiente, spesso per effetto delle attivit\u00e0 umane, in particolare industriali ed agricole, potenziale pericolo per la salute dell'uomo e dell'ambiente. Alcuni esempi:\nI metalli pesanti, in senso lato, presenti normalmente nell'ambiente in tracce, come il mercurio il cadmio e il piombo, diventano potenzialmente pericolosi se raggiungono determinate concentrazioni. Casi di avvelenamento da mercurio si sono verificati in tutto il mondo; il caso pi\u00f9 noto \u00e8 quello avvenuto in Giappone negli anni cinquanta (malattia di Minamata) dove il mercurio scaricato nelle acque da uno stabilimento di sostanze plastiche entr\u00f2 nella catena alimentare, quindi nei pesci e di conseguenza pass\u00f2 alla popolazione locale che viveva fondamentalmente di pesca.\nIl cadmio viene adoperato prevalentemente nella fabbricazione di batterie e pu\u00f2 passare all'ambiente causando malattie dei reni, del midollo osseo ed enfisemi polmonari.\nIl piombo disperso nell'atmosfera, un tempo ad esempio dagli scarichi delle automobili viene assorbito dall'organismo e pu\u00f2 danneggiare gravemente i reni e provocare avvelenamento da piombo.\nTra le sostanze chimiche inquinanti pi\u00f9 tossiche troviamo le diossine, usate nella produzione di diserbanti. L'inquinamento da diossina causa problemi sanitari a uomini e animali, provoca un aumento considerevole di morti prenatali e nascite di bambini affetti da gravi malformazioni. Tristemente noto \u00e8 l'episodio (disastro di Seveso) accaduto in Italia nel 1976, a Seveso, dove da un reattore di uno stabilimento per la produzione di triclorofenolo si sprigion\u00f2 una nube tossica contenente diossina, causando gravi inconvenienti per l'uomo e l'ambiente.\nInquinamento fotochimico.\nInquinamento da composti chimici la cui formazione \u00e8 catalizzata dalla luce.\nInquinamento acustico.\nL'inquinamento acustico \u00e8 l'insieme degli effetti negativi prodotti dai rumori presenti negli ambienti acustici. Il rumore provoca sull'uomo effetti disturbanti non solo per il fisico ma anche per la psiche, condizionando lo studio, il lavoro, lo svago ed il sonno, pu\u00f2 provocare lesioni all'orecchio e la perdita parziale o totale dell'udito. Di solito crea senso di stanchezza, nausea, ipertensione, nervosismo, disturbi gastrici, mal di testa, difficolt\u00e0 a concentrarsi e a dormire, vertigini..\nInquinamento elettromagnetico.\nIl termine mediatico \"elettrosmog\", pi\u00f9 correttamente descrivibile come \"relazione tra radiazioni elettromagnetiche e stato di salute\", congloba una moltitudine di agenti fisici inquinanti e di diverse patologie potenzialmente correlabili. La pletora di interazioni \u00e8 difficilmente raggruppabile, passando dagli effetti di campi statici (quindi a frequenza zero) di altissima potenza a campi di altissima frequenza anche di bassa potenza coinvolta come le extremely high frequency, la radiazione Terahertz dove, anche se le forze coinvolte sembrano essere piccole, le risonanze non lineari potrebbero consentire alle onde terahertz per decompattare il DNA, ai laser. Molte delle fonti prese in considerazione, al di l\u00e0 degli eventuali effetti negativi sulla salute, possiedono comunque effetti biologici.\nL'organizzazione mondiale della sanit\u00e0, tramite la IARC, International Agency for Research on Cancer classifica i campi elettromagnetici, sia quelli statici che quelli coinvolti nell'uso degli apparati cellulari, sulle cinque categorie previste per gli agenti cancerogeni, come gruppo 2B: \"possibly carcinogenic to humans\", possibile cancerogeno per l'uomo.\nL'inquinamento elettromagnetico \u00e8 legato alla presenza di campi elettromagnetici artificiali, cio\u00e8 non attribuibili ad eventi naturali (campi elettrici generati da fulmini), ma a campi elettrici prodotti per trasmettere informazioni attraverso la propagazione di onde elettromagnetiche (telefonia mobile-impianti radio-tv), dagli elettrodotti, e da tutti i dispositivi funzionanti attraverso la rete elettrica. Le emissioni di onde elettromagnetiche sono alla base dei sistemi di telecomunicazione, indispensabili per la trasmissione delle informazioni, invece gli utilizzatori di energia elettrica creano dei campi magnetici intorno a loro per via della presenza di cariche elettriche in movimento. Infatti una carica elettrica modifica lo spazio ad essa circostante a tal punto che, se un'altra carica elettrica si trova nello stesso spazio risente di una forza attrattiva o repulsiva; questa modificazione viene definita campo elettrico. Allo stesso modo, una corrente elettrica, generata da cariche in movimento, produce una modifica dello spazio circostante definito campo elettromagnetico.\nL'unit\u00e0 di misura del campo elettrico \u00e8 il Newton/Coulomb, mentre quella del campo magnetico \u00e8 il Tesla.\nI campi elettromagnetici si propagano sotto forma di onde elettromagnetiche.\nLa frequenza indica il numero di oscillazioni che l'onda elettromagnetica compie in un secondo e l'unit\u00e0 di misura \u00e8 l'Hertz. Sulla base di questo distinguiamo:\nQuesta distinzione \u00e8 necessaria in quanto la variazione delle frequenze \u00e8 legata alle possibili conseguenze sulla salute.\nNelle localit\u00e0 in cui si verificano superamenti dei limiti, vengono intraprese azioni di risanamento. In futuro l'adozione di tecnologie a basso impatto consentiranno di raggiungere un buon livello di tutela dell'ambiente.\nInquinamento luminoso.\nInquinamento da onde luminose, tale da perturbare la percezione dell'ambiente o i fisiologici processi naturali correlati con la luce\nInquinamento termico.\nInquinamento da aumento della temperatura ambientale; pu\u00f2 essere causato sia direttamente dall'uomo (rilasciando calore nell'ambiente) che indirettamente (rilasciando gas clima-alteranti).\nInquinamento genetico.\nInquinamento da immissione di specie viventi estranee (un esempio noto \u00e8 stato l'inquinamento genetico della tigre del Bengala), naturali o no, comprese quelle create con l'ingegneria genetica, che spesso entrano in competizione con quelle naturali e/o mutano le delicate interazioni dell'ambiente naturale.\nInquinamento radioattivo/nucleare.\nInquinamento da sostanze radioattive, radionuclidi o direttamente radiazioni ionizzanti.\nInquinamento in base ai tipi di attivit\u00e0.\nInquinamento naturale.\nInquinamento si riferisce in genere alle attivit\u00e0 antropiche. Esistono cause naturali che possono provocare alterazioni ambientali sfavorevoli alla vita, ad esempio le esalazioni sulfuree di origine geologica o i fumi e i danni di un incendio, se di origine naturale; questo non dimenticando che alcune specie vegetali di conifere, in un remoto passato si sono evolute permettendo ai propri semi di svilupparsi solo in seguito ad un pregresso incendio.\nGeneralmente si parla comunque di inquinamento quando l'alterazione ambientale compromette l'ecosistema danneggiando una o pi\u00f9 forme di vita. Si considerano \"atti di inquinamento\" quelli commessi dall'uomo ma non quelli naturali quali appunto quelle connesse a vulcanismo, dispersione di ceneri vulcaniche, aumento naturale della salinit\u00e0 delle acque ecc.\nInquinamento agricolo.\nL'inquinamento agricolo \u00e8 causato da un uso scorretto ed eccessivo di fertilizzanti e pesticidi. Questi essendo idrosolubili raggiungono le falde acquifere, provocando l'inquinamento del rifornimento idrico di molte citt\u00e0; inoltre non essendo completamente biodegradabili si depositano nei corsi d'acqua favorendo il processo di eutrofizzazione, che porta alla distruzione delle forme di vita presenti.\nInquinamento industriale.\nUna forte presa di coscienza sui problemi causati dall'inquinamento industriale, ed in particolare da cancerogeni, i cui effetti a lungo termine sovrastano quelli acuti, \u00e8 avvenuta nel mondo occidentale a partire dagli anni settanta. Gi\u00e0 negli anni precedenti, tuttavia, si erano manifestati i pericoli per la salute legati allo sviluppo industriale. In Italia la Legge n. 319 del 10 maggio 1976 meglio nota come Legge Merli fu una pietra miliare nelle leggi nazionali per la salvaguardia dell'ambiente.\nVenne all'epoca introdotto, per la prima volta, l'obbligatoriet\u00e0 della depurazione di scarichi, industriali e civili, fermando quello che stava diventando un vero e proprio disastro ambientale da scarichi industriali tossici senza regole; si ricordano oltre ai noti e gravi disastri ambientali, le immagini del fiumi Lambro e Seveso e di tanti altri coperti negli anni 1970 da un metro di schiuma, stabile, all'epoca di una esplosione demografica delle citt\u00e0 verificatasi senza adeguati e proporzionali sistemi di depurazione delle reti fognarie. In particolare, il Lambro, nel 2010, fu purtroppo vittima, dopo un ottimo, bench\u00e9 tardivo, recupero della qualit\u00e0 delle acque, di un ulteriore tragico episodio, il peggior disastro ambientale della storia del fiume.\nParlando in termini generali, l'inquinamento industriale \u00e8 causato dallo scarico nel terreno, nell'aria, nei fiumi e nei mari di sostanze tossiche, spesso non biodegradabili, che provengono da lavorazioni diverse e che possono causare danni irreversibili. Alcune di queste sostanze industriali sono: i cianiri (utilizzati per produrre adiponitrile, precursore del nylon, per molte sintesi e per l'estrazione mineraria di metalli nobili), il cadmio (utilizzato in alcune batterie ricaricabili), il mercurio (usato nella produzione di vernici e per l'estrazione mineraria dell'oro), il cromo (residuo dell'industria conciaria e di cromatura). I tossici che le industrie liberano nell'atmosfera, modificano significativamente la composizione chimica dell'aria, con danni a volte irreparabili sia per l'ambiente e gli edifici, sia causando malattie principalmente polmonari, dermatologiche, immunitarie ed epatiche, nonch\u00e9 diverse forme tumorali. Nelle citt\u00e0 industrializzate, l'anidride solforosa presente viene trasformata in anidride solforica per attivazione dei raggi solari e successiva ossidazione, causando cos\u00ec la precipitazione di pioggia acida per acido solforico. Come detto, le sostanze inquinanti delle industrie raggiungono anche le acque dei fiumi e dei mari, causando ad esempio nel caso dell'eutrofizzazione un eccessivo sviluppo di alghe e la conseguente moria dei pesci per anossia causata dalla morte e imputridimento delle stesse. I prodotti della pesca, avendo assimilato sostanze chimiche e/o radioattive, possono provocare danni alla salute dell'uomo.\nLa tutela giuridica.\nL'agenzia intergovernativa IARC (acronimo di \"International Agency for Research on Cancer\"), \u00e8 l'organismo internazionale, che tra i vari compiti svolti, detta le linee guida sulla classificazione del rischio relativo ai tumori di agenti chimici e fisici. Con sede a Lione, la IARC \u00e8 parte dell'Organizzazione mondiale della sanit\u00e0 (OMS), o World Health Organization (WHO) delle Nazioni Unite. La IARC conserva una serie di monografie sui rischi cancerogeni di svariati agenti.\nIl principio \"Chi inquina, paga\".\nLa Raccomandazione OCSE del 26 maggio 1972, n. 128 enuncia per la prima volta il principio \u201cchi inquina paga\u201d, ma entro certi limiti. In base alle teorie economiche - dalle quali il principio \u00e8 mutuato - l'inquinamento deve infatti essere considerato una diseconomia esterna (esternalit\u00e0 negativa), ovvero un danno senza risarcimento per la collettivit\u00e0.\nA seguito di diverse conferenze ONU, cui la CEE partecipa come organizzazione sovranazionale, il principio \"chi inquina paga\" si afferma in ambito europeo fino all\u2019emanazione della Direttiva 2004/35/CE sulla responsabilit\u00e0 ambientale in materia di prevenzione e riparazione del danno ambientale.\nQuesta direttiva stabilisce le norme basate sul principio di \u201cchi inquina paga\u201d.\nCi\u00f2 sta a significare che un soggetto privato che provoca un danno ambientale ne \u00e8 responsabile e deve farsi carico e intraprendere le necessarie azioni di prevenzione o di riparazione e sostenerne tutti i costi relativi.\nSi crea cos\u00ec il fondamento giuridico di una politica ambientale europea comune e il principio finito per costituire la base della politica fiscale in materia di ambiente di ciascuno Stato.\nAttuando questo principio, gli Stati possono avvalersi della cosiddetta leva fiscale.\nL\u2019UE, in particolare, fa riferimento a tre categorie di tributi:\nIl principio \"chi inquina paga\" rivela diverse finalit\u00e0 e funzioni; in particolare, se ne possono individuare di tre tipi:\nAnche se generalmente acclamato il principio del chi inquina paga non \u00e8 esente da dubbi e critiche, soprattutto nella sua attuazione concreta. Nel dicembre del 2017 il Senato della Repubblica italiana ha adottato un documento di valutazione con l'obiettivo di accertare se il sistema di tassazione ambientale italiano fosse coerente con il principio comunitario del chi inquina paga.\nI risultati che emersero sono, per\u00f2, piuttosto sconcertanti:\nAnche in molti Stati europei, come in Italia, si registra una limitata applicazione sia degli ecoincentivi sia dei tributi ambientali, costruiti per lo pi\u00f9 secondo una logica risarcitoria. Tutto ci\u00f2 nel contesto di un modello di fiscalit\u00e0 c.d. lineare, che ha essenzialmente una finalit\u00e0 di mero gettito.\nL\u2019utilizzo di strumenti non solo di prelievo (tributi disincentivanti) ad es. Energy tax, prelievi sui rifiuti, sulle produzioni impattanti o sulla distruzione di risorse. Si tassa, in sostanza, la causa dello spreco o dell\u2019inquinamento, ma anche di promozione (tributi incentivanti).\nAd es. per le produzioni che assicurino cicli di vita ai prodotti particolarmente duraturi, avvalendosi delle tecniche LCA (life-cycle assestment), che limitino o azzerino la produzione di rifiuti, riducendo l\u2019impiego di risorse scarse o favorendo modelli di simbiosi industriale.\nConsentono di perseguire anche la finalit\u00e0 extrafiscale di orientare i comportamenti dei contribuenti e delle imprese in senso favorevole all'ambiente: una fiscalit\u00e0 in questo senso \u201ccircolare\u201d pu\u00f2 dare piena attuazione al modello dell\u2019economia circolare, parzialmente accolto a livello di legislazione europea \u2013, che mira all\u2019efficiente uso delle risorse. Si rimanda a una spiegazione pi\u00f9 approfondita \u201chyperlink\u201d.\nUn'inversione di tendenza a livello italiano lo possiamo avere nel caso della sentenza n. 15 del 2020 della CGUE, in cui il principio \u201cchi inquina paga\u201d assume una valenza di maggiore neutralit\u00e0, perch\u00e9 si risolve in termini economici. Gli oneri finanziari della gestione post-morte gravano sul detentore di rifiuti perch\u00e9 questi ha prodotto il rifiuto poi conferito in discarica. In questo caso, l\u2019applicazione del principio risulta (o, almeno, cos\u00ec sembra a chi scrive), scevra da un giudizio di (dis)valore. Esso \u00e8 inteso come strumento afflittivo: la sanzione non si identifica con il \u201ccosto\u201d economico dell\u2019inquinamento, ma \u00e8 irrogata per la non conformit\u00e0 alla disciplina comunitaria (ed infatti, le relative somme non vengono corrisposte alle comunit\u00e0 che hanno subito le conseguente dell\u2019inquinamento, bens\u00ec alla Commissione Europea).\nLa politica Ambientale a livello Europeo.\nPur non essendoci espliciti fondamenti normativi nei trattati comunitari originari le istituzioni europee sono state rilevanti nell\u2019affermazione di una politica ambientale.\nSolo con il Trattato di Maastricht nel 1992, viene tutelato l\u2019ambiente e i principi ad esso correlato.\nTra i principi possiamo ricordare:\n1. il c.d. principio dell'azione preventiva, in base al quale si deve intervenire prima che siano causati danni ambientali al fine, laddove possibile, di eliminare o almeno ridurre fortemente il rischio che gli stessi si verifichino;\n2. Il c.d. principio \u201cchi inquina paga\u201d;\n3. il c.d. principio di non discriminazione che, in campo fiscale, si concretizza nel divieto di esercitare la potest\u00e0 tributaria con arbitrio e irragionevolezza dal momento che il prelievo tributario deve realizzarsi per categorie omogenee di soggetti, indipendentemente da valutazioni di ordine sociale e di equit\u00e0;\nItalia.\nIn Italia le Agenzie regionali per la protezione ambientale si occupano direttamente della protezione dell'ambiente. La legislazione \u00e8 di norma conforme alle direttive europee. Il SSN si occupa anche di inquinamento, se in relazione alla salute pubblica, svolgendo tramite apposite strutture attivit\u00e0 di prevenzione primaria e di analisi epidemiologica degli effetti dell'inquinamento sulla salute umana. Gli istituti zooprofilattici possono svolgere sempre nell'ambito del SSN analoghe funzioni in relazione a quanto connesso con sanit\u00e0 animale, il controllo della salute, qualit\u00e0 ed eventuale inquinamento degli alimenti di origine animale, eccetera, e varie funzioni possono di volta in volta essere svolte da enti forestali, agrari, e simili.\nStati Uniti.\nL'EPA \u00e8 l'agenzia per la protezione ambientale degli Stati Uniti che dovrebbe stabilire dei livelli di esposizione accettabile ai contaminanti.\nPer molte sostanze si stanno discutendo le relative soglie di esposizione, e in alcuni stati pi\u00f9 attenti si sono elaborate liste alternative di sostanze pericolose. Ad esempio in California il \"CalEPA Office of Environmental Health Hazard Assessment\" ha elaborato fin dal 1986 una lista di sostanze di cui si richiedono informazioni di etichettatura.\nNonostante la legislazione, i livelli di inquinamento negli Stati Uniti rispetto all'Europa sono superiori. Negli Stati Uniti la multa massima per lo scarico di rifiuti tossici \u00e8 di dollari, una cifra che molte grandi industrie possono permettersi di affrontare senza per questo essere costrette a prendere provvedimenti di abbattimento degli inquinanti."}
{"id": "1389908", "revid": "287204", "url": "https://it.wikipedia.org/wiki?curid=1389908", "title": "Congalach Cnogba", "text": "Congalach \u00e8 uno dei dodici \"re d'Irlanda\" di cui parla la versione originaria degli \"Annali dell'Ulster\"\nMembro dei S\u00edl n\u00c1edo Sl\u00e1ine re di Brega, ramo degli U\u00ed N\u00e9ill del sud, Congalach apparteneva alla decima generazione dei discendenti di \u00c1ed Sl\u00e1ine, cosa che fu presentata come base per rivendicare il potere regale. Per linea materna, Congalach apparteneva al clan Cholm\u00e1in, ramo dominante degli U\u00ed N\u00e9ill del sud, come nipote di Flann Sinna e figlio della sorella del suo predecessore come re supremo, Donnchad Donn mac Flainn. Gli \"Annali di Innisfallen\", invece di indicare Congalach come unico re supremo, lo associa a Ruaidr\u00ed ua Canannain dei Cen\u00e9l Conaill, che fu spesso suo nemico.\nGli annali irlandesi ricorda le numerose e frequenti guerre di Congalach contro i suoi vicini. Alla fine egli mor\u00ec combattendo contro i Laigin e i gaelico-norvegesi di Dublino nel 956 (in un luogo non meglio imprecisato nel Leinster)."}
{"id": "1389910", "revid": "435288", "url": "https://it.wikipedia.org/wiki?curid=1389910", "title": "Protagonisti di CentoVetrine", "text": ""}
{"id": "1389911", "revid": "599013", "url": "https://it.wikipedia.org/wiki?curid=1389911", "title": "Arturo Dell'Oro", "text": "Biografia.\nNacque a Vallenar (Cile) il 7 settembre 1896, da una famiglia emigrata in America del Sud per cercare fortuna. Il padre era nato a Vagna, mentre la madre era di Pallanza. Dopo aver frequentato le scuole elementari, giovanissimo inizi\u00f2 a collaborare con i genitori nella gestione della piccola vigna che suo padre aveva impiantato, con grande fatica, nella fertilissima valle del Rio Huasco. Nei primi giorni del mese di maggio del 1915, avuto notizia dell'imminente ingresso in guerra dell'Italia, si rec\u00f2 a Valpara\u00edso, dove nel frattempo era stato costituito un Comitato per il reclutamento dei giovani destinati al fronte europeo. Arruolatosi subito si imbarc\u00f2 quello stesso giorno su un piroscafo che fece rotta verso Genova. Arrivato in Italia si arruol\u00f2 tra i volontari del Corpo Aeronautico, una nuova specialit\u00e0 allora inquadrata nell'Arma del Genio del Regio Esercito.\nDopo aver completato il corso di pilotaggio e conseguito il relativo brevetto di pilota aviatore, venne destinato a prestare servizio dal mese di ottobre come soldato nella 6\u00aa Squadriglia da ricognizione e combattimento Farman che il 15 aprile 1916 diventa 30\u00aa Squadriglia.\nIl 25 aprile il reparto si sposta a Tombetta (oggi Borgo Roma) ed il 7 maggio il Sergente Dell'Oro partecipa al bombardamento degli accampamenti di Mattarello. Il 21 luglio la squadriglia torna a Chiasiellis.\nNel maggio 1917 passa nella 2\u00aa Sezione dell'83\u00aa Squadriglia Caccia di San Pietro in Campo di Belluno dotata di Neuport Beb\u00e8. Presso questo reparto si distinse subito eseguendo rischiosissime missioni di contrasto alle frequenti, e numerose, incursioni nemiche. Nel novembre 1915 gli fu assegnata una Medaglia d\u2019argento al valor militare per un'azione eseguita nel cielo della Val Clusa (Bellunese), e qualche tempo dopo ricevette anche una promozione per merito di guerra al grado di Sergente. Il 1\u00ba settembre 1917 nei cieli di Belluno, per conseguire l'abbattimento di un \"Hansa-Brandenburg C.I\" austriaco, non esit\u00f2 a gettarsi con il proprio velivolo contro quello nemico dopo che la mitragliatrice gli si era inceppata, sacrificando la sua vita. La sua salma, e quelle dei due aviatori austriaci da lui abbattuti, al termine delle esequie a cui prese parte una folta rappresentanza popolare, furono solennemente traslate nel cimitero di Belluno. Per questa azione gli venne assegnata la Medaglia d'oro al valor militare alla memoria, massima decorazione militare italiana.\nAlla sua memoria, il 19 giugno 1921, gli fu intitolato il Campo d'Aviazione di Pisa San Giusto, mentre qualche tempo dopo avvenne lo stesso per l'Aeroporto di Belluno. Molte sono le strade a lui intitolate sia in Italia che in Cile. Nel paese sudamericano gli fu intitolata anche la Scuola Italiana di Valparaiso, ubicata in Avenida Pedro Montt."}
{"id": "1389912", "revid": "960795", "url": "https://it.wikipedia.org/wiki?curid=1389912", "title": "\u010cerny\u0161kovskij", "text": "\u010cerny\u0161kovskij (in lingua russa \u0427\u0435\u0440\u043d\u044b\u0448\u043a\u043e\u0432\u0441\u043a\u0438\u0439) \u00e8 un insediamento di tipo urbano dell'Oblast' di Volgograd, in Russia."}
{"id": "1389913", "revid": "960795", "url": "https://it.wikipedia.org/wiki?curid=1389913", "title": "Ni\u017enij \u010cir", "text": "Ni\u017enij \u010cir (in lingua russa \u041d\u0438\u0436\u043d\u0438\u0439 \u0427\u0438\u0440) \u00e8 una stanica dell'Oblast' di Volgograd, in Russia."}
{"id": "1389915", "revid": "960795", "url": "https://it.wikipedia.org/wiki?curid=1389915", "title": "Bol'\u0161ie \u010capurniki", "text": "Bol'\u0161ie \u010capurniki (in lingua russa \u0411\u043e\u043b\u044c\u0448\u0438\u0435 \u0427\u0430\u043f\u0443\u0440\u043d\u0438\u043a\u0438) \u00e8 un villaggio (selo) dell'Oblast' di Volgograd, in Russia."}
{"id": "1389916", "revid": "767487", "url": "https://it.wikipedia.org/wiki?curid=1389916", "title": "Maidla", "text": "Maidla \u00e8 un ex comune dell'Estonia situato nella contea di Ida-Virumaa, nell'Estonia nord-orientale; classificato come comune rurale, il centro amministrativo era la localit\u00e0 (in estone \"k\u00fcla\") di Savala.\nNel 2013 \u00e8 stato accorpato, insieme a P\u00fcssi, nel comune di L\u00fcganuse.\nLocalit\u00e0.\nOltre al capoluogo, il centro abitato comprende altre 26 localit\u00e0:\nAidu, Aidu-Liiva, Aidu-N\u00f5mme, Aidu-Sook\u00fcla, Aruk\u00fcla, Arup\u00e4\u00e4lse, Aruv\u00e4lja, Hirmuse, Koolma, Kulja, Lipu, L\u00fcmatu, Mehide, Oandu, Ojamaa, Piilse, Rebu, R\u00e4\u00e4sa, Salak\u00fcla, Savala, Sirtsi, Soonurme, Tarumaa, Unik\u00fcla, Veneoja and Virunurme."}
{"id": "1389917", "revid": "188116", "url": "https://it.wikipedia.org/wiki?curid=1389917", "title": "Serafimovi\u010d", "text": "Serafimovi\u010d (in lingua russa \u0421\u0435\u0440\u0430\u0444\u0438\u043c\u043e\u0432\u0438\u0447) \u00e8 una citt\u00e0 dell'Oblast' di Volgograd, in Russia, nata nel 1589 come stanica cosacca con il nome di Ust'-Medvedickaja. \u00c8 la capitale del distretto di Serafimovi\u010dskij."}
{"id": "1389918", "revid": "1564499", "url": "https://it.wikipedia.org/wiki?curid=1389918", "title": "Rosta Nuova", "text": "Rosta Nuova (\"La Rosta\" in dialetto reggiano) \u00e8 un quartiere residenziale della periferia sudorientale della citt\u00e0 di Reggio Emilia, posto a 1,5 km dal centro storico.\nGeografia fisica.\nIl quartiere si trova in una zona residenziale di media pianura a sudest del centro storico, a 61 m s.l.m. Collocato a ridosso del tratto urbano della strada statale 467 di Scandiano, in un ambito totalmente a carattere urbano, confina a nord con il quartiere Mirabello, a est con la Pappagnocca, a sud con San Pellegrino e Buco del Signore e, a ovest, con il quartiere di Strada Alta e la zona di San Pietro \"extra m\u0153nia\". I principali corsi d'acqua che lo attraversano sono il canale di Secchia, parzialmente tombato, e il canale del Buco del Signore, completamente interrato.\nOrigine del nome.\nIl toponimo \"Rosta\", di origine longobarda, sta a individuare un\u2019opera di sbarramento (paratoia) destinata a trattenere e frenare il corso delle acque ovvero una chiusa d\u2019acqua che, in base alla cartografia catastale storica, coincide con l\u2019antico mulino chiamato \"La Rosta\". Il fabbricato era posto a ridosso del canale di Secchia, cento metri a est dell\u2019attuale viale Risorgimento e demolito nella seconda met\u00e0 del Novecento. Il suffisso \"Nuova\" sta a indicare l\u2019insediamento Ina-Casa costruito attorno al 1960 in via Wybicki.\nStoria.\nLa localit\u00e0 \u00e8 citata per la prima volta negli statuti del Comune di Reggio del 1311, in cui sono indicati i termini dei Borghi di Porta Castello fuori le mura proprio fino alla Rosta. Nel 1314 il Comune di Reggio, con una provvigione, deliber\u00f2 la costruzione di 24 roste, ossia inferriate, intorno all\u2019abitato urbano. La localit\u00e0 \u00e8 nominata nuovamente in un documento del 1326 in cui viene menzionata una chiesa di santa Maria della Rosta con annesso un ospedale. La chiesa risultava ancora esistente nel XVI secolo. Il mulino della Rosta compare invece nel 1598, dotato di due ruote verticali esterne. Lo si trova ancora nelle carte storiche del XVI e XVII secolo con il medesimo appellativo. Fino al 1960 il territorio di Rosta faceva parte della villa (frazione) e parrocchia di San Pellegrino, che comprendeva i cosiddetti Borghi di Porta Castello estendendosi a sud fino alle frazioni di Coviolo, Rivalta, Canali e Fogliano. Sino al secondo dopoguerra la zona era a carattere prevalentemente agricolo, costellata di case coloniche, ville padronali e edifici legati all\u2019attivit\u00e0 agricola, come mulini e altri opifici. Il grande sviluppo urbano arriva a partire dagli anni \u201950 e dalla progettazione e costruzione del nuovo quartiere Ina-Casa di \u201cRosta Nuova\u201d per mano di Franco Albini, Franca Helg e Enea Mandredini consegnato nei primi anni Sessanta, testimonianza significativa dell\u2019architettura moderna del dopoguerra di notevole interesse. Il quartiere, dotato di servizi pubblici e attivit\u00e0 commerciali, \u00e8 caratteorizzato da lunghi porticati posti sotto le stecche di edifici condominiali che non superano i 3 piani, a loro volta immersi nel verde pubblico. Al centro del quartiere \u00e8 presente la piazza intitolata a Pablo Neruda su cui si affacciano diverse funzioni, fra cui la biblioteca comunale, gli ambulatori medici e la sala civica, un tempo sede del consiglio di circoscrizione. A ponente \u00e8 situata la chiesa parrocchiale, intitolata a sant\u2019Antonio di Padova e affidata ai Frati Minori \u201cad nutum S. Sedis\u201d dal giorno della sua fondazione, ossia il 1\u00ba novembre 1960, al 2019, anno in cui i religiosi hanno lasciato la cura della parrocchia. Altrettanto forte \u00e8 stato il protagonismo civico di matrice laico-progressista, rappresentato in passato dal circolo ricreativo e sociale Risorgimento \u2013 che era collocato in via Fosse Ardeatine \u2013 e, dal 1996, dal centro sociale Rosta Nuova, situato al confine con Pappagnocca, all\u2019interno del grande Parco Noce Nero, su cui gravitano plessi scolastici, sportivi e il cinema d\u2019essai comunale Rosebud. Il quartiere si caratterizza tutt\u2019oggi come un laboratorio sociale dove gruppi di cittadini sperimentano percorsi innovativi di socialit\u00e0 e partecipazione.\nSociet\u00e0.\nDal 2000 la popolazione di Rosta \u00e8 stabile se non in leggera diminuzione e ammonta a 5.585 unit\u00e0 (2019). L\u2019indice di vecchiaia \u00e8 maggiore rispetto alla media comunale (201,5 contro 130) e il tasso di natalit\u00e0 \u00e8 pi\u00f9 basso (6,7 contro 8). Il numero di componenti medi per famiglia \u00e8 inferiore al dato generale del comune (2 contro 2,1). Gli stranieri sono il 22,2% (rispetto al 16,8% complessivo di tutto il comune) e arrivano per la maggior parte da Albania, Romania e Ucraina.\nGeografia antropica.\nL\u2019espansione edilizia del quartiere, a carattere prevalentemente residenziale, ha avuto inizio negli anni \u201850 con le lottizzazioni poste a cavallo di viale Risorgimento e il tratto urbano della strada statale 467 (via Martiri di Cervarolo). In quel periodo il resto del territorio era prevalentemente agricolo, ad eccezione della zona di via Marzabotto, via Ca\u2019 Marastoni e via Fosse Ardeatine dove oltre alle abitazioni era presente la casa del popolo di Strada Alta e la sezione Anpi. Fra la fine degli anni \u201850 e l\u2019inizio degli anni \u201860 nasce il quartiere Ina Casa \u201cRosta Nuova\u201d: con esso sono costruite la chiesa, le scuole e nuove arterie stradali: via Luciano Manara, via Wybicki e via Mutilati del Lavoro. Il quartiere di Rosta Nuova nasceva come un piano di edilizia residenziale pubblica che prevedeva la costruzione di 516 alloggi e spazi commerciali con 38 negozi su un\u2019area di 108.000 mq, collocati allora in un\u2019area tra la citt\u00e0 e la campagna. Il rione si \u00e8 andato via via completando negli anni '80 e '90 espandendosi verso la localit\u00e0 Pappagnocca attraverso la realizzazione di edifici a sviluppo verticale e del grande Parco Noce Nero, il principale polmone verde del quartiere, ove sono peraltro collocati diversi servizi pubblici, sia scolastici che sportivi e ricreativi. Attualmente buona parte del quartiere \u00e8 sottoposta a regime di zona 30.\nEconomia.\nL\u2019ambito territoriale \u00e8 a carattere prevalentemente terziario, dominato da commercio al dettaglio e servizi. Il tessuto prettamente residenziale del quartiere ha portato ad escludere l\u2019insediamento di piccole e medie imprese. Il commercio e i servizi sono collocati lungo i principali assi di attraversamento.\nInfrastrutture e trasporti.\nIl quartiere \u00e8 attraversato da una fitta maglia di piste ciclabili e itinerari ciclopedonali che lo collegano con il centro storico e i quartieri limitrofi. Lungo il canale di Secchia \u00e8 presente un percorso ciclonaturalistico che, attraversando il Buco del Signore, porta a sino a Fogliano.\nIl principale asse stradale che attraversa Rosta \u00e8 rappresentato dal tratto urbano della strada statale 467 di Scandiano, che assume il nome di via Martiri di Cervarolo.\nLe linee del trasporto pubblico locale sono ad alta frequenza e collegano con il centro citt\u00e0, gli istituti penitenziari, le due principali stazioni ferroviarie e Pieve Modolena.\nAmministrazione.\nIl territorio di Rosta \u00e8 sempre stato sottoposto alla giurisdizione del Comune di Reggio, suddiviso fra le ville (frazioni) di San Pellegrino e, in minima, parte di Ospizio. Dal 1978 al 2009 ha fatto parte della Circoscrizione Quinta e, dal 2009 al 2014, della Circoscrizione Sud. In loco, presso la sala civica comunale di via Wybicki, avevano sede gli uffici circoscrizionali e la sala del Consiglio. Il governo della circoscrizione (che comprendeva anche le frazioni pi\u00f9 esterne e i quartieri limitrofi) \u00e8 sempre stato retto da maggioranze di sinistra guidate dal PCI e dal PSI e, dal 1995, di centrosinistra.\nSport.\nLa zona \u00e8 ricca di impianti sportivi, alcuni dei quali sono situati all\u2019interno del Parco Noce Nero, gi\u00e0 in territorio di Pappagnocca. Le strutture limitrofe a via Wybicki sono:\nAltre strutture sportive minori sono presenti nell\u2019area parrocchiale."}
{"id": "1389921", "revid": "226458", "url": "https://it.wikipedia.org/wiki?curid=1389921", "title": "Rudnja (Oblast' di Volgograd)", "text": "Rudnja (in lingua russa \u0420\u0443\u0434\u043d\u044f) \u00e8 una localit\u00e0 di dell'Oblast' di Volgograd, in Russia, capoluogo del Rudnjanskij rajon."}
{"id": "1389929", "revid": "960795", "url": "https://it.wikipedia.org/wiki?curid=1389929", "title": "Ol'chovka", "text": "Ol'chovka (in lingua russa \u041e\u043b\u044c\u0445\u043e\u0432\u043a\u0430) \u00e8 un villaggio (selo) dell'Oblast' di Volgograd, in Russia."}
{"id": "1389934", "revid": "960795", "url": "https://it.wikipedia.org/wiki?curid=1389934", "title": "Nechaevskaja", "text": "Nechaevskaja (in lingua russa \u041d\u0435\u0445\u0430\u0435\u0432\u0441\u043a\u0430\u044f) \u00e8 una stanica dell'Oblast' di Volgograd, in Russia."}
{"id": "1389935", "revid": "960795", "url": "https://it.wikipedia.org/wiki?curid=1389935", "title": "Kletskaja", "text": "Kletskaja (in lingua russa \u041a\u043b\u0435\u0442\u0441\u043a\u0430\u044f) \u00e8 una stanica dell'Oblast' di Volgograd, in Russia."}
{"id": "1389936", "revid": "226458", "url": "https://it.wikipedia.org/wiki?curid=1389936", "title": "Preobra\u017eenskaja (Oblast' di Volgograd)", "text": "Preobra\u017eenskaja \u00e8 una localit\u00e0 dell'Oblast' di Volgograd, in Russia."}
{"id": "1389937", "revid": "960795", "url": "https://it.wikipedia.org/wiki?curid=1389937", "title": "Antipovka", "text": "Antipovka (in lingua russa \u0410\u043d\u0442\u0438\u043f\u043e\u0432\u043a\u0430) \u00e8 un villaggio (selo) del Kamy\u0161inskij rajon dell'Oblast' di Volgograd, in Russia."}
{"id": "1389939", "revid": "960795", "url": "https://it.wikipedia.org/wiki?curid=1389939", "title": "Oktjabr'skij (Oblast' di Volgograd)", "text": "Oktjabr'skij (in lingua russa \u041e\u043a\u0442\u044f\u0431\u0440\u044c\u0441\u043a\u0438\u0439) \u00e8 un insediamento di tipo urbano dell'Oblast' di Volgograd, in Russia e capoluogo dell'Oktjabr'skij rajon."}
{"id": "1389943", "revid": "960795", "url": "https://it.wikipedia.org/wiki?curid=1389943", "title": "Bereslavka (Oblast' di Volgograd)", "text": "Bereslavka (in lingua russa \u0411\u0435\u0440\u0435\u0441\u043b\u0430\u0432\u043a\u0430) \u00e8 un pos\u00eblok dell'Oblast' di Volgograd, in Russia."}
{"id": "1389944", "revid": "38120", "url": "https://it.wikipedia.org/wiki?curid=1389944", "title": "Hockey Club Suelli", "text": "L'Hockey Club Suelli \u00e8 una squadra di hockey su prato sarda nata nel 1988 a seguito di alcuni tornei scolastici e dell'interessamento di due tecnici cagliaritani tuttora nell'organico della societ\u00e0.\nPartiti da niente con le squadre giovanili, ha vinto quasi tutti i titoli italiani nelle varie categorie ed attualmente si trova in serie A1 dove in questi ultimi anni sta dando del filo da torcere alle capoliste storiche di questo sport.\nNella stagione sportiva 2007/08 la squadra maschile occupa le prime posizione nella serie A1. La squadra femminile, sempre nella massima serie, sta disputando un tranquillo campionato.\nAttualmente alcuni ragazzi della squadra sono titolari nella nazionale italiana.\nDal novembre 2015 la squadra \u00e8 rimasta senza campo di gioco a causa di una controversia con il Comune di Suelli. Le partite di serie A1 M si giocano a Cagliari e gli allenamenti spesso per le strade del paese e presso strutture a pagamento, a Suelli e nei paesi limitrofi.\nA causa delle difficolt\u00e0 logistiche ed economiche, dal campionato 2017-2018 \u00e8 stata sospesa l'attivit\u00e0 della squadra femminile mentre dal campionato 2016-2017 si disputa il campionato invernale Indoor maschile.\nSempre attivo il settore giovanile, sotto la guida del mister ucraino Slavik Paziuk che forma i futuri campioni di hockey.\nROSA CAMPIONATO MASCHILE A1 2017-2018\nAllenatore\nMister Alessandro Cuccu - Mister Valeria Spitoni\nPortieri\nSergio Koval - Jacopo Pitzalis\nDifensori\nSlavik Paziuk - Emiliano Garau - Nicola Pingiori - Alessandro Cuccu - Fabio Atzeni - Fabio Cossu\nCentrocampisti\nOleg Polishchuk - Andrea Vargiu - Alessandro Giglio - Giuseppe Deiana - Stefano Carrucciu \nAttaccanti\nLuca Soru - Fabio Vargiu - Matteo Laconi - Marco Fadda - Alessandro Tocco - Manuel Marrocu - Lorenzo Scano "}
{"id": "1389945", "revid": "1305772", "url": "https://it.wikipedia.org/wiki?curid=1389945", "title": "Codice di Chitarrella", "text": "Sotto il nome Codice di Chitarrella cadono due raccolte di regole di giochi di carte, una che descrive il tressette e la sua variante mediatore, l'altra, detta in napoletano \"jonta\" (aggiunta), che descrive lo Scopone. Entrambe le raccolte sono scritte in latino, entrambe sono attribuite ad un non meglio specificato \"Signor Chitarrella\", che ha finito per essere identificato con un sacerdote o un monaco domenicano, di cui non si avrebbe alcuna notizia biografica.\nFra le due raccolte vi sono differenze strutturali e linguistiche sufficienti per lo meno a suggerire che siano state scritte da autori o in ambienti differenti.\nLa tradizionale identificazione dei due Chitarrella e la collocazione temporale di entrambi al 1750 non trovano riscontro nelle fonti primarie. Il Pratesi cita una confessione dell'editore Pironti, contenuta nel libro \"Luigi Chiurazzi (1831-1926) e l'editoria napoletana\", secondo cui la spesso citata e mai ritrovata prima edizione del 1750 sarebbe un \u201coccasionale frutto della sua fantasia\u201d. \nChitarrella sul Tressette.\nLa prima edizione a stampa pervenutaci di un'opera attribuita al \"Signor Chitarrella\" \u00e8 del 1840, in Napoli. Secondo Franco Pratesi, questa edizione \u00e8 da considerarsi la \"editio princeps\" del Codice di Chitarrella relativa al tressette. Il Pratesi suggerisce che l'introduzione in cui si nomina un manoscritto \u201cunto e bisunto\u201d sia una trovata editoriale e che la sua assenza nelle svariate edizioni che sono rapidamente succedute a quella del 1840 sarebbe un ulteriore indizio a favore dell'ipotesi.\nLe \"regole\" del Chitarrella sono in massima parte regole di gioco, ma ci sono anche suggerimenti di strategia pi\u00f9 o meno condivisibili, consigli da baro, altrimenti frasi da declamare durante il gioco.\nChitarrella sullo Scopone.\nL'aggiunta, o \"jonta\", \u00e8 formata da 44 regole che descrivono il gioco dello scopone. La sua prima edizione solidamente documentata \u00e8 del 1937, se si esclude la data del 1750, alcune citazioni si spingono a datarla al 1932. Un ancora inedito libro di Sergio Aldo Bonanni data fra il 1895 e il 1902 l'apparizione di regole sullo scopone associate al Chitarrella.\nSecondo Franco Pratesi, il Codice di Chitarrella relativo allo scopone sarebbe un'opera scritta negli anni '30 del secolo 20\u00ba. Il Pratesi suggerisce che i due codici siano prodotto dell'ambiente goliardico Napoletano. \nIl Chitarrella nella tradizione.\nIl \"Signor Chitarrella\" citato nella edizione del 1840 ha finito per venire identificato con \u201cil sacerdote napoletano Marcello Chitarrella, forse monaco domenicano di cui non si conoscono notizie biografiche\u201d.\nLa datazione tradizionale al 1750 del codice \u00e8 utilizzata per sostenere tesi a favore di una ampia ed antica diffusione del gioco dello scopone in Italia."}
{"id": "1389946", "revid": "960795", "url": "https://it.wikipedia.org/wiki?curid=1389946", "title": "Log (Oblast' di Volgograd)", "text": "Log (in lingua russa \u041b\u043e\u0433) \u00e8 un villaggio (selo) dell'Oblast' di Volgograd, in Russia."}
{"id": "1389947", "revid": "960795", "url": "https://it.wikipedia.org/wiki?curid=1389947", "title": "Ilovlja (Oblast' di Volgograd)", "text": "Ilovlja (in lingua russa \u0418\u043b\u043e\u0432\u043b\u044f) \u00e8 un rabo\u010dij pos\u00eblok dell'Oblast' di Volgograd, in Russia."}
{"id": "1389948", "revid": "287204", "url": "https://it.wikipedia.org/wiki?curid=1389948", "title": "Domnall ua N\u00e9ill", "text": "Domnall era figlio di Muirchertach mac N\u00e9ill e nipote di Niall Gl\u00fandub, membro dei Cen\u00e9l nE\u00f3gain degli U\u00ed N\u00e9ill del nord. Divenne co-sovrano di Ailech col fratello Flaithbertach dopo la morte del padre nel 943 e re di Tara dopo la morte del cugino materno Congalach Cnogba degli U\u00ed N\u00e9ill del sud, clan dei S\u00edl n\u00c1edo Sl\u00e1ine. Sarebbe stato lui a introdurre delle riforme militari che furono invece attribuite in seguito a Brian Boru. Tra i suoi figli c'erano Muiredach, padre di Lochlann che potrebbe essere stato antenato di Domnall Ua Lochlainn, e Muirchertach, antenato degli O'Neill di T\u00edr E\u00f3gain."}
{"id": "1389949", "revid": "960795", "url": "https://it.wikipedia.org/wiki?curid=1389949", "title": "Medvedickij", "text": "Medvedickij (in lingua russa \u041c\u0435\u0434\u0432\u0435\u0434\u0438\u0446\u043a\u0438\u0439) \u00e8 un insediamento di tipo urbano nel \u017dirnovskij rajon\n dell'Oblast' di Volgograd, in Russia."}
{"id": "1389950", "revid": "2006282", "url": "https://it.wikipedia.org/wiki?curid=1389950", "title": "George Perle", "text": "Ha compiuto i suoi studi con Ernst Krenek ed ha creato un particolare sistema compositivo noto come \"tonalit\u00e0 dodecafonica\" (\"twelve-tone tonality\") che si differenzia dalla dodecafonia anche se possiede tratti comuni a quest'ultima.\n\u00c8 stato cofondatore della \"Alban Berg Society\" assieme a Igor' F\u00ebdorovi\u010d Stravinskij e Hans Redlich. \nNel 1963 Bernard Haitink ha diretto la prima esecuzione assoluta nel Concertgebouw di Amsterdam di \"Three Movements\" per orchestra di sua composizione.\nNel 1982 Georg Solti ha diretto la prima esecuzione assoluta nell'Orchestra Hall di Chicago di \"An Anniversary Rondo for Paul\" per orchestra da camera di sua composizione.\nNel 1986 ricevette la MacArthur Fellowship e il premio Pulitzer per il suo \"Quintetto di fiati n.4\"."}
{"id": "1389951", "revid": "101624250", "url": "https://it.wikipedia.org/wiki?curid=1389951", "title": "Formula di Dawes", "text": "La Formula di Dawes \u00e8 una formula che esprime il massimo potere risolutivo di un microscopio o un telescopio.\nLa formula \u00e8 cos\u00ec nominata in onore di W. R. Dawes, astronomo inglese.\nLa formula \u00e8 espressa come:\nformula_1\nFacendo riferimento a lunghezze d'onda corrispondenti a luce visibile si ottengono le utili formule di riferimento:\nDove:"}
{"id": "1389954", "revid": "98077", "url": "https://it.wikipedia.org/wiki?curid=1389954", "title": "Aglauro Cidonia", "text": ""}
{"id": "1389955", "revid": "960795", "url": "https://it.wikipedia.org/wiki?curid=1389955", "title": "Lin\u00ebvo", "text": "Lin\u00ebvo (in lingua russa \u041b\u0438\u043d\u0451\u0432\u043e) \u00e8 un rabo\u010dij pos\u00eblok dello \u017dirnovskij rajon, appartenente all'Oblast' di Volgograd, in Russia."}
{"id": "1389957", "revid": "767487", "url": "https://it.wikipedia.org/wiki?curid=1389957", "title": "Edward Turner Bennett", "text": "Bennett nacque a Hackney e pratic\u00f2 come chirurgo, ma la sua passione principale era sempre stata la zoologia. Nel 1822 ottenne il permesso di fondare una societ\u00e0 entomologica, che in seguito divenne una societ\u00e0 zoologica in connessione con la Linnean Society. Questa divenne, a sua volta, il punto di partenza della Zoological Society di Londra, della quale Bennett fu Segretario dal 1831 al 1836.\nI suoi lavori comprendono \"The Tower Menagerie\" (1829) e \"The Gardens and Menagerie of the Zoological Society\" (1831). Scrisse inoltre, insieme a G. T. Lay, la sezione sui pesci della \"Zoology of Beechey's Voyage\" (1839)."}
{"id": "1389960", "revid": "960795", "url": "https://it.wikipedia.org/wiki?curid=1389960", "title": "Danilovka", "text": "Danilovka () \u00e8 un rabo\u010dij pos\u00eblok dell'Oblast' di Volgograd, in Russia."}
{"id": "1389962", "revid": "960795", "url": "https://it.wikipedia.org/wiki?curid=1389962", "title": "Novyj Roga\u010dik", "text": "Novyj Roga\u010dik () \u00e8 un insediamento di tipo urbano dell'Oblast' di Volgograd, in Russia."}
{"id": "1389966", "revid": "960795", "url": "https://it.wikipedia.org/wiki?curid=1389966", "title": "Krasnooktjabr'skij (Oblast' di Volgograd)", "text": "Krasnooktjabr'skij () \u00e8 un insediamento di tipo urbano dell'Oblast' di Volgograd, in Russia."}
{"id": "1389967", "revid": "344503", "url": "https://it.wikipedia.org/wiki?curid=1389967", "title": "Zoe Saldana", "text": "Biografia.\nNata nel New Jersey da Aridio Salda\u00f1a, dominicano, e da Asalia Nazario, portoricana, \u00e8 cresciuta nel Queens di New York. Parla correntemente spagnolo e inglese. All'et\u00e0 di nove anni perde suo padre in un incidente stradale cos\u00ec, assieme alla madre e alle sorelle, si trasferisce nella Repubblica Dominicana. Incomincia a studiare balletto in una prestigiosa scuola e poi ritorna negli Stati Uniti al secondo anno di scuola superiore e comincia a studiare recitazione; per mantenersi lavora come cassiera al Burger King.\nIl suo esordio avviene nel 1999 in un episodio di \"Law &amp; Order - I due volti della giustizia\"; grazie alla sua esperienza come ballerina ottiene agevolmente la parte in \"Il ritmo del successo\", il primo film incentrato sul mondo della danza. In seguito recita al fianco di Britney Spears in \"Crossroads - Le strade della vita\" e ottiene un piccolo ruolo in \"La maledizione della prima luna\". Nel 2002 recita in \"Drumline\" dove interpreta una ragazza amante della danza nella fittizia universit\u00e0 A&amp;T di Atlanta e dove diventa la ragazza del protagonista Nick Cannon. Nel 2004 interpreta l'agente Torres in \"The Terminal\", dove fa perdere la testa a Diego Luna. Nel 2005 recita al fianco di Ashton Kutcher nella commedia \"Indovina chi\", remake a ruoli invertiti di \"Indovina chi viene a cena?\" del 2007. Dopo aver preso parte al film \"Prospettive di un delitto\", interpreta Uhura in \"Star Trek\" di J. J. Abrams.\nNel 2009 esce il kolossal di James Cameron \"Avatar\", dove Saldana interpreta il ruolo di Neytiri, principessa dei Na'vi. Il film riesce a incassare 2.7 miliardi di dollari, diventando quello con pi\u00f9 incassi nella storia ma venendo poi superato nel 2019 da ' , in cui Saldana \u00e8 nel cast. Saldana riprender\u00e0 il suo ruolo di Na\u2019vi in \"Avatar 2\" e \"Avatar 3\". Nel 2010 viene scelta da Calvin Klein come testimonial della campagna Underwear autunno/inverno 2010/2011. Nel 2011 interpreta la protagonista del film \"Colombiana\" di Olivier Megaton. Nel 2013 fa parte del cast del film \"Il fuoco della vendetta\", diretto da Scott Cooper. Nell'aprile 2014 viene scelta come volto di L'Or\u00e9al e nello stesso anno viene scelta dal regista James Gunn per interpretare il personaggio di Gamora all'interno del Marvel Cinematic Universe, cominciando con il film \"Guardiani della Galassia\". Nel 2017 torna a interpretare l'eroina Gamora nel film \"Guardiani della Galassia Vol. 2\". Successivamente nel 2018 e nel 2019, reinterpreta Gamora nei film blockbuster ' e \"\". Quest'ultimi film e \"Avatar\", le hanno fatto ottenere il record di prima attrice ad apparire in tre film che hanno incassato pi\u00f9 di 2 miliardi di dollari ciascuno.\nNel maggio 2018 riceve una stella sulla Hollywood Walk of Fame.\nVita privata.\nNel giugno 2013 ha sposato l'artista italiano Marco Perego, aggiungendo il cognome del marito al suo e dichiarando che anche il marito ha preso il suo cognome, come Perego-Saldana. Il 27 novembre 2014 nascono a Los Angeles Cy Aridio e Bowie Ezio, i due figli gemelli della coppia. Nel febbraio 2017 annuncia la nascita di Zen, il terzo figlio.\nDoppiatrici italiane.\nNelle versioni in italiano delle opere in cui ha recitato, Zoe Saldana \u00e8 stata doppiata da:\nDa doppiatrice \u00e8 sostituita da:"}
{"id": "1389970", "revid": "960795", "url": "https://it.wikipedia.org/wiki?curid=1389970", "title": "Gorodi\u0161\u010de (Oblast' di Volgograd)", "text": "Gorodi\u0161\u010de (in lingua russa \u0413\u043e\u0440\u043e\u0434\u0438\u0449\u0435) \u00e8 un rabo\u010dij pos\u00eblok dell'Oblast' di Volgograd, capoluogo del Gorodi\u0161\u010denskij rajon."}
{"id": "1389973", "revid": "180559", "url": "https://it.wikipedia.org/wiki?curid=1389973", "title": "Primorsk (Oblast' di Volgograd)", "text": "Primorsk (in lingua russa \u041f\u0440\u0438\u043c\u043e\u0440\u0441\u043a) \u00e8 una citt\u00e0 dell'Oblast' di Volgograd, in Russia."}
{"id": "1389974", "revid": "960795", "url": "https://it.wikipedia.org/wiki?curid=1389974", "title": "Bykovo (Oblast' di Volgograd)", "text": "Bykovo (in lingua russa \u0411\u044b\u043a\u043e\u0432\u043e) \u00e8 un rabo\u010dij pos\u00eblok dell'Oblast' di Volgograd, in Russia."}
{"id": "1389975", "revid": "960795", "url": "https://it.wikipedia.org/wiki?curid=1389975", "title": "Alekseevskaja (Oblast' di Volgograd)", "text": "Alekseevskaja \u00e8 una stanica dell'Oblast' di Volgograd, in Russia capoluogo dell'Alekseevskij rajon."}
{"id": "1389976", "revid": "226458", "url": "https://it.wikipedia.org/wiki?curid=1389976", "title": "Sebrovo", "text": "Sebrovo (in lingua russa \u0421\u0435\u0431\u0440\u043e\u0432\u043e) \u00e8 una citt\u00e0 di dell'Oblast' di Volgograd, in Russia."}
{"id": "1389977", "revid": "767487", "url": "https://it.wikipedia.org/wiki?curid=1389977", "title": "Distretto di Wadi al-Shatii", "text": "Il distretto di Wadi al-Shatii (in arabo \u0634\u0639\u0628\u064a\u0629 \u0648\u0627\u062f\u064a \u0627\u0644\u0634\u0627\u0637\u0626), o Sciati, \u00e8 uno dei 22 distretti della Libia. Si trova nella regione storica del Fezzan. Il capoluogo \u00e8 Brach.\nAd ovest, Wadi al Shati confina con la provincia di Illizi dell'Algeria. Internamente, confina con i seguenti distretti:"}
{"id": "1389978", "revid": "960795", "url": "https://it.wikipedia.org/wiki?curid=1389978", "title": "Ju\u017enyj (Oblast' di Volgograd)", "text": "Ju\u017enyj () \u00e8 un insediamento di tipo urbano dell'Oblast' di Volgograd, in Russia."}
{"id": "1389979", "revid": "124123", "url": "https://it.wikipedia.org/wiki?curid=1389979", "title": "William Rutter Dawes", "text": "Biografia.\nDawes era figlio di William Dawes, appassionato astronomo, che comp\u00ec numerosi viaggi tra cui quello nel Nuovo Galles del Sud sulla Prima Flotta nel 1788.\nSegu\u00ec studi di medicina dopo essersi allontanato da quelli ecclesiastici a cui il padre lo aveva avviato. Esercit\u00f2 la professione medica a Haddenham (Berkshire) ove spos\u00f2 la vedova del suo tutore, il Rev. Scott, al quale era stato affidato sin da piccolo dal padre spesso assente a causa dei viaggi e degli incarichi governativi che lo tenevano lontano dall\u2019Inghilterra. Fin dall\u2019infanzia si appassion\u00f2 di astronomia compiendo numerose osservazioni con semplici strumentazioni. Nel 1826 si trasfer\u00ec a Liverpool per assistere la sorella Judith malata. Ritornato ai suoi precedenti interessi ecclesiastici fu a capo di una piccola comunit\u00e0 religiosa a Omskirk ove realizz\u00f2 un modesto osservatorio astronomico. Qui si dedic\u00f2 in particolare all\u2019osservazione delle stelle doppie proseguiti presso l\u2019osservatorio astronomico privato di George Bishop a Regent\u2019s Park dopo che, a causa della sua salute instabile, fu costretto ad abbandonare gli incarichi religiosi a Omskirk. Comp\u00ec, successivamente, osservazioni astronomiche in altri osservatori da lui stesso realizzati per poi definitivamente stabilirsi a Haddenham. Fu molto considerato per le sue precise osservazioni delle stelle doppie di cui pubblic\u00f2 alcuni cataloghi. Fece osservazioni del sole, in occasione dell'eclisse del 1851, e di altri pianeti tra cui Marte e Saturno di cui studi\u00f2, indipendentemente da George Phillips Bond, gli anelli interni. Fu uno dei scopritori indipendenti della cometa non periodica 1847 T1 Mitchell .\nRiconoscimenti.\nNel 1830 divenne Fellow della Royal Astronomical Society, nel 1855 fu premiato con la Medaglia d'Oro della Royal Astronomical Society e nel 1865 fu eletto Fellow della Royal Society.\nA William Rutter Dawes la UAI ha intitolato il cratere lunare Dawes , la Rima lunare Dawes e il cratere marziano Dawes \nDa Dawes prende il nome la formula del limite di Dawes che definisce il potere risolutivo per un telescopio."}
{"id": "1389980", "revid": "344503", "url": "https://it.wikipedia.org/wiki?curid=1389980", "title": "D\u017eenndi Tartakovskij", "text": "\u00c8 noto per aver diretto il film \"Hotel Transylvania\" e i due sequel \"Hotel Transylvania 2\" e \"Hotel Transylvania 3 - Una vacanza mostruosa\", oltre che per il suo lavoro sulle serie televisive animate come \"Il laboratorio di Dexter\", \"Le Superchicche\", \"Samurai Jack\", \"\" e \"Primal\".\nNel 2015, per contrasti con la nuova direzione artistica della Sony Pictures Animation, si \u00e8 dissociato dalla realizzazione di \"Popeye\", il nuovo film in computer grafica su Braccio di Ferro per dedicarsi a \"Can You Imagine?\", un fantastico viaggio attraverso l'immaginazione di un ragazzo, tratto da un'idea originale del regista ispirata dalle proprie esperienze personali.\nSuoi precisi e riconoscibili marchi di fabbrica sono i continui riferimenti alla cultura pop e i lunghi momenti senza dialoghi, che avvengono in quasi ogni puntata delle sue serie. Dal 2000 \u00e8 sposato con Dawn David.\nTartakovsky ha lavorato agli \"storyboard\" e alla previsualizzazione di \"Iron Man 2\", sequel del film del 2008."}
{"id": "1389981", "revid": "271907", "url": "https://it.wikipedia.org/wiki?curid=1389981", "title": "Gor'kovskij", "text": "Gor'kovskij () \u00e8 un quartiere della citt\u00e0 di Volgograd, nella Oblast' di Volgograd, nella Russia europea."}
{"id": "1389982", "revid": "271907", "url": "https://it.wikipedia.org/wiki?curid=1389982", "title": "Vodstroj", "text": "Vodstroj (in lingua russa \u0412\u043e\u0434\u0441\u0442\u0440\u043e\u0439) \u00e8 un quartiere di Volgograd, in Russia."}
{"id": "1389987", "revid": "960795", "url": "https://it.wikipedia.org/wiki?curid=1389987", "title": "Gumrak", "text": "Gumrak (in lingua russa \u0413\u0443\u043c\u0440\u0430\u043a) \u00e8 un microdistretto facente parte del distretto Dzer\u017einskij della citt\u00e0 di Volgograd, in Russia."}
{"id": "1389994", "revid": "78273", "url": "https://it.wikipedia.org/wiki?curid=1389994", "title": "Totenkopfring", "text": ""}
{"id": "1389996", "revid": "6340", "url": "https://it.wikipedia.org/wiki?curid=1389996", "title": "Totenkopfring der SS", "text": ""}
{"id": "1389999", "revid": "118919245", "url": "https://it.wikipedia.org/wiki?curid=1389999", "title": "Kengo Wa Dondo", "text": "Biografia.\nNato nel Congo Belga da padre polacco di religione ebraica e madre congolese tutsi col nome di L\u00e9on Lubicz, diventa Kengo Wa Dondo nel 1971, sotto la spinta dell'africanizzazione di Mobutu.\nPi\u00f9 volte primo ministro di Mobutu, nel 1997 con la rivoluzione del Congo, diventa membro in parlamento, ma viene spesso citato per le sue relazioni col vecchio regime.\nNel 2005, rinuncia ad ambizioni presidenziali per presentarsi come candidato alle elezioni legislative del 2006.\nL'11 maggio 2007, Kengo diviene Presidente del Senato della RDC, battendo L\u00e9onard She Okitundu, il candidato della maggioranza, l'AMP. Diventa pertanto dal 14 maggio 2007, data del suo conferimento di mandato, la seconda personalit\u00e0 politica della RDC."}
{"id": "1390001", "revid": "287204", "url": "https://it.wikipedia.org/wiki?curid=1390001", "title": "Urjupinsk", "text": "Urjupinsk \u00e8 una citt\u00e0 della Russia europea meridionale (oblast' di Volgograd), situata sul fiume \"Chop\u00ebr\" (affluente del Don), 340 chilometri a nordovest del capoluogo Volgograd; \u00e8 il capoluogo amministrativo del distretto omonimo.\nLa cittadina risulterebbe fondata fra la fine del XIV secolo e l'inizio del XV, come fortezza a guardia dei confini meridionali del Principato di Rjazan'; altre fonti affermano invece che sia stata fondata dai cosacchi del Don nell'anno 1619 con il nome di \"Urjupin\".\nInquadrata dal 1857 come \"stanica\" di \"Urjupinskaja\", divenne un importante centro commerciale nella Russia meridionale; ricevette lo \"status\" di citt\u00e0 nel 1929.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1390003", "revid": "92723", "url": "https://it.wikipedia.org/wiki?curid=1390003", "title": "Kala\u010d-na-Donu", "text": "Kala\u010d-na-Donu (\"Kala\u010d sul Don\") \u00e8 una citt\u00e0 della Russia europea meridionale (oblast' di Volgograd), situata sulla sponda sinistra del bacino di Cimljansk a breve distanza dal punto da cui si distacca il canale Volga-Don, 85 chilometri a ovest del capoluogo Volgograd; \u00e8 il capoluogo amministrativo del \"rajon\" Kala\u010d\u00ebvskij.\nStoria.\nLa citt\u00e0 fu fondata nel 1708 come stanziamento cosacco.\nDurante la seconda guerra mondiale si combatterono a ovest della citt\u00e0, nella grande ansa del Don, dal 27 luglio all'11 agosto 1942 una serie di aspre battaglie tra reparti corazzati della Wehrmacht e dell'Armata Rossa che terminarono con la vittoria della 6\u00aa Armata tedesca del generale Friedrich Paulus che quindi pot\u00e9 proseguire la sua avanzata fino a Stalingrado.\nKala\u010d \u00e8 per\u00f2 soprattutto nota per essere il luogo in cui il 23 novembre 1942 si incontrarono i due bracci della tenaglia con cui l'Armata Rossa port\u00f2 a termine con successo l'operazione Urano, l'accerchiamento della 6\u00aa Armata tedesca che combatteva ancora a Stalingrado.\nLa notte del 21 novembre 1942 l'avanguardia del 26\u00ba Corpo carri sovietico del generale Aleksej Grigor'evi\u010d Rodin conquist\u00f2 di sorpresa il ponte sul Don a Berezvoskij, pochi chilometri a nord di Kala\u010d e il giorno 22 novembre tre brigate corazzate del 26\u00ba Corpo carri e del 4\u00ba Corpo carri sconfissero i deboli reparti della 24. Panzer-Division e della 16. Panzer-Division tedesche e attraversarono in forze il fiume schierandosi a nord di Kala\u010d. La mattina del 23 novembre la cittadina, difesa da una serie di formazioni di seconda linea tedesche al comando del colonnello Hans Mikosch, venne attaccata da nord e da ovest da due brigate del 26\u00ba Corpo carri del generale Rodin e occupata dai sovietici entro le ore 14.00.\nNel frattempo una brigata carri del 4\u00ba Corpo carri del generale Andrej Grigor'evi\u010d Krav\u010denko aveva proseguito subito verso est per ricercare il collegamento con le forze mobili sovietiche provenienti da sud. L'incontro avvenne alle ore 15.00 del 23 novembre 1942 tra i carristi del 4\u00ba Corpo carri e quelli del 4\u00ba Corpo meccanizzato del generale Vasilij Timofeevi\u010d Vol'skij nel territorio tra i villaggi di Sovetskij e Krivomu\u017einskaja, circa quindici chilometri a est di Kala\u010d.\nLa 6\u00aa Armata del generale Paulus venne completamente accerchiata nella sacca di Stalingrado e, dopo una strenua resistenza, fu costretta alla resa il 2 febbraio 1943.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1390005", "revid": "1543377", "url": "https://it.wikipedia.org/wiki?curid=1390005", "title": "Dubovka", "text": "Dubovka \u00e8 una citt\u00e0 della Russia europea meridionale (oblast' di Volgograd), situata sulla riva destra del Volga, 52 chilometri a nordest del capoluogo Volgograd; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1390006", "revid": "204012", "url": "https://it.wikipedia.org/wiki?curid=1390006", "title": "Emicolectomia destra", "text": ""}
{"id": "1390007", "revid": "287204", "url": "https://it.wikipedia.org/wiki?curid=1390007", "title": "Associazione Calcistica Lecce 1938-1939", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1938-1939.\nRosa.\n \n \n \n \n \n \n "}
{"id": "1390009", "revid": "767487", "url": "https://it.wikipedia.org/wiki?curid=1390009", "title": "Krasnoslobodsk (Oblast' di Volgograd)", "text": "Krasnoslobodsk () \u00e8 un centro abitato dell'Oblast' di Volgograd, in Russia."}
{"id": "1390012", "revid": "226458", "url": "https://it.wikipedia.org/wiki?curid=1390012", "title": "Srednjaja Achtuba", "text": "Srednjaja Achtuba (in lingua russa \u0421\u0440\u0435\u0434\u043d\u044f\u044f \u0410\u0445\u0442\u0443\u0431\u0430) \u00e8 una citt\u00e0 di dell'Oblast' di Volgograd, in Russia."}
{"id": "1390013", "revid": "36426", "url": "https://it.wikipedia.org/wiki?curid=1390013", "title": "Fontana del Gigante", "text": "La fontana del Gigante \u00e8 una delle fontane monumentali di Napoli di inizio XVII secolo; \u00e8 locata nel centro storico in via Partenope, a poca distanza dal castel dell'Ovo.\nStoria.\nLa fontana \u00e8 opera di Pietro Bernini e di Michelangelo Naccherino, che la realizzarono su commissione del duca d'Alba don Antonio Alvarez di Toledo.\nLa sua prima collocazione \u00e8 stata in largo di Palazzo (l'attuale piazza Plebiscito), nel punto dove oggi principia la salita del Gigante, odierna via Cesario Console, come viene mostrato in numerosi dipinti settecenteschi, tra i quali, uno di Gaspar van Wittel conservato presso il palazzo Zevallos a via Toledo. A pochissimi passi dalla fontana sorgeva la statua colossale del \"Gigante\", assemblata nel 1670 dopo che fu ritrovato a Cuma un busto raffigurante Giove, a cui furono aggiunte le altre parti. La statua fu rimossa nel 1807.\nLa fontana rimossa nel 1815 dal luogo originario in occasione di lavori di sistemazione della salita del Gigante. Rimasta per molto tempo senza collocazione, fu posta nel 1882 vicino al palazzo dell'Immacolatella al molo piccolo, ragione per cui la fontana \u00e8 anche detta \"dell'Immacolatella\".\nQuesta locazione dur\u00f2 poco tempo perch\u00e9 vi fu rimossa nel 1886 per eseguire i lavori di ampliamento del porto e fu collocata nel 1889 all'interno della villa del Popolo, ma questa scelta fu considerata da molti infelice. \nInfine nel 1905, complice il forte declino della villa del Popolo, ormai circondata dall'area portuale, fu deliberato il suo nuovo spostamento, che avvenne nel 1906. Il suo nuovo luogo fu lo slargo terminale di via Partenope, nel punto dove principia via Nazario Sauro, ottenuto grazie alla colmata su via Santa Lucia.\nGi\u00e0 nel 1904 un lettore della rivista Napoli nobilissima aveva denunciato con una lettera indirizzata al periodico lo stato di degrado della fontana e aveva proposto di collocarla presso il rione Bellezza (cio\u00e8 il nuovo borgo Santa Lucia) che a quel tempo si stava per realizzare.\nDescrizione.\nLa fontana monumentale \u00e8 articolata mediante tre archi a tutto sesto, sopra i quali sono collocati i grandi stemmi che simboleggiano la citt\u00e0, i vicer\u00e9 di Napoli ed anche il re di quel periodo storico. Nell'arco centrale vi \u00e8 la tazza che \u00e8 sorretta da due animali marini, mentre, le statue nei restanti due archi laterali, rappresentano divinit\u00e0 fluviali che stringono tra le mani due \"mostri del mare\". Le due statue (le cariatidi) sono poste all'estremit\u00e0 degli ultimi archi: esse sono intente nel reggere cornucopie.\nA questa fontana Manfredo Manfredi si ispir\u00f2 per la creazione dell'arco del Carosello, che dal 1963 comparve nella sigla del celeberrimo programma pubblicitario trasmesso alla RAI tra il 1957 e il 1977."}
{"id": "1390014", "revid": "767487", "url": "https://it.wikipedia.org/wiki?curid=1390014", "title": "Svetlyj Jar", "text": "Svetlyj Jar (in lingua russa \u0421\u0432\u0435\u0442\u043b\u044b\u0439 \u042f\u0440) \u00e8 una citt\u00e0 di dell'Oblast' di Volgograd, in Russia."}
{"id": "1390023", "revid": "174852", "url": "https://it.wikipedia.org/wiki?curid=1390023", "title": "Arturo dell'oro", "text": ""}
{"id": "1390026", "revid": "289247", "url": "https://it.wikipedia.org/wiki?curid=1390026", "title": "Calcio alle olimpiadi estive 2008 - qualificazioni al torneo maschile", "text": ""}
{"id": "1390027", "revid": "287204", "url": "https://it.wikipedia.org/wiki?curid=1390027", "title": "Unione Sportiva Pro Lecce 1939-1940", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1939-1940."}
{"id": "1390029", "revid": "38120", "url": "https://it.wikipedia.org/wiki?curid=1390029", "title": "Mark R. Warner", "text": ""}
{"id": "1390030", "revid": "289247", "url": "https://it.wikipedia.org/wiki?curid=1390030", "title": "Calcio alle olimpiadi estive 2008 - qualificazioni al torneo femminile", "text": ""}
{"id": "1390033", "revid": "1522738", "url": "https://it.wikipedia.org/wiki?curid=1390033", "title": "J\u00e4mtland", "text": "J\u00e4mtland \u00e8 una provincia storica (\"landskap\") della Svezia centro-occidentale. Confina con le province di H\u00e4rjedalen, Medelpad, \u00c5ngermanland e Lappland e, ad ovest, con lo Stato della Norvegia.\nGeografia storica.\nLa citt\u00e0 di \u00d6stersund \u00e8 il capoluogo della contea di J\u00e4mtland. \u00d6stersund ha ottenuto lo status di citt\u00e0 nel 1786 e, storicamente, amministrava parte del territorio della provincia che per la parte restante era suddiviso in tredici distretti di corte (\"tingslag\").\nLe \"tingslag\" erano: \"Berg, Brunflo, Hack\u00e5s, Hallen, Hammerdal, Lits, Offerdal, Oviken, Ragunda, Revsund, R\u00f6d\u00f6n, Sunne e Unders\u00e5ker\".\nAltri insediamenti urbani della provincia - privi di status cittadino - sono i comuni di: Krokom, J\u00e4rpen, \u00c5re, Hammarstrand, Svenstavik, Br\u00e4cke e Str\u00f6msund."}
{"id": "1390034", "revid": "339392", "url": "https://it.wikipedia.org/wiki?curid=1390034", "title": "Regime Nazista", "text": ""}
{"id": "1390035", "revid": "11649484", "url": "https://it.wikipedia.org/wiki?curid=1390035", "title": "Kenioti", "text": ""}
{"id": "1390038", "revid": "767487", "url": "https://it.wikipedia.org/wiki?curid=1390038", "title": "Soffiatrice", "text": "Una soffiatrice \u00e8 una macchina che, partendo da una provetta in materiale plastico (solitamente PET, PVC, PEHD o altro), lo forma in un contenitore.\nLe macchine soffiatrici erano, nel passato, basate sulla tecnologia degli stampi in linea, cio\u00e8 le preforme venivano posate su dei piattelli e spinte in un forno di riscaldamento, dopodich\u00e9 avveniva la formatura.\nAttualmente, il sistema \u00e8 rimasto pressoch\u00e9 identico come processo, ma il sistema di alimentazione della macchina \u00e8 basato sul ciclo rotativo, con una maggiore potenza di riscaldamento e una maggiore portata di aria di soffiaggio e presoffiaggio \u00e8 possibile avere l'alimentazione della macchina e contemporaneamente il prodotto soffiato ad alte velocit\u00e0 (pi\u00f9 di 50.000 bottiglie all'ora).\nLa preforma viene prodotta da dei granulati plastici (\"pellet\").\nSoffiaggio sulle macchine a ciclo rotativo.\nIl procedimento di soffiaggio prevede tramite l'ausilio di lampade IR, il riscaldamento della preforma per ammorbidire il materiale (nell'ambito alimentare il PET, polietilene tereftalato, data la sua alta stabilit\u00e0 ed inerzia a contatto degli alimenti anche acidi).\nPresoffiaggio.\nIl riscaldamento deve essere uniforme, dato che un maggior riscaldamento di una zona tende a spostare il materiale in modo maggiore che una zona fredda, mentre se il materiale risulta troppo freddo, \u00e8 possibile lo scoppio durante il soffiaggio del contenitore.\nUna volta uscita dalla zona di riscaldamento, la preforma entra nello stampo, una matrice di alluminio solitamente raffreddata ad acqua, che dar\u00e0 al contenitore la sua forma finale.\nUn'asta di stiro allunga il materiale all'interno dello stampo per permettere al materiale di disporsi correttamente nella zona superiore, mentre viene iniettata aria ad una pressione di circa 10-15 bar per permettere al materiale di avvicinarci allo stampo.\nSoffiaggio.\nUna volta ultimato il presoffiaggio (operazione solitamente a tempo), inizia il soffiaggio: l'asta di stiro rientra e viene insufflata aria a 40 bar di pressione.\nIn questa operazione il contenitore aderisce alle pareti dello stampo, raffreddandosi istantaneamente.\nUna volta terminata la fase di soffiaggio, lo stampo si apre espellendo il contenitore perfettamente formato.\nUn prodotto classico del soffiaggio sono le comuni bottiglie per bevande.\nAlcuni contenitori molto pesanti in materiale plastico, dato lo spessore del preformato, richiedono di avere la macchina che produce i preformati in linea con la soffiatrice, in modo che venga sfruttata l'alta temperatura del preformato all'uscita della formatrice, per avere poi un utilizzo minimo del \nriscaldamento della soffiatrice all'ingresso del preformato."}
{"id": "1390046", "revid": "11649643", "url": "https://it.wikipedia.org/wiki?curid=1390046", "title": "Garc\u00eca M\u00e0rquez", "text": ""}
{"id": "1390052", "revid": "110157", "url": "https://it.wikipedia.org/wiki?curid=1390052", "title": "H\u00e4rjedalen", "text": "H\u00e4rjedalen \u00e8 una provincia storica (\"landskap\") della Svezia centro-occidentale. Confina con le province di Dalarna, H\u00e4lsingland, Medelpad e J\u00e4mtland e, ad ovest, con lo Stato della Norvegia.\nLa provincia storica coincide in gran parte con la municipalit\u00e0 di H\u00e4rjedalen ed \u00e8 inclusa, a livello amministrativo, nella contea di J\u00e4mtland."}
{"id": "1390053", "revid": "1130944", "url": "https://it.wikipedia.org/wiki?curid=1390053", "title": "Lectura Dantis", "text": "La lectura Dantis \u00e8 il nome con cui si identifica la lettura ad alta voce, o declamazione pubblica, delle opere di Dante Alighieri, e, in particolare, dei canti della Divina Commedia.\nStoria.\nLa tradizione secolare della \"Lectura Dantis\" si fa risalire alle lezioni di Giovanni Boccaccio, iniziate in Orsanmichele, a Firenze, il 23 ottobre del 1373.\nLa \"Lectura Dantis\" comprende sia la declamazione dei versi sia il loro commento, compiuti anche da persone diverse, e la recitazione pu\u00f2 essere essa stessa considerata momento di interpretazione esegetica. \u00c8 innegabile, peraltro, che l'atto della recitazione dei canti della Divina Commedia ha rappresentato nelle diverse epoche uno stimolo alla riflessione critica sull'opera di Dante, contribuendo in modo considerevole sia alla fortuna dell'opera che allo sviluppo degli studi.\nNella cultura di massa.\nNel XX secolo i momenti della declamazione (\"lectura\" espressiva) e del commento (\"lectura\" esegetica) hanno preso a scindersi, originando tradizioni esegetiche distinte (\"lectura Dantis\" ravennate, genovese, romana, ecc.). Non solo: la declamazione si \u00e8 andata evolvendo verso vere e proprie performance di carattere sempre pi\u00f9 teatrale. \nTra queste ultime sono da citare le letture di Vittorio Gassman, d'impostazione classica, di Carmelo Bene, di Vittorio Sermonti, .\nDal 2015 Franco Ricordi ha dato vita ad una nuova Lectura Dantis, sia in senso teatrale che filosofico, che si \u00e8 imposta per 3 Continenti, e in Italia ha conseguito un particolare successo nell'estate 2020 a Roma presso le Terme di Caracalla.\nNon esenti da critiche, di natura anche strettamente esegetica (pi\u00f9 che recitativa), invece, le pur seguitissime performance di Roberto Benigni."}
{"id": "1390054", "revid": "287204", "url": "https://it.wikipedia.org/wiki?curid=1390054", "title": "Unione Sportiva Lecce 1940-1941", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1940-1941."}
{"id": "1390055", "revid": "287204", "url": "https://it.wikipedia.org/wiki?curid=1390055", "title": "Eudendrium ramosum", "text": "Eudendrium ramosum () \u00e8 un idrozoo della famiglia Eudendriidae.\nHabitat e distribuzione.\nStrettamente bentonico cresce su fondali duri. Costituisce la preda tipica di molte specie di Nudibranchia (ad esempio \"Flabellina affinis\", \"Flabellina iodinea\", \"Cuthona caerulea\", \"Cratena peregrina\" ecc).\nVive nelle acque del Mare del Nord, delle isole britanniche, nel Golfo del Messico, nel Mediterraneo e nel Mar Rosso."}
{"id": "1390057", "revid": "767487", "url": "https://it.wikipedia.org/wiki?curid=1390057", "title": "White Tee", "text": "White Tee \u00e8 il singolo di debutto dei Dem Franchize Boyz, uscito nel 2004. La canzone \u00e8 stata prodotta da Jamal \"Pimpin'\" Willingham, uno dei membri del gruppo.\nInformazioni.\nSono stati realizzati molti remix, alcuni dei quali prodotti da Paul Wall, Chingo Bling, Crime Mob e MC Hammer.\nLa canzone \u00e8 considerata come uno dei migliori singoli Snap del 2004 e ha portato i Dem Franchize Boyz ad essere considerati come i nuovi pionieri del sottogenere.\nNel video musicale, i Dem Franchize Boyz e tutte le altre comparse indossano maglie completamente bianche (le cosiddette appunto \"White Tee's\"), che dopo il successo della canzone hanno ricominciato ad essere di moda nell'hip hop."}
{"id": "1390060", "revid": "21880", "url": "https://it.wikipedia.org/wiki?curid=1390060", "title": "Eudendrium rameum", "text": "Eudendrium rameum \u00e8 un idrozoo della famiglia Eudendriidae.\nDistribuzione e habitat.\nStrettamente bentonico, cresce su fondali duri. Costituisce la preda tipica di molte specie di nudibranchi (ad esempio \"Edmundsella pedata\", \"Hermissenda crassicornis\", \"Cratena peregrina\")."}
{"id": "1390063", "revid": "174852", "url": "https://it.wikipedia.org/wiki?curid=1390063", "title": "Guerra polacca-ottomana (1633-1634)", "text": ""}
{"id": "1390071", "revid": "400694", "url": "https://it.wikipedia.org/wiki?curid=1390071", "title": "Benjamin Ross", "text": "Biografia.\nBenjamin Ross \u00e8 cresciuto a Londra e ha studiato lingua e letteratura inglese al St Catherine's College di Oxford. Tra i suoi primi approcci all'attivit\u00e0 cinematografica vi \u00e8 un documentario girato in 8mm sulla prostituzione maschile a Piccadilly Circus."}
{"id": "1390072", "revid": "767487", "url": "https://it.wikipedia.org/wiki?curid=1390072", "title": "Medelpad", "text": "Medelpad \u00e8 una provincia storica (\"landskap\") della Svezia centro-orientale. Confina con le province di H\u00e4lsingland, H\u00e4rjedalen, J\u00e4mtland e \u00c5ngermanland e si affaccia al mare, a est, sul golfo di Botnia.\nSundsvall \u00e8 il centro abitato pi\u00f9 popolato (circa 95.000 abitanti) e l'unico insediamento urbano della provincia che possiede lo status di citt\u00e0, che ha ottenuto nel 1624."}
{"id": "1390073", "revid": "110157", "url": "https://it.wikipedia.org/wiki?curid=1390073", "title": "Palanga", "text": "Palanga \u00e8 una cittadina turistica della Lituania sulla costa del Mar Baltico. \u00c8 il maggiore centro balneare del paese, ed \u00e8 perci\u00f2 soprannominata \"Capitale estiva\". La citt\u00e0 si trova sull'antica Via dell'Ambra, e storicamente \u00e8 stato un centro di lavorazione e di commercio della preziosa resina.\n\u00c8 caratteristica la passeggiata dal centro verso la costa, passeggiata che termina con un lungo pontile che dalla spiaggia penetra per qualche centinaio di metri nel mare. La sabbia \u00e8 molto chiara e finissima; \nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Palanga."}
{"id": "1390077", "revid": "122200298", "url": "https://it.wikipedia.org/wiki?curid=1390077", "title": "Cadillac BLS", "text": "La Cadillac BLS \u00e8 un'automobile di classe media, segmento lusso, progettata specificatamente per i mercati europei dalla Cadillac, marchio del gruppo General Motors.\nIl contesto.\n\u00c8 il primo modello Cadillac di questa categoria ed il primo a essere equipaggiato con motore Diesel. Dal 2008 venne venduta anche in versione Wagon, una novit\u00e0 assoluta per la casa automobilistica americana. Il suo obiettivo era quello di far concorrenza alle automobili tedesche e giapponesi nel segmento lusso.\nL'automobile era basata sulla piattaforma GM Epsilon ed era assemblata a Trollh\u00e4ttan in Svezia dalla Saab Automobile AB. Di fatto condivideva con la Saab 9-3 Mk2 restyling l'intera parte centrale/giroporta e parte degli interni, essendo di fatto i 2 modelli pressoch\u00e9 la stessa auto. Anche la meccanica era condivisa con la 9-3: i motori a benzina ed il motore diesel di origine Fiat ma prodotto ed assemblato in Germania a Kaiserslautern dalla Opel (gi\u00e0 presente in buona parte della produzione GM destinata all' Europa).\nLe vendite della berlina iniziarono nel marzo 2006 dopo la presentazione al Salone dell'automobile di Francoforte 2005, mentre quelle della wagon iniziarono alla fine del 2007 dopo la presentazione al Salone dell'automobile di Francoforte 2007.\nNonostante fosse stata progettata per il mercato europeo, dal 2007, la BLS \u00e8 stata venduta anche nei paesi arabi, in Messico, in Sudafrica e in Corea del Sud. General Motors, a causa della grave crisi finanziaria che ha investito il mondo dell'auto verso il 2008 e delusa dai pessimi risultati di vendita, ha decretato lo stop alla produzione del modello nel giugno del 2009. Tuttavia, i vertici GM con un accordo con la casa automobilistica russa Avtotor, hanno permesso l'assemblaggio della BLS per un ulteriore anno nello stabilimento di Kaliningrad. L'insuccesso e la grave situazione finanziaria hanno decretato la fine del modello.\nCaratteristiche.\nSono disponibili tre motori per la BLS: 1.9 turbodiesel 4 cilindri, 2.8 turbo benzina 6 cilindri a V ed un 2.0 turbo benzina 4 cilindri.\nCon 4 680\u00a0mm in lunghezza totale, la BLS era 148\u00a0mm pi\u00f9 corta della CTS, la pi\u00f9 piccola Cadillac disponibile negli Stati Uniti d'America.\nMotori:"}
{"id": "1390079", "revid": "486946", "url": "https://it.wikipedia.org/wiki?curid=1390079", "title": "Nidoran \u2640", "text": ""}
{"id": "1390080", "revid": "486946", "url": "https://it.wikipedia.org/wiki?curid=1390080", "title": "Nidoran \u2642", "text": ""}
{"id": "1390081", "revid": "767487", "url": "https://it.wikipedia.org/wiki?curid=1390081", "title": "Malta (Montana)", "text": "Malta \u00e8 un comune degli Stati Uniti d'America, capoluogo della contea di Phillips (Phillips County), nello Stato del Montana.\nLa popolazione era di 1.997 abitanti nel censimento del 2010."}
{"id": "1390082", "revid": "11650074", "url": "https://it.wikipedia.org/wiki?curid=1390082", "title": "Citt\u00e0 di Messico", "text": ""}
{"id": "1390090", "revid": "75775", "url": "https://it.wikipedia.org/wiki?curid=1390090", "title": "Profondit\u00e0 (dimensione)", "text": ""}
{"id": "1390094", "revid": "1776051", "url": "https://it.wikipedia.org/wiki?curid=1390094", "title": "Co\u0219ula", "text": "Co\u0219ula \u00e8 un comune della Romania di 3.009 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: Buda, Co\u0219ula, P\u0103dureni, \u0218upitca.\nCo\u0219ula \u00e8 divenuto comune autonomo nel 2004, staccandosi dal comune di Cop\u0103l\u0103u."}
{"id": "1390095", "revid": "123567", "url": "https://it.wikipedia.org/wiki?curid=1390095", "title": "Lodrone", "text": ""}
{"id": "1390098", "revid": "1305772", "url": "https://it.wikipedia.org/wiki?curid=1390098", "title": "Co\u021bu\u0219ca", "text": "Co\u021bu\u0219ca \u00e8 un comune della Romania di 5.127 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 9 villaggi: Avram Iancu, Cotu Miculin\u021bi, Co\u021bu\u0219ca, Crasnaleuca, Ghireni, Mihail Kog\u0103lniceanu, Nichiteni, Nicolae B\u0103lcescu, Pu\u021bureni."}
{"id": "1390104", "revid": "1305772", "url": "https://it.wikipedia.org/wiki?curid=1390104", "title": "Criste\u0219ti (Boto\u0219ani)", "text": "Criste\u0219ti \u00e8 un comune della Romania di 4.843 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: Criste\u0219ti, Oneaga, Schit-Or\u0103\u0219eni, Unguroaia."}
{"id": "1390105", "revid": "38120", "url": "https://it.wikipedia.org/wiki?curid=1390105", "title": "Agape (personaggio)", "text": ""}
{"id": "1390111", "revid": "287204", "url": "https://it.wikipedia.org/wiki?curid=1390111", "title": "Criste\u0219ti", "text": ""}
{"id": "1390112", "revid": "122547559", "url": "https://it.wikipedia.org/wiki?curid=1390112", "title": "Regno del Montenegro", "text": "Il Regno del Montenegro (in serbo: \u041a\u0440\u0430\u0459\u0435\u0432\u0438\u043d\u0430 \u0426\u0440\u043da \u0413\u043e\u0440a o \"Kraljevina Crna Gora\") fu uno Stato indipendente dell'Europa sud-orientale, la cui capitale era Cettigne.\nStoria.\nIl Regno del Montenegro fu proclamato da Nicola I a Cettigne il 28 agosto 1910. Nicola era alla guida del principato del Montenegro dal 1860, ed aveva gi\u00e0 portato avanti diverse riforme come l'introduzione di una costituzione e la creazione di una nuova valuta, il perpero montenegrino, nel 1906.\nLe guerre balcaniche (1912-1913) si rivelarono l'inizio del declino del regno. Il Montenegro ottenne ulteriori conquiste territoriali dividendosi il Sangiaccato di Novi Pazar con la Serbia il 30 maggio 1913. Tuttavia, il regno incorpor\u00f2 cos\u00ec una grande popolazione che non si sentiva parte della nazione.\nInoltre, la neo-conquistata citt\u00e0 di Scutari dovette essere ceduta al nuovo Stato dell'Albania su insistenza delle Grandi Potenze, nonostante i montenegrini avessero pagato la conquista della citt\u00e0 dall'Impero ottomano con 10.000 vite.\nDurante la Prima guerra mondiale il Montenegro si alle\u00f2 con le Potenze alleate e dal 15 gennaio 1916 fino all'ottobre del 1918 venne occupato dall'Austria-Ungheria.\nIl 20 luglio 1917 fu firmata la dichiarazione di Corf\u00f9, che sanc\u00ec l'unificazione del Montenegro con il Regno di Serbia. Il 26 novembre 1918 ne fu proclamata l'unione che venne ratificata il 28 novembre dal parlamento montenegrino. Il re Nicola I fu un entusiastico sostenitore dell'unione con la Serbia e della formazione di un unico grande regno. Tuttavia presto si verificarono i contrasti con Alessandro I su chi avrebbe dovuto regnare sul nuovo Stato e che portarono all'esilio del sovrano. Nel frattempo, il 29 ottobre precedente si era formato lo Stato degli Sloveni, Croati e Serbi, nato nelle regioni prima parte dell'Austria-Ungheria abitate da Slavi meridionali, che comprendeva Sloveni, Croati, Bosniaci e i Serbi che risiedevano in Bosnia, un effimero Stato che il 1\u00ba dicembre 1918, fuso con il regno di Serbia e quello del Montenegro, diede vita alla formazione del Regno dei Serbi, Croati e Sloveni, guidato dalla dinastia dei Kara\u0111or\u0111evi\u0107. Alcuni oppositori, come i seguaci del re Nicola, continuarono per anni con la guerriglia."}
{"id": "1390116", "revid": "767487", "url": "https://it.wikipedia.org/wiki?curid=1390116", "title": "Cristine\u0219ti", "text": "Cristine\u0219ti \u00e8 un comune della Romania di 3.796 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: Baranca, Cristine\u0219ti, D\u0103mileni, Dragalina, Fundu Her\u021bii, Poiana."}
{"id": "1390123", "revid": "767487", "url": "https://it.wikipedia.org/wiki?curid=1390123", "title": "Stoene\u0219ti (Arge\u0219)", "text": "Stoene\u0219ti \u00e8 un comune della Romania di 4.563 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 7 villaggi: B\u0103deni, Cotene\u0219ti, Lunca G\u00e2r\u021bii, Piatra, Slobozia, Stoene\u0219ti, Valea B\u0103denilor."}
{"id": "1390124", "revid": "1782831", "url": "https://it.wikipedia.org/wiki?curid=1390124", "title": "Ella Maillart", "text": "Donna dalla personalit\u00e0 poliedrica, si \u00e8 distinta nei campi pi\u00f9 disparati: nel 1924 ha partecipato alle Olimpiadi di Parigi, mentre la sua grande fama come viaggiatrice si costruisce negli anni trenta e quaranta quando viaggia in Unione Sovietica, Asia centrale, Cina, Kashmir, Afghanistan e India.\nBiografia.\nNasce nel 1903 a Ginevra. Il padre \u00e8 un commerciante di pellicce dalla mente molto aperta e dai numerosi interessi. La madre, una danese indipendente appassionata di sport, la porta ogni domenica a sciare, cosa che a quei tempi era considerata piuttosto singolare. Gi\u00e0 a quell'et\u00e0 Maillart inizia ad appassionarsi alle mappe e ai libri d'avventura.\nNel 1913 la famiglia si trasferisce a Creux de Genthod, una localit\u00e0 a 7\u00a0km da Ginevra, sull'omonimo lago. L\u00ec incontra Hermine (\u201cMiette\u201d) de Saussure, la figlia di un ufficiale navale svizzero, con cui stringe una forte amicizia. Lo sci d'inverno, il lago d'estate e i libri tutto l'anno cementano quest'amicizia.\nIl soprannome di Maillart \u00e8 \"Kini\". Qui decide di potenziare la sua gracile salute con lo sport.\nAnni 1916-1921.\nMaillart diventa una provetta sciatrice. Dal lato velistico, Maillart e de Saussure si cimentano alla guida di scafi sempre pi\u00f9 grandi, nelle ventose acque del lago di Ginevra. A 13 anni vincono le prime regate. A 16, Maillart fonda il primo circolo femminile di hockey su ghiaccio della Svizzera di lingua francese, il Champel Hockey Club. Nelle due amiche cresce l'odio per la guerra che distrugge l'Europa. In questo periodo divorano un libro al giorno, sognando viaggi e avventure in terre lontane.\nAnni 1922-1923.\nMiette de Saussure compra uno sloop, una barca da 21 piedi, dal famoso costruttore di aerei Louis Charles Breguet (nipote del famoso orologiaio Abraham-Louis Breguet): ora sono pronte a partire. Da sole e senza neanche un motore ausiliario salpano per la Corsica. Appena ventenni, ricevono un tributo da eroine al loro rientro a Cannes. Diventano amiche del famoso navigatore Alain Gerbault che sta finendo di ritoccare il suo \"Firecrest\" prima di partire per la sua celebre traversata in solitario dell'Oceano Atlantico, una delle prime della storia.\nAnni trenta.\nNel 1930, aiutata finanziariamente dalla vedova di Jack London, parte per Mosca. Due anni dopo pubblica il suo primo libro: \"Parmi la jeunesse russe\". Nel 1932 viaggia attraverso il Turkestan russo. Il racconto di quel viaggio diventa il suo secondo libro: \"Des Monts c\u00e9lestes aux Sables rouges\" (\"Turkestan solo\" nella traduzione inglese, e \"Vagabonda nel Turkestan\" in italiano). Nel 1935 affronta, assieme a Peter Fleming, una traversata di sette mesi della Cina, da Pechino verso il Kashmir, attraverso i deserti dell'Asia centrale. Dopo quel viaggio, nel 1937, pubblica \"Oasi proibite\", mentre Fleming pubblica il resoconto dello stesso viaggio con il titolo\" News from Tartary\".\nNel giugno del 1939 parte dalla Svizzera alla volta dell'Iran in compagnia di Annemarie Schwarzenbach. Al termine del loro itinerario, la Maillart scrive un libro che in italiano \u00e8 tradotto con il titolo\" La via crudele. Due donne in viaggio dall'Europa a Kabul\" (EDT, Torino, 2001) e dove la Schwarzenbach \u00e8 descritta con lo pseudonimo Christina.\nI diari, i filmati e le fotografie realizzate dalla Maillart in questo celebre viaggio sono alla base del film di montaggio \"Ella Maillart - Double Journey\" di Mariann Lewinsky e Antonio Bigini."}
{"id": "1390140", "revid": "1776051", "url": "https://it.wikipedia.org/wiki?curid=1390140", "title": "Curte\u0219ti", "text": "Curte\u0219ti \u00e8 un comune della Romania di 4.613 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 5 villaggi: Agafton, B\u0103iceni, Curte\u0219ti, Hudum, M\u0103n\u0103stirea Doamnei."}
{"id": "1390144", "revid": "1543377", "url": "https://it.wikipedia.org/wiki?curid=1390144", "title": "Lingua dei segni neozelandese", "text": "La lingua dei segni neozelandese o NZSL (in m\u0101ori Te Reo Rotarota) \u00e8 una lingua dei segni utilizzata in Nuova Zelanda.\nDistribuzione geografica.\nSecondo i dati del censimento neozelandese del 2006, le persone in grado di utilizzare la lingua dei segni neozelandese sono 24.090.\nLingua ufficiale.\nLa lingua dei segni neozelandese \u00e8 lingua ufficiale della Nuova Zelanda.\nStoria.\nLa lingua dei segni neozelandesi si \u00e8 sviluppata nelle comunit\u00e0 dei sordi in Nuova Zelanda a partire dal XIX secolo. La lingua segnica attuale \u00e8 affine alla lingua dei segni britannica e alla lingua dei segni australiana."}
{"id": "1390150", "revid": "1776051", "url": "https://it.wikipedia.org/wiki?curid=1390150", "title": "Dersca", "text": "Dersca \u00e8 un comune della Romania di 3.216 abitanti, ubicato nel distretto di Boto\u0219ani, nella regione storica della Moldavia.\nNel 2003 si sono staccati da Dersca i villaggi di Lozna e Str\u0103teni, andati a formare il comune di Lozna.\nCuriosit\u00e0.\nNegli ultimi 10, 15 anni Dersca ha visto un grande spopolamento dato dalla migrazione degli abitanti in paesi come: Italia, Spagna, Inghilterra e altri. La maggior parte di queste persone oggi risiedono stabilmente nei paesi sopra citati."}
{"id": "1390156", "revid": "284225", "url": "https://it.wikipedia.org/wiki?curid=1390156", "title": "Teoria dell'interpretazione a molti mondi", "text": ""}
{"id": "1390165", "revid": "110157", "url": "https://it.wikipedia.org/wiki?curid=1390165", "title": "D\u00e2ngeni", "text": "D\u00e2ngeni \u00e8 un comune della Romania di 3.115 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: D\u00e2ngeni, Hulub, Iacobeni, Strahotin.\nD\u00e2ngeni ha dato i natali al pittore Petre H\u00e2rtopeanu (1913-2001)."}
{"id": "1390171", "revid": "287204", "url": "https://it.wikipedia.org/wiki?curid=1390171", "title": "Dangeni", "text": ""}
{"id": "1390181", "revid": "287204", "url": "https://it.wikipedia.org/wiki?curid=1390181", "title": "Curtesti", "text": ""}
{"id": "1390194", "revid": "767487", "url": "https://it.wikipedia.org/wiki?curid=1390194", "title": "Stolnici", "text": "Stolnici \u00e8 un comune della Romania di 3.623 abitanti, ubicato nel distretto di teleorman, nella regione storica della Muntenia.\nIl comune era formato fino al 1968 dall'unione di 3 villaggi: Stolnici, Izb\u0103\u0219e\u0219ti, Vl\u0103\u0219cu\u021ba; nel 1968 sono entrati a far parte del comune anche i villaggi di F\u00eelfani, Cotmeana e Cochine\u0219ti, gi\u00e0 componenti il comune di F\u00eelfani, soppresso."}
{"id": "1390195", "revid": "709565", "url": "https://it.wikipedia.org/wiki?curid=1390195", "title": "Hard Boiled (fumetto)", "text": "Hard Boiled \u00e8 una miniserie a fumetti di 3 numeri scritta da Frank Miller e disegnata da Geof Darrow. \u00c8 stata pubblicata dalla Dark Horse nel 1990, poi ristampata in volume nel 1993.\nLa storia.\nIl fumetto \u00e8 ispirato al racconto \"Le formiche elettriche\" di Philip K. Dick."}
{"id": "1390196", "revid": "1305772", "url": "https://it.wikipedia.org/wiki?curid=1390196", "title": "\u0218uici", "text": "\u0218uici \u00e8 un comune della Romania di 2.724 abitanti, ubicato nel distretto di Arge\u0219, nella regione storica della Muntenia."}
{"id": "1390197", "revid": "287204", "url": "https://it.wikipedia.org/wiki?curid=1390197", "title": "Suici", "text": ""}
{"id": "1390200", "revid": "74173", "url": "https://it.wikipedia.org/wiki?curid=1390200", "title": "Regno di Montenegro", "text": ""}
{"id": "1390201", "revid": "17654", "url": "https://it.wikipedia.org/wiki?curid=1390201", "title": "Lingua dei segni nuovazelandese", "text": ""}
{"id": "1390208", "revid": "481349", "url": "https://it.wikipedia.org/wiki?curid=1390208", "title": "Hard boiled (disambigua)", "text": ""}
{"id": "1390210", "revid": "3115", "url": "https://it.wikipedia.org/wiki?curid=1390210", "title": "Emmanuel III Delly", "text": "Fu creato cardinale da Benedetto XVI il 24 novembre 2007, divenendo cos\u00ec il secondo vescovo iracheno a ricevere la porpora dopo Ignace Gabriel I Tappouni, patriarca della Chiesa cattolica sira.\nBiografia.\n\u00c8 nato a Telkaif, nell'arcieparchia di Mosul dei Caldei ed \u00e8 stato battezzato il 6 ottobre 1927 dello stesso anno.\n\u00c8 laureato in sacra teologia alla Pontificia Universit\u00e0 Urbaniana e in diritto canonico alla Pontificia Universit\u00e0 Lateranense ed \u00e8 licenziato in filosofia all'Urbaniana. Ordinato sacerdote il 21 dicembre 1952 dal cardinale Pietro Fumasoni Biondi a Roma, nel Pontificio Collegio Urbano di Propaganda Fide, \u00e8 rientrato a Baghdad come segretario del patriarca il 30 dicembre 1960.\n\u00c8 stato eletto alla sede vescovile titolare di Paleopoli di Asia il 7 dicembre 1962 con l'incarico di ausiliare del patriarca Paul II Cheikho. Giovanni XXIII lo ha confermato il 26 dicembre 1962. Ha ricevuto l'ordinazione episcopale il 19 aprile 1963. Da quell'anno, come vescovo, \u00e8 divenuto membro del Concilio Vaticano II, al quale aveva partecipato in precedenza come perito.\nIl 6 maggio 1967 \u00e8 stato promosso alla sede arcivescovile titolare di Kaskar mantenendo l'incarico di ausiliare del patriarca di Babilonia dei Caldei fino al 24 ottobre 2002, quando rinuncia per raggiunti limiti di et\u00e0.\n\u00c8 stato consultore della commissione di revisione del Codice di diritto canonico orientale e della commissione per i rapporti con l'Islam del Segretariato per i non cristiani (ora Pontificio Consiglio per il Dialogo interreligioso).\nAlla morte del patriarca Rafael I Bidawid, fu convocato il sinodo della Chiesa cattolica caldea a Baghdad dal 20 agosto al 3 settembre 2003, che non riusc\u00ec tuttavia ad eleggere il nuovo patriarca. La Santa Sede allora convoc\u00f2 un nuovo sinodo a Roma per i primi giorni di dicembre dello stesso anno.\nIl 3 dicembre 2003 \u00e8 stato eletto dai vescovi caldei patriarca di Babilonia, un ruolo particolarmente importante e delicato nel drammatico momento storico attraversato dal suo paese: nel mese di marzo di quell'anno, infatti, nell'Iraq era stata scatenata la guerra. In quelle circostanze, il 2 e il 3 dicembre papa Giovanni Paolo II ha convocato il Sinodo dei Vescovi della Chiesa caldea nel Palazzo apostolico. Al termine dell'incontro - presieduto dal cardinale Ignace Moussa I Daoud, allora prefetto della Congregazione per le Chiese Orientali - i padri caldei, in un clima di serenit\u00e0 e di concordia, hanno scelto il loro patriarca, che ha preso il nome di Emmanuel III Delly. Seguendo i canoni, lo stesso 3 dicembre egli ha chiesto ed ottenuto dal Papa l\"'ecclesiastica communio\". Nell'occasione il patriarca, divenuto ipso facto presidente dell'assemblea dei vescovi cattolici iracheni, ha voluto ribadire la fedelt\u00e0 della Chiesa caldea al successore di Pietro e assicurare il suo personale impegno nel cammino verso l'unit\u00e0 della Chiesa, pur nella complessa situazione in cui si trovava e si trovano tuttora il Vicino Oriente e l'Iraq in particolare. Il 21 dicembre, a Baghdad, \u00e8 avvenuta la solenne intronizzazione nella pro cattedrale patriarcale di San Giuseppe.\nIl suo ministero si \u00e8 svolto tra numerose difficolt\u00e0. Nell'agosto 2004 ha vissuto la dolorosa esperienza degli attacchi ai luoghi di culto di Baghdad e di Mosul. Nell'ottobre 2005 ha partecipato all'XI Assemblea generale ordinaria del Sinodo dei Vescovi ed ha tenuto un intervento su liturgia e devozione dei caldei, nel corso della VII congregazione generale.\nDall'8 al 12 novembre 2005 ha presieduto a Roma il Sinodo speciale dei vescovi caldei, al termine del quale c'\u00e8 stata l'udienza di Benedetto XVI. Nel salutare il Papa, il patriarca ha motivato la scelta della sede romana con la \u00abtragica situazione che attraversa il nostro martoriato Paese, dove \u00e8 nato il nostro padre Abramo, a Ur dei Caldei\u00bb.\nAgli inizi dell'aprile 2006, insieme con tutti i vescovi iracheni, ha rivolto un appello ai fedeli, ai credenti e agli uomini di buona volont\u00e0, affinch\u00e9 nei giorni 2 e 4 si unissero nella preghiera e nel digiuno per chiedere a Dio il dono della pace e della concordia in Iraq e nel mondo intero. Benedetto XVI ha invitato tutti ad aderire all'iniziativa dei fratelli \u00abdi quel martoriato Paese\u00bb.\nA fine settembre 2006, durante un incontro con il Papa, ha riferito sugli enormi problemi che si trova ad affrontare quotidianamente tutta la popolazione dell'Iraq, dove cristiani e musulmani vivono insieme da quattordici secoli come figli della stessa terra.\nIl 19 dicembre 2012 papa Benedetto XVI ha accolto la sua rinuncia al governo pastorale della Chiesa Caldea.\n\u00c8 stato membro della Congregazione per le Chiese Orientali.\n\u00c8 morto l'8 aprile 2014, in un ospedale di San Diego, all'et\u00e0 di 86 anni.\nLe esequie si sono tenute nella cattedrale cattolica caldea di San Pietro a San Diego e poi in quella di Detroit. \u00c8 sepolto nell'Holy Sepulchre Cemetery a Southfield.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1390220", "revid": "110157", "url": "https://it.wikipedia.org/wiki?curid=1390220", "title": "Dim\u0103cheni", "text": "Dim\u0103cheni \u00e8 un comune della Romania di 1.452 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Dim\u0103cheni, Mateieni, Recia-Verbia.\nDim\u0103cheni \u00e8 divenuto comune autonomo nel 2004, staccandosi dal comune di Corl\u0103teni."}
{"id": "1390229", "revid": "287204", "url": "https://it.wikipedia.org/wiki?curid=1390229", "title": "Dimacheni", "text": ""}
{"id": "1390230", "revid": "339392", "url": "https://it.wikipedia.org/wiki?curid=1390230", "title": "Pseudo-Apollodoro", "text": ""}
{"id": "1390252", "revid": "767487", "url": "https://it.wikipedia.org/wiki?curid=1390252", "title": "Dob\u00e2rceni", "text": "Dob\u00e2rceni \u00e8 un comune della Romania di 2.867 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: Bivolari, Br\u0103teni, Ci\u0219m\u0103ne\u0219ti, Dob\u00e2rceni, Livada, Murgu\u021ba."}
{"id": "1390253", "revid": "298229", "url": "https://it.wikipedia.org/wiki?curid=1390253", "title": "Campionati del mondo di mezza maratona", "text": "I Campionati del mondo di mezza maratona (nome ufficiale in inglese \"World Athletics Half Marathon Championships\") sono una competizione internazionale di mezza maratona organizzata dalla World Athletics.\nConsiste in una gara maschile ed una femminile, entrambe sulla distanza di 21,097\u00a0km. Le gare si tengono su strade pubbliche, chiuse al traffico per l'occasione.\nLa manifestazione, la cui prima edizione si \u00e8 tenuta a Newcastle upon Tyne nel 1992, ha avuto cadenza annuale sino al 2010, per poi adottarne una biennale, svolgendosi negli anni pari. Nelle edizioni del 2006 e 2007 l'evento \u00e8 stato denominato Campionati del mondo di corsa su strada (nome ufficiale in inglese \"IAAF World Road Running Championships\"), per tornare al suo nome originale a partire dal 2008."}
{"id": "1390254", "revid": "599013", "url": "https://it.wikipedia.org/wiki?curid=1390254", "title": "Suseni", "text": "Il toponimo Suseni pu\u00f2 riferirsi a diverse localit\u00e0 della Romania:"}
{"id": "1390261", "revid": "181846", "url": "https://it.wikipedia.org/wiki?curid=1390261", "title": "Dorbaceni", "text": ""}
{"id": "1390286", "revid": "110157", "url": "https://it.wikipedia.org/wiki?curid=1390286", "title": "Dr\u0103gu\u0219eni (Boto\u0219ani)", "text": "Dr\u0103gu\u0219eni \u00e8 un comune della Romania di 2.769 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Dr\u0103gu\u0219eni, Podriga, Sarata-Dr\u0103gu\u0219eni."}
{"id": "1390287", "revid": "96146", "url": "https://it.wikipedia.org/wiki?curid=1390287", "title": "Parit\u00e0 (fisica)", "text": "In fisica, per parit\u00e0 si intende la propriet\u00e0 di un fenomeno di ripetersi immutato dopo un'inversione delle coordinate spaziali.\nQuando ci\u00f2 avviene si dice che la parit\u00e0 si conserva, non si conserva in caso contrario. Quest'ultima possibilit\u00e0 fu a lungo trascurata poich\u00e9 dalla meccanica classica si pensava che tutte le forze fondamentali conservassero la parit\u00e0. In realt\u00e0 essa si conserva per l'elettromagnetismo, l'interazione gravitazionale e l'interazione forte, ma non per le interazioni deboli.\nDescrizione geometrica.\nUn'inversione (o trasformazione) di parit\u00e0 vuol dire cambiare di segno simultaneamente alle tre coordinate spaziali:\nUna rappresentazione tramite matrice 3\u00d73 di P avr\u00e0 determinante uguale a -1, e dunque non si pu\u00f2 ridurre ad una rotazione. Nel piano la parit\u00e0 \"non\" equivale ad una rotazione di 180\u00b0. Infatti il determinante della matrice P dev'essere -1, cosa che non accade per una rotazione in 2-D. In tal caso una trasformazione di parit\u00e0 scambia il segno di x o y, non entrambi.\nEffetto dell'inversione delle coordinate spaziali in alcune grandezze della fisica classica.\nConservano.\nAlcune grandezze classiche che sono invarianti per inversione delle coordinate spaziali:\nNon conservano.\nAlcune grandezze classiche che cambiano segno per inversione spaziale:\nParit\u00e0 in meccanica quantistica.\nIn meccanica quantistica le trasformazioni spazio-tempo agiscono su uno stato quantico.\nL'operatore parit\u00e0 P, \u00e8 un operatore lineare agente su uno stato \u03c8 tale che:\nSi deve avere formula_28, perch\u00e9 la fase generale di uno stato non \u00e8 osservabile e l'operatore P2, che inverte due volte la parit\u00e0 di uno stato, lascia invariante lo spazio-tempo. \u00c8 quindi una simmetria interna che ruota i suoi autovettori di una fase ei\u00a0\u03c6. Se P2 \u00e8 un elemento di un gruppo di simmetria continuo U(1), con fase di rotazione ei\u00a0Q, allora e-i\u00a0Q/2 fa parte di U(1) ed \u00e8 anch'esso una simmetria.\nIn particolare possiamo definire\nche \u00e8 ancora una simmetria e dunque siamo liberi di chiamare P' invece di P il nostro operatore di parit\u00e0. Attenzione per\u00f2 che P'2=1 e cio\u00e8 P' ha autovalori \u00b11.\nAd ogni modo, quando non esiste nessun gruppo di simmetria, le trasformazioni di parit\u00e0 hanno autovalori con fase diversa da \u00b11.\nViolazione della parit\u00e0.\nIl Modello Standard include la violazione della parit\u00e0 esprimendo la forza debole come una interazione asimmetrica di scala. Solo particelle levogire e antiparticelle destrogire partecipano a tale interazione. Ci\u00f2 implica che la parit\u00e0 non \u00e8 simmetrica per il nostro universo, a meno che non esista una zona della materia oscura in cui la parit\u00e0 sia violata in maniera opposta.\nLa scoperta della violazione di parit\u00e0 fu suggerita diverse volte prima che ve ne fosse un'evidenza sperimentale. Ma una attenta analisi teorica del fenomeno si ebbe soltanto nei primi anni cinquanta da parte di Tsung Dao Lee e Chen Ning Yang, due fisici di origine cinese allievi di Fermi all'Universit\u00e0 di Chicago.\nEssi mostrarono che mentre la conservazione della parit\u00e0 era stata verificata nei decadimenti per interazione forte o elettromagnetica, non era ancora provata nell'interazione debole.\nProposero quindi diversi possibili esperimenti di verifica, ma molti li ignorarono. Tuttavia, Lee convinse la sua collega alla Columbia University, Chien-Shiung Wu a compiere un test sul decadimento dei raggi beta. Wu aveva bisogno di apparecchiature criogeniche e tecnici, perci\u00f2 l'esperimento si svolse al National Bureau of Standards.\nCos\u00ec nell'inverno tra il 1956 e il 1957 Wu, E. Ambler, R. W. Hayward, D. D. Hoppes, e R. P. Hudson effettuarono il cosiddetto esperimento di Wu, trovando una chiara violazione della parit\u00e0 nel decadimento beta del cobalto-60.\nMentre si compivano delle controprove sperimentali, Wu inform\u00f2 i suoi colleghi alla Columbia dei risultati ottenuti. Tre di loro, Richard Garwin, Leon Max Lederman, e R. Weinrich modificarono un ciclotrone che avevano in laboratorio, per verificare immediatamente lo stesso fenomeno. E in effetti notarono che se si inverte lo spin dei nuclei si inverte anche la direzione privilegiata di emissione degli elettroni.\nEssi ritardarono la pubblicazione del loro risultato finch\u00e9 anche il team di Wu non fu pronto, e i due articoli apparvero uno dopo l'altro.\nDopo questi eventi, si scopr\u00ec che un esperimento del 1928 riportava in realt\u00e0 una violazione della parit\u00e0 nei decadimenti deboli, ma poich\u00e9 i concetti teorici utili a spiegarla non erano ancora stati elaborati, la scoperta rimase sconosciuta a gran parte della comunit\u00e0 scientifica.\nLa scoperta della violazione di parit\u00e0 spieg\u00f2 immediatamente il cosiddetto puzzle \u03c4\u2013\u03b8 nella fisica del kaone.\nParit\u00e0 intrinseca degli adroni.\nAd ogni particella si pu\u00f2 assegnare una parit\u00e0 intrinseca fin quando viene conservata.\nSebbene ci\u00f2 non avvenga nelle interazioni deboli, si pu\u00f2 ancora assegnare una parit\u00e0 ad ogni adrone esaminando la reazione di interazione forte che lo produce, oppure attraverso decadimenti che non coinvolgono la forza debole, come per esempio\nI bosoni vengono tradizionalmente suddivisi in base alla loro parit\u00e0 in: bosoni pseudoscalari, bosoni vettore e bosoni vettori assiali.\nL'esperimento di Garwin, Lederman e Weinrich.\nQuando Wu inform\u00f2 la Columbia University dei risultati che aveva ottenuto, nel gennaio del 1957, Lederman chiam\u00f2 il collega Garwin e gli propose un esperimento per verificare la violazione della parit\u00e0 nel decadimento del mesone \u03c0. La sera stessa i due corsero nei laboratori dell'universit\u00e0 e trovarono un ciclotrone sul quale uno studente, Weinrich, stava svolgendo la tesi. Cos\u00ec i due fisici iniziarono a smontare l'apparecchio per adattarlo all'idea che volevano realizzare.\n\u00c8 famoso il primo tentativo in cui per stringere i tempi si usarono strumenti di fortuna. Un barattolo di caff\u00e8 reggeva un'asse di legno, sulla quale poggiava un cilindro di plastica ricavato da una bottiglia di succo d'arancia. Una lattina di Coca-Cola si trasform\u00f2 in un contatore di elettroni; il tutto era tenuto insieme con del normalissimo scotch.\nLa prima prova, alle 2.00 del mattino, mostr\u00f2 effettivamente la violazione di parit\u00e0 nel decadimento beta del Cobalto-60. Subito dopo, per\u00f2, il cilindro di plastica, su cui erano avvolte delle spire metalliche per generare il campo magnetico, si fuse.\nI due passarono tutta la notte a sistemare l'esperimento e alle 6.00 erano pronti a chiamare i colleghi per assistere al fenomeno."}
{"id": "1390296", "revid": "767487", "url": "https://it.wikipedia.org/wiki?curid=1390296", "title": "Suseni (Arge\u0219)", "text": "Suseni \u00e8 un comune della Romania di 3.149 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 9 villaggi: Burde\u0219ti, Cer\u0219ani, Chirib, G\u0103le\u0219e\u0219ti, P\u0103dureni, \u0218tef\u0103ne\u0219ti, Str\u00e2mbeni, Suseni, \u021au\u021bule\u0219ti."}
{"id": "1390298", "revid": "125319500", "url": "https://it.wikipedia.org/wiki?curid=1390298", "title": "Georges Descri\u00e8res", "text": "Biografia.\nSi form\u00f2 al Conservatorio di Bordeaux e al Conservatoire national sup\u00e9rieur d'art dramatique di Parigi, frequentando i corsi di Denis d'In\u00e8s e Georges Le Roy.\nIl suo debutto nel mondo del cinema risale al 1954 con un piccolo ruolo nel film \"L'uomo e il diavolo\" di Claude Autant-Lara. Recit\u00f2 poi al fianco di Brigitte Bardot in \"Sexy girl\" (1958) e interpret\u00f2 il ruolo del Conte d'Almaviva ne \"Le Mariage de Figaro\", sotto la direzione di Jean Meyer (1959).\nNegli anni sessanta fu interprete accanto ad Anna Karina del film \"O questa sera o mai\" (1961) di Michel Deville e leg\u00f2 il suo nome al genere cappa e spada interpretando una versione televisiva de \"I tre moschettieri\" nel 1959 e una cinematografica due anni pi\u00f9 tardi per la regia di Bernard Borderie: ne \"I tre moschettieri\" (1961) recit\u00f2 nel ruolo di Athos, cos\u00ec come nel successivo \"La vendetta dei moschettieri\", girato nello stesso anno; nel 1978 Descri\u00e8res interpreter\u00e0 anche Richelieu nella miniserie televisiva \"Ce diable d'homme\". Apparve poi accanto a Audrey Hepburn in \"Due per la strada\" (1967) di Stanley Donen.\nNel 1971 interpret\u00f2 il ruolo di Luigi XVIII di Francia, per la serie televisiva \"Schulmeister - Espion de l'Empereur\", nell'episodio n. 4, \"Au pays de l'eau tranquille\".\nIl ruolo che per\u00f2 pi\u00f9 di ogni altro ha contribuito a renderlo famoso, \u00e8 quello dell'elegante ladro gentiluomo Arsenio Lupin nell'omonima serie televisiva, diffusa in Italia sul secondo canale nazionale dal 1971 al 1974. Dopo il grande successo nei panni dell'ironico, astuto e galante Lupin, Descri\u00e8res fu protagonista nel ruolo di Sam Kramer in un'altra fortunata serie di telefilm giallo-rosa francese \"Sam e Sally\", a fianco di Corinne Le Poulain prima e di Nicole Calfan poi, antesignana del successivo e pi\u00f9 celebre \"Cuore e batticuore\".\nNel 1987 interpret\u00f2 il ruolo di Alexandre, padre di Alice (Claude Jade) e patrigno di Charles (Ren\u00e9 F\u00e9ret) in \"L'Homme qui n'\u00e9tait pas l\u00e0\", diretto dallo stesso F\u00e9ret. Per la direzione di Georges Lautner interpret\u00f2 un attore nel film \"Le Com\u00e9dien\" (1996).\nMembro della Com\u00e9die-Fran\u00e7aise dal 1955 al 1985, con la prestigiosa compagnia Descri\u00e8res realizz\u00f2 numerose pi\u00e8ces teatrali, interpretando decine di ruoli di primo piano. Tra le pi\u00f9 famose si ricordano \"De doux dingues\", dalla collezione \"Au th\u00e9\u00e2tre ce soir\", trasmesse alla televisione.\nSpos\u00f2 l'attrice Genevi\u00e8ve Brunet dalla quale ha avuto due figlie: Sylvia Berg\u00e9, apprezzata attrice, e Sophie Berg\u00e9. Dopo essersi separato si \u00e8 risposato, ritirandosi dalle scene per andare a vivere nel sud della Francia, presso Grasse, di cui fu il direttore del conservatorio a met\u00e0 degli anni novanta.\nNel gennaio del 2004 venne nominato ufficiale della Legion d'Onore dall'allora Presidente della Repubblica francese Jacques Chirac, e nel maggio 2011 ne divenne Grand'Ufficiale.\nMalato da tempo, \u00e8 deceduto a Le Cannet il 19 ottobre 2013."}
{"id": "1390300", "revid": "833108", "url": "https://it.wikipedia.org/wiki?curid=1390300", "title": "Rivabella (Gallipoli)", "text": "Rivabella \u00e8 una localit\u00e0 balneare frazione del comune di Gallipoli in Provincia di Lecce. \nSituata tra Gallipoli e Lido Conchiglie, la localit\u00e0 \u00e8 abitata prevalentemente d'estate e costituisce un importante luogo della \"movida\" nel periodo estivo. Il centro ospita da circa 15 anni una piccola cittadella commerciale estiva.\nEconomia.\nTurismo.\nRivabella si \u00e8 sviluppata soprattutto dalla fine degli anni settanta con precisi connotati residenziali e turistici. Prima del suo sviluppo la localit\u00e0 era detta Ponticello, in virt\u00f9 di un ponticello costruito al di sotto della strada litoranea per consentire il deflusso delle acque piovane di un canale.\nSito archeologico romano.\nSulla spiaggia di Rivabella sono state rinvenute alcune sepolture del neolitico e i resti di una villa romana.\nTorre Sabea.\nTorre saracena costruita nel XVI secolo per protezione dagli attacchi dal mare. La torre, a pianta quadrata, \u00e8 stata restaurata ed \u00e8 in uso come hotel."}
{"id": "1390301", "revid": "133248", "url": "https://it.wikipedia.org/wiki?curid=1390301", "title": "Dr\u0103gu\u0219eni", "text": ""}
{"id": "1390302", "revid": "287204", "url": "https://it.wikipedia.org/wiki?curid=1390302", "title": "Draguseni", "text": ""}
{"id": "1390314", "revid": "767487", "url": "https://it.wikipedia.org/wiki?curid=1390314", "title": "Teiu (Arge\u0219)", "text": "Teiu \u00e8 un comune della Romania di 1.556 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 3 villaggi: Le\u0219ile, Teiu Deal, Teiu Vale."}
{"id": "1390317", "revid": "1904508", "url": "https://it.wikipedia.org/wiki?curid=1390317", "title": "Caterina Appiano", "text": "Biografia.\nFiglia secondogenita di Gherardo Appiano, successe alla madre Paola Colonna alla morte di questa il 30 novembre 1445: questo fu possibile grazie all'intervento militare del marito, Rinaldo Orsini del ramo di Tagliacozzo, sposato nel 1440, e che gi\u00e0 aveva sostenuto con le armi la suocera. Rinaldo prese il titolo di co-signore accanto alla moglie: alla sua scomparsa (1450) la trentanovenne Caterina si trov\u00f2 del tutto indifesa ed accett\u00f2 rassegnata che lo zio Emanuele Appiano le subentrasse.\nNel 1419, insieme al fratello Jacopo, accompagn\u00f2 la madre reggente Paola Colonna desiderosa di incontrare il suo germano papa Martino V che per un anno dimor\u00f2 in Firenze. L'episodio \u00e8 stato immortalato, nel 1424 circa, dal pittore fiorentino Bicci di Lorenzo che descrisse la consacrazione della chiesa di Sant'Egidio. Caterina e Jacopo risultano molto somiglianti.\nDal matrimonio non aveva avuto figli, e gli eredi delle sue sorelle, coniugate con un Da Varano e un Pio di Savoia, non avevano n\u00e9 intenzione n\u00e9 la forza di rincorrere mire espansionistiche. Ritiratasi a Scarlino nel Palazzo del Conte, vi mor\u00ec il 19 dicembre 1451 all'et\u00e0 di cinquant'anni."}
{"id": "1390319", "revid": "1684799", "url": "https://it.wikipedia.org/wiki?curid=1390319", "title": "Apollodoro", "text": ""}
{"id": "1390320", "revid": "81195", "url": "https://it.wikipedia.org/wiki?curid=1390320", "title": "North Shore City", "text": ""}
{"id": "1390324", "revid": "80598", "url": "https://it.wikipedia.org/wiki?curid=1390324", "title": "Discografia di Francesco Guccini", "text": "La discografia di Francesco Guccini parte dal 1967, con l'uscita di \"Folk beat n. 1\", e si conclude nel 2012, con la pubblicazione dell'ultimo album, \"L'ultima Thule\", e comprende 27 album in oltre quarant'anni di carriera.\nDiscografia.\nApparizioni in compilation o in dischi di altri interpreti.\n\"Sono incluse solo le raccolte che ospitano canzoni inedite sugli LP e CD ufficiali\"\nCanzoni scritte per altri interpreti.\nIn questa sezione sono inserite le canzoni scritte da Guccini per altri artisti; alcune di esse, in seguito, sono state reincise dall'autore.\nLe cover di canzoni di Guccini.\nIn questa sezione sono state inserite alcune cover di canzoni di Guccini realizzate da altri artisti e incise anche dall'autore."}
{"id": "1390327", "revid": "767487", "url": "https://it.wikipedia.org/wiki?curid=1390327", "title": "Tigveni", "text": "Tigveni \u00e8 un comune della Romania di 3.424 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 8 villaggi: B\u0103dislava, B\u0103lile\u0219ti, B\u0103lteni, Blaju, B\u00eerse\u0219tii de Jos, B\u00eerse\u0219tii de Sus, Tigveni, Vl\u0103de\u0219ti."}
{"id": "1390328", "revid": "98077", "url": "https://it.wikipedia.org/wiki?curid=1390328", "title": "Comunalia", "text": ""}
{"id": "1390341", "revid": "2014155", "url": "https://it.wikipedia.org/wiki?curid=1390341", "title": "Carlo Federico di Sassonia-Weimar-Eisenach", "text": "Biografia.\nNato a Weimar, Carlo Federico era il figlio maggiore di Carlo Augusto di Sassonia-Weimar-Eisenach e di Luisa Augusta d'Assia-Darmstadt, figlia a sua volta del langravio Luigi IX d'Assia-Darmstadt.\nCrebbe istruito perlopi\u00f9 dalla madre, che lo indicava pubblicamente come il suo favorito, mentre il padre gli preferiva il fratello minore Bernardo. Dopo aver completato la sua formazione con il tutore Johann Gottfried Herder, il principe si dedic\u00f2 ad un Grand Tour europeo che lo port\u00f2 in Francia ed in Russia.\nNel 1804 spos\u00f2 la figlia dello zar, Maria, e da allora inizi\u00f2 di fatto a vivere alla corte di San Pietroburgo, alternando i suoi ritorni a Weimar sino al 1828 quando, alla morte del padre, venne chiamato a succedergli al trono. Proseguendo la politica incominciata da suo padre, Carlo Federico fece s\u00ec che Weimar continuasse ad essere un centro culturale tra i maggiori d'Europa, anche dopo la morte di Goethe, nel 1832. Johann Nepomuk Hummel percorse la propria carriera musicale a Weimar come \"Kapellmeister\" sino alla morte, nel 1837. Franz Liszt risiedette a Weimar nel 1848 come \"Kapellmeister\" e contribu\u00ec a rendere Weimar uno dei centri musicali pi\u00f9 importanti della Germania ottocentesca.\nA livello di riforme interne, Carlo Federico promosse nel 1821 la costituzione della prima banca di risparmio del granducato e inoltre, grazie all'influenza della moglie, promosse molte e munifiche opere di beneficenza sul territorio. Il granduca promosse largamente anche lo sviluppo dell'agricoltura, del commercio e dell'industria, unendosi allo \"Zollverein\" nel 1834 e firmando accordi commerciali con gli stati della Turingia.\nDurante il periodo rivoluzionario del 1848 venne costretto a liberalizzare ulteriormente la costituzione di stato approvata nel 1816, trovandosi con poteri sempre pi\u00f9 limitati dal governo. Tra le nuove riforme introdotte vi fu l'introduzione della libert\u00e0 di stampa.\nCarlo Federico mor\u00ec nel 1853 al castello del Belvedere di Weimar.\nMatrimonio e discendenza.\nIl 3 agosto 1804 Carlo Federico spos\u00f2 in San Pietroburgo la granduchessa Maria Pavlovna (1786 \u2013 1859), figlia del defunto zar Paolo I di Russia; da questo matrimonio nacquero:"}
{"id": "1390343", "revid": "1573940", "url": "https://it.wikipedia.org/wiki?curid=1390343", "title": "Necydalinae", "text": "Necydalinae \u00e8 una sottofamiglia di coleotteri della famiglia Cerambycidae.\nDescrizione.\nI necidalini sono caratterizzati da corpo estremamente allungato ed elitre pi\u00f9 o meno ridotte. Tali caratteristiche sono presenti anche in alcune trib\u00f9 di Cerambycinae (Molorchini, Psebiini, Hesthesini), e sono in generale comuni a molti coleotteri con elitre accorciate (stafilinidi).\nUlteriori caratteri distintivi sono l'area stridulatoria divisa, le coxe anteriori pi\u00f9 o meno globose, le tempie sviluppate, il capo prognato talvolta prolungato in rostro (generi sudamericani, tra cui \"Hephaestion\") e le forme larvali simili a quelle dei Lepturinae.\nI generi pi\u00f9 primitivi (\"Stenorhopalus\", \"Hephaestion\"), caratterizzati da elitre praticamente complete, non sono molto dissimili da certi Rhagiini (es. \"Stenocorus\"), mentre i generi pi\u00f9 evoluti (\"Necydalis\", \"Callisphyris\", \"Ulochaetes\") hanno elitre cortissime e ali pigmentate. Questi ultimi appaiono perci\u00f2 molto simili agli imenotteri icneumonidi, con i quali \u00e8 stato ipotizzato un mimetismo di tipo batesiano.\nBiologia.\nLe larve dei necidalini attaccano legno morto o marcescente di svariate latifoglie.\nDa osservazioni fatte sui \"Necydalis\" russi, la larva scava la camera ninfale appena al di sotto della scorza ma, a differenza di tutti gli altri cerambicidi si dispone con l'addome (invece che con il capo) verso l'uscita. L'adulto, una volta schiuso, deve quindi girarsi all'interno della cella per poter uscire.\nGli adulti dei Necydalini sono diurni, ma non vengono attratti che eccezionalmente dai fiori. Si possono trovare su cortecce di alberi o al volo, talvolta in pieno sole.\nDistribuzione e habitat.\nLe specie della sottofamiglia Necydalinae sono diffuse in una zona che parte dal sud dell'America meridionale (dove risiede la maggioranza dei generi), attraversa il Nord America occidentale fino a raggiungere l'Asia. Solo due specie (\"Necydali major\" e \"Necydali ulmi\") sono diffuse (e rare) in Europa.\nSistematica.\nLa sottofamiglia comprende i seguenti generi:"}
{"id": "1390361", "revid": "124735", "url": "https://it.wikipedia.org/wiki?curid=1390361", "title": "Brabantse Pijl", "text": ""}
{"id": "1390362", "revid": "1610933", "url": "https://it.wikipedia.org/wiki?curid=1390362", "title": "Adamantea", "text": "Adamantea (o Adamanthea) \u00e8 una ninfa nella mitologia greca.\nIl mito.\nSecondo il mito lei aiut\u00f2 l'infante Zeus a nascondersi da suo padre, Crono, che voleva divorarlo.\nLa profezia di Crono.\nReagendo ad una profezia di sua madre Gaia, la quale disse che uno della sua progenie lo avrebbe spodestato dalla sua suprema posizione nel pantheon, Crono ha ingoiato tutti i suoi figli appena procreati.\nRhea, la madre di Zeus e sposa di Crono cercando di salvare almeno uno dei suoi figli inganna lo sposo dandogli una pietra con le sembianze del figlio. Lui non si accorge dell'inganno mentre Zeus, viene dato alla ninfa Adamanthea che fugge.\nIl nascondiglio sicuro.\nCrono governa la terra, i cieli e i mari, e non vi \u00e8 nulla su di essi che gli possa sfuggire a lungo. Preoccupata Adamanthea riesce alla fine a trovare un nascondiglio agli occhi del supremo.\nNasconde Zeus legandolo prima con una corda presa da un albero, e in seguito tenendolo in sospeso dalla terra, dal mare e dal cielo. Diventando cos\u00ec invisibile a suo padre. In seguito sar\u00e0 proprio Zeus a detronizzare suo padre come disse la profezia.\nPareri secondari.\nAlcuni autori considerano semplicemente Adamantea un altro nome di Amaltea."}
{"id": "1390363", "revid": "37401", "url": "https://it.wikipedia.org/wiki?curid=1390363", "title": "Tarabucca", "text": ""}
{"id": "1390364", "revid": "599013", "url": "https://it.wikipedia.org/wiki?curid=1390364", "title": "Titesti", "text": "Il toponimo \u021ai\u021be\u0219ti pu\u00f2 riferirsi a diverse localit\u00e0 della Romania:"}
{"id": "1390369", "revid": "37401", "url": "https://it.wikipedia.org/wiki?curid=1390369", "title": "Doumbek", "text": ""}
{"id": "1390373", "revid": "38120", "url": "https://it.wikipedia.org/wiki?curid=1390373", "title": "Guitar Hero (disambigua)", "text": ""}
{"id": "1390377", "revid": "38120", "url": "https://it.wikipedia.org/wiki?curid=1390377", "title": "Ungheni", "text": "Il toponimo Ungheni pu\u00f2 riferirsi a diverse localit\u00e0:"}
{"id": "1390382", "revid": "1921867", "url": "https://it.wikipedia.org/wiki?curid=1390382", "title": "Guitar Hero (serie)", "text": "Guitar Hero \u00e8 una popolare serie di videogiochi musicali pubblicata dalla RedOctane e dalla Activision e da Conky VE. La serie \u00e8 divenuta famosa per l'utilizzo di una periferica a forma di chitarra, per simulare un musicista mentre suona musica rock, rappresentata sullo schermo da note colorate che corrispondono a dei pulsanti posti sul manico della chitarra. I videogiochi supportano sia la modalit\u00e0 singola sia le modalit\u00e0 cooperativa, oltre che la vera e propria competizione tra due sfidanti. La serie ha utilizzato delle popolari canzoni rock/punk/metal, proponendo inizialmente quasi esclusivamente cover per poi passare ad un numero via via sempre pi\u00f9 alto di brani originali fino ad arrivare a tracklist interamente composte da brani originali come avviene negli ultimi capitoli della serie.\nLa serie \u00e8 stata sviluppata dalla Harmonix Music Systems dal 2005 al 2007, dopodich\u00e9 il team di sviluppo ha siglato un accordo con MTV Games e ha lasciato il franchise in mano a Neversoft per mettersi a sviluppare il diretto concorrente, ovvero la serie di Rock Band. Neversoft ha portato il brand su tutte le piattaforme possibili, compreso il portatile Nintendo DS grazie ad una apposita periferica aggiuntiva.\nIl videogioco ad agosto 2009 ha venduto pi\u00f9 di 35 milioni di copie totalizzando pi\u00f9 di un miliardo di dollari di fatturato. Nel febbraio del 2011 il produttore ha deciso di sospendere lo sviluppo di videogiochi legati alla serie per via del ridotto interesse del pubblico sui giochi musicali.\nStoria.\nSviluppo Harmonix (2005-2007).\nL'originale \"Guitar Hero\" fu pubblicato su PlayStation 2 nel novembre 2005 e fu sviluppato dalla Harmonix. La Harmonix era precedentemente conosciuta per aver collaborato in giochi musicali come \"FreQuency\" e \"Amplitude\" per la PlayStation 2, entrambi i quali furono elogiati poich\u00e9 permettevano ai giocatori di suonare e creare musica utilizzando il DualShock controller come se fosse un vero strumento musicale.\n\"Guitar Hero\" (il primo videogioco della serie) si differenziava da ci\u00f2, e non si avvaleva dell'utilizzo del controller DualShock, bens\u00ec di una periferica a forma di chitarra, riproduzione della Gibson SG. Utilizzare questa innovativa periferica permetteva al giocatore di simulare a tutti gli effetti un vero chitarrista, utilizzando 5 tasti colorati come note, e una \"strum bar\" invece che le 6 corde di una vera chitarra. Il videogioco vinse numerosi premi per la sua innovativit\u00e0 e per la sua colonna sonora, che comprendeva 47 canzoni rock giocabili, molte delle quali erano cover di canzoni molto famose dal 1960 fino ad oggi.\nLa popolarit\u00e0 della serie increment\u00f2 notevolmente con la pubblicazione di \"Guitar Hero II\" per la PlayStation 2 nel 2006. Grazie alle caratteristiche implementate, miglioramenti nel comparto multiplayer e ben 64 canzoni, divenne il quinto videogame pi\u00f9 venduto del 2006. La versione PlayStation 2 del gioco fu venduta sia separatamente sia in bundle con un controller Gibson SG rosso. \"Guitar Hero II\" fu pi\u00f9 tardi pubblicato per la Xbox 360 nell'aprile 2007 con un esclusivo controller a forma di Gibson Explorer e con 10 canzoni aggiuntive, oltre ad altre caratteristiche aggiuntive.\nSia la RedOctane sia la Harmonix furono soggette a cambiamenti nel 2006. La RedOctane fu comprata dalla Activision in giugno e fu annunciato a settembre che la Harmonix sarebbe stata comprata dalla MTV Networks. Come risultato da queste due annessioni, la Harmonix non svilupper\u00e0 videogiochi futuri della serie \"Guitar Hero\". Invece, lo sviluppo dei nuovi titoli della serie andr\u00e0 alla Neversoft, una sottoposta della Activision conosciuta per lo sviluppo della serie di Tony Hawk.\nNel 2007 \u00e8 stato rivelato che la Harmonix stava lavorando su un titolo musicale simile a \"Guitar Hero\" chiamato \"Rock Band\". Questo titolo sfrutta la popolarit\u00e0 della serie \"Guitar Hero\" implementando oltre alla chitarra anche la batteria e il microfono, in modo da riprodurre un gruppo musicale vero e proprio. L'ultimo videogioco della serie \"Guitar Hero\" ad essere stato sviluppato dalla Harmonix \u00e8 stato \" per la PlayStation 2, pubblicato nel luglio 2007.\nSviluppo Neversoft (2007-2010).\n\" venne pubblicato nel novembre 2007 per le console PlayStation 2, PlayStation 3, Xbox 360, e Wii nonch\u00e9 per PC e Mac, e fu il primo della serie a includere un controller wireless in bundle con il gioco. Il titolo ottenne un buon successo dal punto di vista delle vendite grazie all'immenso \"battage\" pubblicitario di Activision e grazie alla risonanza che ottenne il brano dei Dragonforce \"Through the Fire and Flames\" per l'alto coefficiente di difficolt\u00e0; il gioco attir\u00f2 tuttavia anche il malcontento dei fan di vecchia data per colpa di partiture di tasti mal fatte e controller poco precisi.\nNeversoft decise cos\u00ec di provare a tornare maggiormente competitiva e decise di realizzare un'espansione dedicata ad un gruppo particolare e la scelta ricadde sugli Aerosmith; nell'estate 2008 il gruppo pot\u00e9 vedere lanciato sul mercato un titolo di questa serie a loro dedicato, con tanto di chitarre, luoghi e personaggi che ripercorressero la loro storia. Contemporaneamente viene pubblicato anche il pluri-rinviato capitolo pensato appositamente per Nintendo DS, ovvero .\nNel frattempo, per\u00f2, la Harmonix realizz\u00f2 e lanci\u00f2 sul mercato \"Rock Band\", videogioco musicale che riprendeva le meccaniche della serie di Guitar Hero e le applicava anche ad altre periferiche con l'intento di simulare una band completa (c'era il microfono per la voce, un controller-batteria per la batteria e ovviamente con i controller-chitarra si faceva chitarra e basso). Il successo in America fu consistente ma una scriteriata politica di gestione per il suolo europeo fu in grado di compromettere del tutto il lancio del gioco e di far s\u00ec che in zone come l'Italia il titolo vendesse pochissimo. Gli sviluppatori di Activision, cogliendo la palla al balzo, realizzarono il quarto capitolo con tutti gli strumenti con l'intento di riprendersi il trono perduto (almeno in America) inserendo la caratteristica che i fan aspettavano da pi\u00f9 tempo: l'editor di canzoni. Purtroppo il fatto che venissero generati dei semplici file midi ha smorzato l'entusiasmo di quest'ultima feature.\nIn tempi pi\u00f9 recenti la serie \u00e8 riuscita a trovare nuova linfa grazie all'espansione dedicata ai Metallica, che implementava nuove caratteristiche nel gameplay di gioco, grazie all'espansione \"\", la quale ripropone 48 brani dei primi capitoli della serie stavolta con la possibilit\u00e0 di suonarle con tutti e 4 gli strumenti e infine con \"Guitar Hero 5\", il quale introduceva nuove modalit\u00e0 di gioco e la possibilit\u00e0 di condividere le canzoni con gli altri capitoli della saga.\nNonostante il suo sviluppo fosse cominciato prima dello stesso Guitar Hero 5, l'espansione monotematica dedicata ai Van Halen vedr\u00e0 la pubblicazione solo tra alcuni mesi, addirittura in tempi successivi all'uscita di \"Band Hero\", titolo \"gemello\" ma maggiormente votato alla musica \"da classifica\".\nNel settembre 2010 \u00e8 la volta dell sesto capitolo della serie, \"\", che dopo la pubblicazione ha visto la chiusura della divisione di \"Neversoft\" dedicata allo sviluppo della serie\nCaratteristiche.\nIl nucleo del gameplay della serie \"Guitar Hero\" \u00e8 un rhythm game simile ai precedenti giochi sviluppati dalla Harmonix come \"FreQuency\" e \"Amplitude\". Il controller a forma di chitarra \u00e8 fortemente raccomandato per giocare, bench\u00e9 sia possibile utilizzare anche il normale controller della console.\nUna manico esteso di chitarra \u00e8 mostrato verticalmente sullo schermo (i tasti sono orizzontali) e durante lo svolgimento della canzone, dei pulsanti colorati indicanti le note viaggiano sotto lo schermo a tempo con la musica; il colore delle note e la loro posizione indicano quale dei 5 tasti colorati presenti sul controller bisogna premere. Appena le note raggiungono i bottoni, il giocatore deve premere le note indicate premendo i pulsanti relativi e abbassando la strumming bar in modo da ottenere punti. Successo o fallimento determineranno sullo schermo il cambiamento del Rock Meter, che mostra quanto il giocatore stia giocando bene (caratterizzato dai colori rosso, giallo e verde). Se il Rock Meter va sotto la sezione rossa, la canzone termina automaticamente, con il giocatore che viene cacciato dal palco dal pubblico. Se le note vengono prese in modo esatto, il giocatore aumenta in questo modo il punteggio, e se si riesce a colpire una lunga serie di note consecutiva, il punteggio aumenta considerevolmente incrementando il moltiplicatore di punteggio. C'\u00e8 un lasso temporale per colpire ogni nota, simile ad altri rhythm games come \"Dance Dance Revolution\", ma diversamente da questi giochi, il punteggio in \"Guitar Hero\" non \u00e8 influenzato dall'accuratezza; indipendentemente da quanto la nota viene tenuta premuta, il giocatore riceve sempre lo stesso punteggio.\nAlcuni segmenti speciali delle canzoni hanno delle note a forma di stella: colpendo con successo queste note, si riempir\u00e0 lo \"Star Power Meter\". Lo Star Power Meter pu\u00f2 anche essere riempito usando la Whammy bar (il corrispettivo del tremolo della chitarra) durante note sostenute in questi segmenti speciali. Quando lo Star Power Meter \u00e8 almeno a met\u00e0, il giocatore pu\u00f2 attivare lo \"Star Power\" premendo il tasto select del controller o momentaneamente mettendo la chitarra in posizione verticale. Quando lo Star Power \u00e8 attivo, il moltiplicatore del punteggio viene raddoppiato. Il Rock Meter cambia drasticamente quando lo Star Power \u00e8 attivo, ci\u00f2 rende pi\u00f9 facile al giocatore rimanere ad alti livelli. Dunque, lo Star Power pu\u00f2 essere strategicamente usato per suonare sezioni difficili delle canzoni che normalmente farebbero fallire il giocatore.\nLe note possono essere singole oppure a gruppi da due o da tre (un accordo). Sia le singole note sia gli accordi possono essere sostenuti, seguendo una linea colorata che segue la nota; il giocatore deve tenere premuto il bottone relativo alla nota per l'intera lunghezza della linea colorata, in modo da ottenere il massimo punteggio. Durante una nota sostenuta, il giocatore pu\u00f2 usare inoltre la whammy bar per alterare il tono della nota. Inoltre, il gioco supporta implementazioni virtuali come \"hammer-on\" e \"pull-off\", tecniche chitarristiche che sono usate per suonare con successo una veloce serie di note premendo solamente i tasti relativi, senza utilizzare la strum bar a ogni nota. Le sequenze dove non \u00e8 obbligatorio utilizzare la strum bar sono indicate sullo schermo come un contorno bianco in alto dell'indicatore, invece che nero.\nMentre la canzone va avanti, sullo sfondo \u00e8 possibile vedere il personaggio scelto dal giocatore insieme al resto della band mentre suonano in localit\u00e0 differenti, come Stonehenge. La reazione del pubblico si basa sulla performance del giocatore giudicata dal Rock Meter. \"Guitar Hero II\" implementa speciali giochi pirotecnici e altri effetti \"on-stage\" che sono sincronizzati con la musica per poter riprodurre appieno un vero concerto live.\nModalit\u00e0 di gioco.\nLa modalit\u00e0 principale di \"Guitar Hero\" \u00e8 la Carriera, nella quale il giocatore viaggia con la band tra varie arene per effettuare set da 4 a 6 canzoni. I giocatori possono scegliere il loro personaggio, la rispettiva chitarra e la localit\u00e0 dove vogliono suonare. In questo modo, si pu\u00f2 acquisire denaro utilizzabile nel negozio, dove \u00e8 possibile acquistare canzoni bonus, chitarre aggiuntive e diversi colori per esse, oltre che nuovi personaggi. La modalit\u00e0 Avvio Rapido \u00e8 il metodo pi\u00f9 veloce per suonare canzoni, permette al giocatore di scegliere la traccia e la difficolt\u00e0, selezionare il personaggio, l'arena dove suonare e la chitarra relativa. Dopo aver completato la canzone, al giocatore viene dato un punteggio e una valutazione che pu\u00f2 andare da 3 a 5 stelle, che variano in base alla qualit\u00e0 della prestazione.\nIl giocatore pu\u00f2 apprendere in modo graduale il funzionamento del gioco grazie ai 4 livelli di difficolt\u00e0. Il primo livello di difficolt\u00e0, Facile, si focalizza unicamente sui primi 3 bottoni ed \u00e8 caratterizzato da una notevole riduzione delle note da eseguire. Il livello Medio introduce gli accordi e il quarto tasto (blu), mentre il livello Difficile include il quinto tasto (arancione) e note aggiuntive. Il livello Esperto non aggiunge altri tasti, ma aggiunge altre note, e modifica alcune esistenti in modo da rendere pi\u00f9 competitivo ed appagante il gioco. Da Guitar Hero World Tour \u00e8 stato aggiunto il livello di difficolt\u00e0 Principiante, che permette di usare qualsiasi tasto per suonare le note della difficolt\u00e0 Facile, aumentando cos\u00ec la semplicit\u00e0.\nMolte delle canzoni della serie sono cover dei brani originali (per esempio, la canzone \"Free Bird viene presentata come \"resa famosa dai Lynyrd Skynyrd\"\"), tuttavia, con il passare degli episodi \u00e8 notevolmente aumentato il numero di canzoni originali, anche in virt\u00f9 dell'accordo che Activision ha stretto con il gigante dell'industria discografica Universal Records.\nImpatto culturale.\nIn aggiunta all'enorme successo commerciale e di critica, la serie di \"Guitar Hero\" ha avuto un significativo impatto, divenendo un \"fenomeno culturale\". I titoli della serie sono diventati dei popolari party game, e vengono giocati in diversi locali. Molti bar negli Stati Uniti d'America propongono \"Guitar Hero Nights\" come un'alternativa al karaoke; un bar di New York ha triplicato le sue entrate grazie a quelle notti. La popolarit\u00e0 della serie \u00e8 sbarcata anche nel mondo dello sport; il lanciatore dei Detroit Tigers Joel Zumaya si \u00e8 infortunato durante i playoff del 2006 proprio giocando a \"Guitar Hero\".\nUn recente articolo su Salon sostiene che \"Guitar Hero\" \u00e8 responsabile dell'incremento di fan dediti alla musica rock, oltre che dell'ispirazione ad essi a imparare a suonare la chitarra. L'articolo inoltre afferma che il gioco ha aiutato un chitarrista ad essere sensibile al ritmo, oltre che migliorare la sua destrezza e indipendenza della mano, necessaria per suonare lo strumento."}
{"id": "1390385", "revid": "599013", "url": "https://it.wikipedia.org/wiki?curid=1390385", "title": "Vedea", "text": "Il toponimo Vedea si pu\u00f2 riferire a diverse localit\u00e0 della Romania:"}
{"id": "1390388", "revid": "75421", "url": "https://it.wikipedia.org/wiki?curid=1390388", "title": "Eloide Treccani", "text": ""}
{"id": "1390391", "revid": "599013", "url": "https://it.wikipedia.org/wiki?curid=1390391", "title": "Vl\u0103de\u0219ti", "text": "Il toponimo Vl\u0103de\u0219ti si pu\u00f2 riferire a diverse localit\u00e0 della Romania:"}
{"id": "1390400", "revid": "287204", "url": "https://it.wikipedia.org/wiki?curid=1390400", "title": "Ashford", "text": ""}
{"id": "1390401", "revid": "599013", "url": "https://it.wikipedia.org/wiki?curid=1390401", "title": "Vulture\u0219ti", "text": "Il toponimo Vulture\u0219ti pu\u00f2 riferirsi a diverse localit\u00e0 della Romania:"}
{"id": "1390402", "revid": "11652114", "url": "https://it.wikipedia.org/wiki?curid=1390402", "title": "Richard M. Hare", "text": ""}
{"id": "1390406", "revid": "767487", "url": "https://it.wikipedia.org/wiki?curid=1390406", "title": "Face the Truth (John Norum)", "text": "Face the Truth \u00e8 il secondo disco solista di John Norum, attuale chitarrista degli Europe, edito nel 1992 dalla Shrapnel Records.\nL'album.\nL'album annovera la presenza di Glenn Hughes (ex-Deep Purple e Black Sabbath) in qualit\u00e0 di cantante e di Peter Baltes (bassista storico di Accept e Dokken) al basso elettrico; tuttavia la vera rivelazione \u00e8 la prestazione di John Norum, perfettamente a proprio agio sia nelle ovvie vesti di chitarrista e compositore che dietro al microfono in \"Night Buzz, Opium Trail\" (cover dei Thin Lizzy tratta dall'album \"Bad Reputation\"), e in duetto con Joey Tempest in \"We Will Be Strong\".\nAltra cover, stavolta tratta dal primo album del progetto Hughes/Thrall, cantata anche nell'originale dallo stesso Glenn Hughes, \u00e8 \"Still The Night\"."}
{"id": "1390409", "revid": "124937863", "url": "https://it.wikipedia.org/wiki?curid=1390409", "title": "Giorgio Holzmann", "text": "Biografia.\nAll'et\u00e0 di 13 anni entra nel MSI ma deve attendere un anno prima di potersi iscrivere al gruppo giovanile. Nel 1971, raggiunto il limite d'et\u00e0 di 14 anni, si iscrive alla Giovane Italia, e nel 1973 viene eletto segretario provinciale del Fronte della Giovent\u00f9 e nella Direzione Provinciale del MSI. Sar\u00e0, per quell'epoca, il pi\u00f9 giovane responsabile del movimento giovanile del MSI d'Italia.\nVerso la met\u00e0 degli anni settanta, nel momento pi\u00f9 duro dello scontro tra i giovani di destra e sinistra all'ombra degli anni di piombo, fu coinvolto in numerosi episodi di violenza davanti alle scuole e anche sotto casa sua dove venne brutalmente aggredito da estremisti di sinistra. Nei vari procedimenti giudiziari che seguirono quei fatti fu sempre assolto. Tuttavia quegli eventi segnarono profondamente la sua vita ed ebbero un certo peso creandogli delle iniziali difficolt\u00e0 nell'ingresso del mondo del lavoro. Dopo il servizio militare trascorso nel Corpo degli Alpini a Cuneo, Bolzano e Bassano del Grappa, inizi\u00f2 la sua carriera professionale inizialmente come rappresentante di commercio e poi come ispettore assicurativo. Nel 1981 si sposa, ma il matrimonio sar\u00e0 di breve durata e la politica prender\u00e0 nuovamente il sopravvento sulle sue priorit\u00e0 di vita.\nCarriera politica.\nNel 1985 entra per la prima volta in Consiglio Comunale a Bolzano con il Movimento Sociale Italiano e nel 1988 in quello provinciale dove verr\u00e0 riconfermato nel 1993, 1999 e nel 2003. Nel 1994 s'iscrive alla Facolt\u00e0 di Giurisprudenza dell'Universit\u00e0 di Trento dove dar\u00e0 con profitto alcuni esami, ma sar\u00e0 costretto a fermarsi perch\u00e9 gli incarichi politici saranno sempre pi\u00f9 numerosi ed impegnativi (Consigliere Provinciale e Regionale, Vice Presidente del Partito e responsabile degli Enti Locali).\nDopo la Svolta di Fiuggi \u00e8 stato nominato Presidente provinciale di Alleanza Nazionale, partito nel quale ha ricoperto anche il ruolo di coordinatore regionale e di membro dell'assemblea nazionale.\nAlle elezioni provinciali altoatesine del 1998 e del 2003 \u00e8 risultato il candidato di lingua italiana pi\u00f9 votato e nel 2003 diventa vicepresidente del Consiglio Provinciale di Bolzano. Nel 1994, nel 1999 e nel 2004 inoltre \u00e8 stato l'unico candidato del Trentino-Alto Adige di AN alle elezioni Europee.\nAlle comunali di Bolzano del 2000, Holzmann \u00e8 stato eletto in Consiglio Comunale a Bolzano ed \u00e8 risultato il candidato pi\u00f9 votato in tutti i comuni dell'Alto Adige, fra tutti i partiti. Sempre nello stesso anno promuove il referendum per restituire il nome di piazza della Vittoria a Bolzano, modificato da una delibera di giunta, e lo vince con il 65% dei voti. Nello stesso anno viene nominato dal Segretario Nazionale Gianfranco Fini, Commissario delle Federazioni di Trento e Rovereto con l'incarico di portarle a congresso e riunificarle.\n\u00c8 stato successivamente nominato, da parte del Governo Berlusconi nel 2001 nelle commissioni paritetiche dei 12 e dei 6. La \"Commissione dei Dodici\" \u00e8 una commissione \"paritetica\" istituita dallo Statuto della Regione Trentino Alto Adige per dare un parere riguardo alle Norme di attuazione dello Statuto, le quali sono emanate dal Governo con decreti legislativi.La Commissione \u00e8 composta da dodici membri di cui sei in rappresentanza dello Stato, due del Consiglio regionale, due del Consiglio provinciale di Trento e due del Consiglio provinciale di Bolzano. Di questi, tre devono appartenere al gruppo linguistico tedesco. In seno alla Commissione dei dodici \u00e8 istituita una speciale commissione per le norme di attuazione relative alle materie attribuite alla competenza della Provincia di Bolzano; questa seconda commissione \u00e8 composta da sei membri (Commissione dei sei), di cui tre in rappresentanza dello Stato e tre in rappresentanza della Provincia di Bolzano. Uno dei membri in rappresentanza dello Stato deve appartenere al gruppo linguistico tedesco; uno di quelli in rappresentanza della Provincia di Bolzano deve appartenere al gruppo linguistico italiano. In tale ruolo ha contribuito attivamente a risolvere positivamente un problema che si trascinava da decenni e fonte di polemiche e rivendicazioni cicliche: quello della dichiarazione di appartenenza al gruppo linguistico in occasione del censimento della popolazione. La nuova norma adottata ha risolto tutti i dubbi e le critiche ed \u00e8 stata salutata positivamente da tutte le forze politiche.\nAlle elezioni provinciali del 2003 ha raccolto circa 10.000 voti di preferenza, un numero mai eguagliato da nessun candidato del gruppo linguistico italiano dal 1945 ad oggi.\nEletto alla Camera dei deputati.\nAlle elezioni politiche del 2006 \u00e8 stato eletto per la prima volta alla Camera dei Deputati per Alleanza Nazionale ed \u00e8 stato nominato nella pi\u00f9 importante Commissione Legislativa: la Prima Commissione Affari Costituzionali.\n\u00c8 stato rieletto alla Camera dei Deputati alle elezioni politiche del 2008 con la lista de Il Popolo della Libert\u00e0 del quale \u00e8 stato anche membro del Consiglio Direttivo ed \u00e8 stato uno dei parlamentari pi\u00f9 presenti nel corso della legislatura. Ha presentato una ventina di proposte di legge, tra le quali una modifica organica dello Statuto di autonomia del Trentino Alto Adige. Nel 2008 \u00e8 entrato nelle commissioni Difesa e Giustizia della Camera. Come membro della Commissione Difesa ha partecipato ad alcuni viaggi e missioni in Iraq, Libano, Israele e ad El Alamein in Egitto.\nNel 2009 entra anche nella Croce Rossa come volontario nel Corpo Militare con il grado di Sottotenente. Partecipa a varie attivit\u00e0 e campi (Soave e Tregnago) e alle operazioni di soccorso alla popolazione dell'Abruzzo colpita dal terremoto, presso il Campo Base CRI a L'Aquila. Si \u00e8 poi dedicato a lungo all'assistenza nel disinnesco e brillamento dei numerosi ordigni bellici inesplosi che \u00e8 una delle attivit\u00e0 pi\u00f9 ricorrenti del Corpo Militare della Croce Rossa. Profondamente deluso dalla situazione politica nazionale e locale ed in posizione molto critica verso la classe dirigente italiana che secondo lui ha smarrito i valori che stanno alla base di una societ\u00e0 sana, dopo oltre 45 anni di militanza politica, quattro legislature in Consiglio Regionale e due in Parlamento, ha lasciato la politica attiva ed ora si dedica esclusivamente ad attivit\u00e0 benefiche e di volontariato. Attualmente \u00e8 attivo nel direttivo del Comitato locale della Croce Rossa di Bolzano e nel Corpo Militare con il ruolo di vice responsabile regionale con il grado di Tenente.\nOnorificenze.\nCavaliere dell'Ordine al Merito della Repubblica, Grand'Ufficiale dell'Ordine Melitense, Medaglia d'Oro della Croce Rossa, Medaglia d'Argento della Croce Rossa Italiana, Medaglia della Protezione Civile (sisma Abruzzo), Medaglia della Croce Rossa."}
{"id": "1390412", "revid": "2075278", "url": "https://it.wikipedia.org/wiki?curid=1390412", "title": "Il Gigante (azienda)", "text": "il gigante \u00e8 un'azienda della grande distribuzione organizzata fondata nel 1972 dall'imprenditore sestese Giancarlo Panizza, di propriet\u00e0 di Rialto S.p.A.\nStoria.\nL'azienda fu fondata da Giancarlo Panizza e altri 29 commercianti sestesi nell'aprile 1971, con apertura del primo punto di vendita il 21 settembre 1972 in viale Marelli 19 a Sesto San Giovanni (MI). Questo punto vendita \u00e8 ancora oggi esistente e a suo modo cercava di anticipare il concetto di ipermercato, mettendo in vendita prodotti alimentari e non. Nel 1973 venne inaugurata la sede presso gli ex stabilimenti aeronautici della Caproni, alle spalle dell'aeroporto di Bresso.\nNel 1985 viene aperto il primo ipermercato del gruppo a Somma Lombardo (VA).\nNel 1994 si apre il primo centro commerciale a Montanaso Lombardo (LO) e contemporaneamente viene aperta anche la catena di ristorazione a marchio \"A Modo Mio\". \nNel 1998 nasce il programma di fidelizzazione della clientela con la creazione della \"Blucard\".\nLo slogan \u00e8 \u00ab\"Gli specialisti del fresco\"\u00bb, per la cura che, sin dal 1998, con l'inaugurazione della filiera controllata della carne bovina seguita negli anni successivi dalla carne avicola e di coniglio, viene posta sui prodotti non confezionati.\nIl concorrente pi\u00f9 importante de \"il gigante\", a causa della sovrapposizione territoriale e dell'aumento del peso dei superstore nell'insieme dei punti di vendita dell'azienda di Bresso, \u00e8 Esselunga. Tra le due aziende non corre buon sangue anche perch\u00e9 a fine anni '90 il patron di Esselunga, Bernardo Caprotti - leader nell'Italia settentrionale e noto polemista col concorrente Coop (cui ha dedicato un libro dal titolo \"Falce e Carrello\") - aveva tentato una scalata ostile al gruppo guidato da Panizza, fermandosi per\u00f2 al 25% del capitale azionario, e rimanendo quindi un socio di minoranza.\nNel 2009 nasce l'idea di sviluppare il progetto franchising che si concretizza nei primi mesi del 2010, con l'apertura dei primi punti vendita affiliati a insegna \"il mio gigante\".\n\"Il gigante\" ha fatto parte di Centrale Italiana, la supercentrale che raggruppava Coop, Despar, Sigma e Conitcoop, l'alleanza con la pi\u00f9 alta quota di mercato in Italia.\nDal 1\u00ba gennaio 2015, dopo lo scioglimento di Centrale Italiana, \"il gigante\" entra a far parte del gruppo Selex.\nNel 2020 apre a Lodi un supermercato con formula EDLP (every day low price) a insegna \"GiTre\".\nPunti vendita.\nL'azienda decide subito di operare con la sola insegna \"il gigante\" espandendosi inizialmente nel territorio a nord di Milano, in seguito in gran parte della Lombardia e successivamente nelle regioni Emilia-Romagna e Piemonte.\nQuesto \u00e8 il dettaglio della presenza de \"il gigante\":\nInoltre sono presenti 17 superfici specializzate rappresentati da \"Animali che Passione\" (3), \"Gig@tech\" (4), \"A Modo Mio\" (10) e i distributori di carburante \"Il Gigante self 24h\" (5). "}
{"id": "1390415", "revid": "1656773", "url": "https://it.wikipedia.org/wiki?curid=1390415", "title": "Paola Colonna", "text": "Biografia.\nI suoi genitori erano Agapito Colonna, signore di Genazzano, e Caterina Conti. Secondogenita e unica femmina di cinque figli, i suoi fratelli furono: Giordano, signore di Genazzano e per un breve periodo principe di Salerno e duca di Venosa; Oddone, che divenne protonotario apostolico, cardinale ed infine papa Martino V nel 1417; e Lorenzo Onofrio, che, valente generale, fece carriera nel Regno di Napoli, poi il fratello gli confer\u00ec la carica di gran camerlengo.\nSpos\u00f2 a Roma il 18 giugno 1396 Gherardo Appiano, signore di Piombino: negli otto anni del loro matrimonio ebbero tre figli, un maschio e due femmine, e, alla sua morte, assunse la reggenza in nome del primogenito Jacopo, di circa cinque anni. Caterina diventer\u00e0 la seconda signora di Piombino e Violante, nata dopo il decesso del genitore, sar\u00e0 la moglie di Rodolfo Angiolo da Camerino.\nNel 1405, nel rispetto del testamento del marito, conferm\u00f2 e rese perpetuo l'atto di accomandigia con il governo oligarchico di Firenze (famiglia Albizzi). Nell'aprile 1419, accompagnata dai tre figli si rec\u00f2 nella citt\u00e0 toscana per salutare il fratello papa Martino V che doveva consacrare la chiesa di Sant'Egidio e concedere privilegi all'ospedale di Santa Maria Nuova. L'avvenimento fu immortalato dal pittore Bicci di Lorenzo (1368-1452): nei dipinti celebrativi si possono identificare Paola, Jacopo e Caterina che assistono alla cerimonia.\nPaola Colonna, risoluta e volitiva, pretese di continuare ad amministrare la signoria anche dopo il raggiungimento della maggiore et\u00e0 da parte del figlio. In seguito alla scomparsa di Jacopo II, privo di prole, il governo sarebbe dovuto spettare al cognato Emanuele Appiano, unico fratello vivente di Gherardo, ma Donna Paola decise di succedere lei stessa, contro le disposizioni testamentarie del marito sulla legge salica. Fu un provvedimento significativo per Piombino che avr\u00e0 in futuro sei sovrane regnanti. La famiglia Appiano dimorava nell'omonimo palazzo (ancora esistente, seppure modificato e con diversa destinazione): dal 1465 al 1470 l'architetto Andrea Guardi, per volere di Jacopo III, realizzer\u00e0 la nuova residenza destinata ad accogliere una corte rinascimentale pi\u00f9 prestigiosa che richiamer\u00e0 artisti quali il Sodoma e Rosso Fiorentino.\nNel 1442 la signora stipul\u00f2 un ulteriore accordo di accomandigia, questa volta con la repubblica di Siena che conferm\u00f2 il dominio degli Appiano sulle isole d'Elba (economicamente fondamentale per le sue risorse minerarie), Montecristo e Pianosa. Fece costruire nuove strade e riprendere la costruzione delle mura di cinta. Dal punto di vista diplomatico, inoltre, invi\u00f2 un ambasciatore a Tunisi per trattare la pace con il bey che aveva intenzione di assediare Piombino. Nel 1444 raggiunse personalmente Siena per partecipare all'ufficiatura in onore del religioso predicatore Bernardino, deceduto qualche mese prima a L'Aquila.\nMor\u00ec all'et\u00e0 di 65 anni, il 30 novembre 1445, e fu sepolta, accanto al consorte, nella cripta degli Appiano del duomo di Piombino. Escluso per la seconda volta il fratello di Gherardo, Emanuele, le subentr\u00f2 la figlia Caterina, sposatasi con un suo lontano parente, il nobile romano Rinaldo Orsini, del ramo di Tagliacozzo: questi, comandante di una compagnia di ventura, aveva i mezzi per difendere la famiglia regnante e la signoria."}
{"id": "1390416", "revid": "767487", "url": "https://it.wikipedia.org/wiki?curid=1390416", "title": "Sella d'argento", "text": "Sella d'argento \u00e8 un film del genere western all'italiana del 1978 diretto da Lucio Fulci con Giuliano Gemma.\nTrama.\nIl cowboy solitario Roy Blood, pi\u00f9 noto come Sella d'argento, si ritrova a salvare la vita al piccolo Thomas Barrett Jr., figlio di un ricco possidente - oramai defunto - che ha a suo tempo causato la morte del padre di Roy. Nonostante la faida familiare che li vorrebbe nemici i due si affezionano e anzi Roy finir\u00e0, grazie anche all'aiuto del pistolero vagabondo \"Serpente Due Colpi\", a sventare il losco piano con cui lo zio del ragazzo si vuole liberare del nipote e di sua sorella per impadronirsi della loro ricca eredit\u00e0."}
{"id": "1390417", "revid": "1977248", "url": "https://it.wikipedia.org/wiki?curid=1390417", "title": "Armoriale delle diocesi della Svezia", "text": "Questa pagina contiene le armi (stemma e blasonatura) delle diocesi della Svezia."}
{"id": "1390420", "revid": "834", "url": "https://it.wikipedia.org/wiki?curid=1390420", "title": "Come di sdegno (EP)", "text": ""}
{"id": "1390421", "revid": "585241", "url": "https://it.wikipedia.org/wiki?curid=1390421", "title": "Ney (strumento musicale)", "text": "Il ney (detto anche nai, nye o nay) \u00e8 un flauto caratteristico soprattutto della musica tradizionale colta della Persia, della Turchia e di altri paesi del Medio Oriente, anche se \u00e8 ampiamente diffuso nella musica popolare di diverse zone del Mediterraneo e dell'Asia occidentale. In alcune di queste tradizioni musicali, \u00e8 l'unico strumento a fiato utilizzato.\n\u00c8 uno strumento antichissimo: vi sono raffigurazioni del ney nelle piramidi egiziane e alcuni suoi esemplari sono stati trovati negli scavi a Ur. Ci\u00f2 indica che il ney \u00e8 stato utilizzato ininterrottamente per circa 5000 anni, il che lo rende uno dei pi\u00f9 antichi strumenti musicali ancora in uso.\nCaratteristiche.\nIl ney o nay (vocalizzazioni differenti, rispettivamente in persiano-turco la prima e in arabo la seconda, del gruppo consonantico arabo \"nun\"+\"ya\", che significa appunto \u201ccanna\u201d) \u00e8 un flauto del tipo \u201ca imboccatura semplice\u201d, ricavato da una canna svuotata, aperta alle due estremit\u00e0, tenuta obliquamente dall\u2019esecutore e soffiata sul bordo, senza alcun tipo di imboccatura: il suono \u00e8 prodotto dal solo frangersi della colonna d\u2019aria, opportunamente indirizzata, contro il bordo superiore dello strumento, opposto a quello nelle cui adiacenze sono presenti i fori.\nLa canna che costituisce lo strumento \u00e8 tipicamente l\u2019Arundo donax (detta anche \u201ccanna da musica\u201d o \u201ccanna di Provenza\u201d), graminacea assai diffusa su tutte le sponde del Mediterraneo, fatta seccare naturalmente o artificialmente e sulla quale vengono ricavati i fori (pi\u00f9 recentemente si sono diffusi anche modelli in plastica).\nLo strumento si cristallizz\u00f2, nei paesi arabi, in una forma ben definita: la canna doveva presentare otto nodi che dividevano la canna stessa in nove segmenti; su di essa venivano praticati sette fori circolari, sei anteriori (in due gruppi equidistanti di tre) e uno posteriore. Tutto ci\u00f2 aveva precisi significati simbolici.\nA partire dalla fine del XVI secolo, in area turca, si cominci\u00f2 ad applicare sull\u2019apertura superiore dello strumento una caratteristica imboccatura a tronco di cono, detta \"ba\u015fp\u00e2re\" (letteralmente, \u201cpoggia labbra\u201d), in legno, corno, osso o avorio (al giorno d\u2019oggi, anche in materiale plastico), che permetteva una migliore affilatura del bordo stesso e di conseguenza un pi\u00f9 efficace indirizzo della colonna d\u2019aria. Inoltre, rispetto ai modelli arabi, quelli turchi erano pi\u00f9 lunghi, il che favoriva l\u2019emissione di suoni pi\u00f9 gravi, peculiari al repertorio musicale turco, dal carattere pi\u00f9 meditativo.\nIn ambito persiano, invece, a partire dalla fine dell\u2019Ottocento e in area colta, lo strumento si and\u00f2 differenziando per la presenza sulla canna di soli sei nodi (e sette segmenti) e di sei fori, cinque anteriori e uno posteriore.\nInoltre, dal primo Novecento, in ambito persiano colto (ad opera di Nayeb Asadollah, che probabilmente la riprese dal Turkmenistan), la tecnica labiale di produzione del suono venne sostituita con quella dentale: il bordo dello strumento veniva posto tra i due incisivi superiori e l\u2019aria era indirizzata nella canna per mezzo della lingua.\nVi sono diversi tipi di ney a seconda della lunghezza della canna: i loro nomi derivano dal nome della nota prodotta lasciando aperto il primo foro inferiore. Cos\u00ec un ney \"k\u0131z\" produrr\u00e0, col foro inferiore aperto, la nota \"k\u0131z\" (il nome che nella nomenclatura musicale turca corrisponde ad un Si(B) ); un ney \"mansur\" produrr\u00e0 un \"mansur\" (La (A)) e cos\u00ec via.\nQuesti sono i tipi principali di ney nella tradizione iranica:\nIn Turchia ad essi corrispondono i tipi seguenti:\nL\u2019esecutore ha a disposizione i suoni fondamentali e i primi tre armonici (cinque, per gli esecutori pi\u00f9 esperti). L\u2019estensione dello strumento \u00e8 di circa due ottave e mezzo; inoltre, chiudendo parzialmente i fori (ma anche cambiando l\u2019inclinazione dello strumento e la posizione delle labbra e della testa), si pu\u00f2 produrre tutta la complessa serie di microintervalli della tradizione musicale araba e turca-iranica.\nStoria.\nQuesto strumento si ritrova identico presso tutte le civilt\u00e0 antiche fiorite sui grandi fiumi, a partire da quella egizia fino a quella mesopotamica ed indiana.\nEsemplari di ney provenienti dall\u2019Egitto faraonico (III Dinastia, 3300-2370 a.C.) sono conservati al British Museum e al Museo egizio (Il Cairo): essi sono del tutto simili a quelli tuttora in uso in molte parti del Mediterraneo. Le testimonianze iconografiche di bassorilievi egiziani (come quello proveniente dalla tomba di Akh\u00e9tep, oggi conservato nel Museo del Louvre) attestano una postura esecutiva identica a quella odierna, mentre le iscrizioni ci tramandano il suo nome antico: \"saibit\".\nDall\u2019Egitto pare che lo strumento si diffondesse in epoche successive dapprima in Mesopotamia (dove era chiamato \"tigi\"), poi verso la Persia e la penisola arabica.\nOggi, seppure talvolta con nomi differenti, lo strumento ha una diffusione assai ampia, che va dal bacino del Mediterraneo a tutta l\u2019area balcanica, dalla zona dell\u2019Ucraina fino all\u2019India e allo Yemen.\n\u00c8 tuttavia in particolare nella tradizione della musica colta persiana e turca che lo strumento assunse un ruolo di rilievo e repertori specifici.\nIl ney nella tradizione musicale colta turca.\nPresente in ogni formazione musicale (sia in ambito popolare sia negli ensemble di corte del sultano ottomano), il ney assunse un ruolo protagonistico per l\u2019importanza ad esso attribuita nell\u2019esoterismo islamico, per merito del poeta mistico persiano Gialal al-Din Rumi.\nIl suo poema maggiore, il \"Masnav\u012b\", ha inizio con un proemio interamente dedicato al ney, strumento simbolo della condizione umana: come la canna \u00e8 stata separata dal canneto, cos\u00ec l\u2019uomo vive la separazione dal suo Creatore.\nFin dal IX sec.d.C. era diffusa nei circoli \"sufi\" di Baghdad una pratica di ascolto del Corano chiamata \"sam\u0101\u02bf\", nel corso della quale ben presto si introdussero componimenti poetici e musica.\nPer opera in particolare di H\u00fcsameddin \u00c7elebi (1225-1284), primo successore di Rumi alla guida della confraternita \"mevlevi\" sorta attorno al poeta persiano, il \"sam\u0101\u02bf\" assunse forme e struttura pi\u00f9 precise e ritualizzate, prevedendo poesia (dello stesso Rumi e del figlio Sult\u00e2n Bah\u00e2-ud-D\u00een Wal\u00e2d), musica e danza (dei cosiddetti dervisci rotanti): in questi riti, denominati \"\u00e2yin\", \"\u00e2yin-i \u015ferif\" e \"mukabele\", significativa era la presenza della musica.\nI gruppi strumentali coinvolti prevedevano diversi suonatori di ney, suonatori di tanbur, di kemen\u00e7e, di kanun, percussioni e voci.\nData l\u2019enfasi simbolica attribuita al ney da Rumi, lo strumento assunse presto un ruolo dominante in questo tipo di ensemble: strumento melodico per eccellenza, capace di imitare in modo suggestivo la voce umana con tutte le sue inflessioni (come ricorda, nel 1787, l\u2019abate veneziano Toderini, nelle sue memorie di viaggio in Turchia), al ney veniva affidato l\u2019importante compito di introdurre, attraverso una improvvisazione detta \"taqsim\" (\"taksim\" in turco), il modo o \"maqam\" (in turco, \"makam\") sul quale si sarebbero impiantati tutti i successivi brani del \"sam\u0101\u02bf\".\nGli stessi suonatori di ney (detti in turco al singolare \"neyzen\" o \"n\u00e2yi\", al plurale \"neyzenler\") mantenevano un ruolo di primo piano nella confraternita \"mevlevi\"; ogni epoca aveva il suo \"kutb-u n\u00e2yi\" (letteralmente, \u201cpolo del suonatore di ney\u201d), che era non solo un maestro dello strumento, ma un vero e proprio punto di riferimento spirituale (come rivela il termine \u201ctecnico\u201d \"kutb\", \u201cpolo\u201d, assai importante nel Sufismo).\nImparare a suonare il ney, infatti, non significava solamente apprendere aspetti tecnico-stilistici esecutivi, ma implicava profonde connotazioni iniziatiche in quanto gli insegnamenti comunicati permettevano di entrare a far parte di una vera e propria catena spirituale (\"silsilah\"): colui che aveva formulato la chiara intenzione (\"niyya\") di imparare lo strumento, doveva fare le sue abluzioni e, in uno stato di purezza spirituale, presentarsi al maestro accompagnato da due confratelli che garantivano delle sue qualificazioni morali; dopo il triplice saluto rituale, maestro e allievo si ponevano in ginocchio l\u2019uno di fronte all\u2019altro e il maestro gli rivelava che ogni soffio nella canna equivaleva alla ripetizione della parola sacra \"H\u00fb\" (\u201cEgli\u201d, ovvero Dio).\nSolo successivamente cominciava l\u2019insegnamento vero e proprio dello strumento, che avveniva per imitazione in uno stretto rapporto maestro-allievo, ma che comprendeva anche la comunicazione di aspetti di ordine pi\u00f9 ampio e profondo rispetto a quelli meramente musicali.\nAlcuni dei principali \"neyzenler\" della tradizione musicale turca che ebbero il titolo di \"kutb-u n\u00e2yi\", ancora oggi venerati, furono Hamza Dede (XIII sec. d.C.), amato dallo stesso Rumi; Osman Dede (1652?-1729); Hamza Dede II (?-1790?); \u015eeyh Said Dede (?-1856).\nCon la proclamazione della Repubblica (1923) e la rimozione forzata di tutto ci\u00f2 che veniva etichettato come retaggio del passato in favore del progetto di una Turchia \u201cmoderna\u201d che ricalcasse i modelli europei, si ordin\u00f2 anche la chiusura ufficiale di tutti i centri \"mevlevi\" (1925).\nQuesto comport\u00f2 la quasi totale scomparsa della tradizione musicale colta turca legata a quei centri, sopravvissuta solo in clandestinit\u00e0 fino alla fine degli anni \u201850 del Novecento, quando il Ministero della Cultura permise di riportare alla luce le cerimonie dei dervisci a Konya.\nIndubbiamente per\u00f2 la catena iniziatica rappresentata dalle figure di \"kutb-u n\u00e2yi\" venne irrevocabilmente compromessa.\nAl giorno d\u2019oggi in ambito turco si riconoscono grandi figure di maestri e di virtuosi di ney, indipendentemente tuttavia dal fatto che siano effettivamente legate a confraternite \"sufi\".\nTra i maggiori \"neyzenler\" del Novecento vanno ricordati Aziz Bey (1884-1935), l\u2019eccentrico poeta satirico Neyzen Tevfik (1879-1953), Halil Can (1905-1973), Hayri T\u00fcmer (1902?-1973); Halil Dikmen (1906-1964), il suo celebre allievo Niyazi Say\u0131n (1927) e gli allievi di quest\u2019ultimo, Sadreddin \u00d6z\u00e7imi (1955) e Salih Bilgin (1960); l\u2019altrettanto celebre Aka G\u00fcnd\u00fcz Kutbay (1934-1979, noto fuori della Turchia anche per l\u2019apparizione nel film \"Incontri con uomini straordinari\" di Peter Brook); infine, la famiglia Erguner: S\u00fcleyman Erguner Dede (1902-1953), il figlio Ulvi Erguner (1924-1974) e i nipoti Kudsi Erguner (1952) e S\u00fcleyman Erguner (1957).\nIn particolare a questi ultimi si deve il grande merito di aver fatto conoscere il ney fuori dai confini della Turchia, attraverso concerti, la pubblicazione di CD, seminari e corsi d\u2019insegnamento.\nKudsi Erguner, autore di numerosi testi fondamentali, celebrato \"neyzen\" e maestro di ney, \u00e8 anche il fondatore del \"Centre Mevl\u00e2na\", a Parigi, nel quale si studiano aspetti relativi alla musica \"sufi\", ma anche al pensiero e alla poetica di Rumi e alla tradizione \"mevlevi\"; ha utilizzato il suo strumento anche per numerosi esperimenti di contaminazioni musicali, testimoniate dalle numerose incisioni al suo attivo col gruppo strumentale che porta il suo nome.\nS\u00fcleyman Erguner, anch\u2019egli noto \"neyzen\" e maestro, custode dei segreti dell\u2019antica tradizione costruttiva di questo strumento, \u00e8 anche l\u2019autore del primo Metodo completo per ney; inoltre, assieme alla moglie Alev Erguner, cantante e suonatrice di \"kanun\", ha al suo attivo numerosissimi concerti in tutto il mondo."}
{"id": "1390422", "revid": "287204", "url": "https://it.wikipedia.org/wiki?curid=1390422", "title": "Obwarzanek", "text": "Gli obwarzanek (al plurale \"obwarzanki\") sono ciambelle di pasta di pane tipici della Piccola Polonia (Ma\u0142opolska) e in particolare della citt\u00e0 di Cracovia.\nLe prime tracce degli obwarzanek sono state trovate in un monastero di Cracovia e risalgono al 1610.\nCaratteristiche.\nGli obwarzanki sono cucinati seguendo una ricetta di antica tradizione, preparati con un rotolo di pasta che viene avvitato su se stesso e foggiato ad anello. Sovente sono cosparsi di semi di papavero o di sesamo.\nGli obwarzanki sono venduti da venditori ambulanti per le strade di Cracovia fin dalle prime ore del mattino."}
{"id": "1390432", "revid": "123863991", "url": "https://it.wikipedia.org/wiki?curid=1390432", "title": "Levan Mch'edlidze", "text": "Caratteristiche tecniche.\n\u00c8 un attaccante mancino, forte fisicamente, dotato di notevole tecnica individuale e buona velocit\u00e0. Con la propria nazionale \u00e8 stato schierato come esterno alto sulla fascia sinistra.\nCarriera.\nClub.\nEmpoli.\nDopo aver fatto i primi passi nel Dila Gori, nell'estate 2006 l'Empoli lo acquista e lo aggrega alla squadra Primavera del tecnico Ettore Donati.\nL'anno seguente viene aggregato nella prima squadra allenata da Luigi Cagni, ma non vi gioca mai a causa di ripetuti infortuni, in particolare al ginocchio. Con la Primavera gioca una sola partita.\nPalermo.\nIl 30 agosto 2008 viene acquistato dal in prestito oneroso di 1,5 milioni di euro con diritto di riscatto dell'intero cartellino per 6,2 milioni a fine stagione. \u00c8 stato il primo e unico calciatore georgiano della storia della societ\u00e0 rosanero. Ha esordito in Serie A il 24 settembre con la maglia rosanero nella trasferta allo Stadio San Paolo di Napoli in -Palermo (2-1), entrando al 78' al posto di Bresciano. Ha realizzato il suo primo gol nella massima serie 10 giorni pi\u00f9 tardi nella partita -Palermo (1-2), battendo Buffon, dopo la scelta coraggiosa del mister Ballardini di mandarlo in campo: sar\u00e0 questa la sua unica rete in stagione, nella quale ha totalizzato 9 presenze, buona parte delle quali spezzoni di partita. La realizzazione gli permette di diventare, a 18 anni e 195 giorni, il pi\u00f9 giovane marcatore della storia del Palermo. Gioca anche con la formazione Primavera, che a fine anno vincer\u00e0 il campionato di categoria. Nel mentre aveva rimediato un infortunio in febbraio. A fine stagione il riscatto non \u00e8 avvenuto, ma le due societ\u00e0 si sono accordate per un ulteriore anno di prestito, con diritto di riscatto fissato a 6 milioni di euro.\nLa stagione 2009-2010 inizia in maniera positiva per lui, in quanto l'allenatore Walter Zenga, nonostante la presenza in rosa di attaccanti pi\u00f9 esperti come Miccoli, Cavani, Budan e Succi, gli concede due spezzoni di gara alla 5\u00aa giornata di campionato contro la (3-3) e nel turno successivo contro la (1-1). Con l'avvicendamento in panchina tra Zenga e Delio Rossi, il georgiano trova meno spazio in squadra fino a quando, alla ripresa degli allenamenti dopo la sosta natalizia, non fa ritorno a Palermo, ma resta in Georgia con la sua famiglia. Immediate sono state le reazioni della societ\u00e0 palermitana, che per bocca del Presidente e del direttore sportivo ha affermato di non ritenere pi\u00f9 Mch'edlidze un componente della rosa, mettendolo di fatto fuori squadra. Le prime dichiarazioni del giocatore sono arrivate a febbraio inoltrato; secondo lui, il suo comportamento \u00e8 stato una conseguenza dell'atteggiamento che Rossi aveva tenuto nei suoi confronti, di averlo \u00abconfinato tra le riserve, inserito come rinforzo per le squadre di Eccellenza che disputavano con noi le partitelle del gioved\u00ec, mai una volta schierato con la squadra\u00bb. Quindi, piuttosto che essere sempre relegato in tribuna, preferiva restare a casa. Poco tempo dopo, il tecnico Rossi smentisce di aver trattato Mch'edlidze come egli aveva sostenuto, e il ds Walter Sabatini, che aveva creduto nelle sue potenzialit\u00e0, lo definisce \u00abil pi\u00f9 grande fallimento della mia carriera, dal punto di vista umano e tecnico\u00bb. Ad aprile, per volere della societ\u00e0, il contratto del giocatore \u00e8 stato rescisso: il cartellino del georgiano \u00e8 quindi divenuto interamente dell'. Le 2 presenze ad inizio stagione resteranno quindi le sue uniche apparizioni in stagione. A fine stagione torna all'Empoli per fine prestito.\nRitorno all'Empoli.\nAll'Empoli gli viene concessa fiducia dopo l'allontanamento volontario in patria, e debutta nella Serie B 2010-2011 alla prima giornata in trasferta contro il Frosinone, entrando al 66' al posto di Christian Cesaretti e fornendo l'assist a Claudio Coralli per la rete della vittoria per 3-2 all'89'. Il 27 marzo 2011, in -Empoli (3-2) valido per la 33\u00aa giornata, segna sia il suo primo gol stagionale che il primo con la maglia dell'Empoli. Chiude la stagione con un altro gol, stavolta all'Atalanta nella 36\u00aa giornata per la vittoria per 2-1, chiudendo la stagione con 20 presenze.\nNella stagione 2011-2012 gioca 24 partite nella stagione regolare del campionato di Serie B quasi sempre da subentrato, segnando un gol in Empoli- (2-2) della 20\u00aa giornata disputata il 17 dicembre 2011. La squadra si piazza in zona play-out, che supera dopo il doppio confronto con il Vicenza: Mch'edlidze gioca entrambi gli incontri segnando la rete dell'1-2 che comincia la rimonta della sua squadra nella gara di ritorno poi vinta per 3-2. Completa le statistiche stagionali una presenza in Coppa Italia.\nNella stagione 2013-2014 ottiene la promozione in Serie A. Durante la sua prima stagione con i toscani in Serie A sigla 4 gol di cui 2 (la sua prima doppietta in carriera e in serie A) all'ultima di campionato il 31 maggio 2015 nella sconfitta in casa per 3-4 contro l'Inter. Nel campionato 2015-2016 non trova nessun gol e colleziona soltanto 13 presenze.\nIl 17 dicembre 2016 torna al gol dopo pi\u00f9 di un anno e mezzo, siglando la doppietta decisiva per la vittoria casalinga dell'Empoli contro il Cagliari, la 130\u00aa partita da lui disputata con la maglia degli \"azzurri\". Nonostante abbia segnato 6 reti (di cui una nel successo per 1-2 in casa del Milan), l'Empoli retrocede.\nNell'anno in B non scende mai in campo a causa di un infortunio. La stagione si conclude con la promozione del club in Serie A, dove lui gioca 11 partite senza mai segnare.\nRitorno in Georgia.\nDopo essere rimasto svincolato dall'Empoli alla fine della stagione 2019-2020, torna in patria firmando prima con la Dinamo Tbilisi, e poi con la Dinamo Batumi.\nNazionale.\nHa solo 17 anni quando il selezionatore della nazionale georgiana Klaus Toppm\u00f6ller lo convoca per affrontare le partite di qualificazione al di Austria e Svizzera. Il debutto in nazionale avviene in - 2-0 il 13 ottobre 2007 allo Stadio Luigi Ferraris di Genova, partita nella quale \u00e8 schierato dal primo minuto al sessantesimo.\nLa prima rete in Nazionale arriva quattro giorni dopo il 17 ottobre 2007 nella partita - (2-0). Questo gol ha rallentato il cammino della Scozia fino a quel momento prima nel Gruppo B, consentendo di fatto a Italia e Francia di potersi qualificare con un turno di anticipo alla fase finale dell'Europeo a scapito degli scozzesi.\nNel 2011 inizia ad essere convocato dall'Under-21 per le qualificazioni all'Europeo 2013.\nL'11 ottobre 2011 gioca da titolare l'ultima partita del girone di qualificazione agli Europei 2012 persa in casa per 2-1 contro la , tornando cos\u00ec in Nazionale maggiore a pi\u00f9 di due anni e mezzo dall'ultima apparizione: esce al 65\u00ba per far spazio ad Aleksandre Guruli.\nNell'amichevole del 15 agosto 2012 contro il vinta per 2-1 torna al gol in nazionale, a quasi cinque anni dal suo unico altro gol internazionale.\nStatistiche.\nPresenze e reti nei club.\n\"Statistiche aggiornate al marzo 2021.\""}
{"id": "1390435", "revid": "1543377", "url": "https://it.wikipedia.org/wiki?curid=1390435", "title": "Biblioteca Jagellonica", "text": "La Biblioteca Jagellonica (\"Biblioteka Jagiello\u0144ska\" in polacco) insieme alla Biblioteca di Medicina e alle altre 44 biblioteche del circuito universitario fa parte del sistema bibliotecario dell'Universit\u00e0 Jagellonica di Cracovia. Data la vastit\u00e0 delle collezioni e delle pubblicazioni in lingua polacca detiene anche lo \"status\" di biblioteca nazionale ricevendo, per legge, almeno una copia di ogni pubblicazione in lingua polacca stampata in Polonia e all'estero.\nIl patrimonio della biblioteca consiste di: \nStoria.\nLa storia della Biblioteca Jagellonica \u00e8 strettamente legata a quella dell'omonima universit\u00e0 fondata nel 1364.\nIl primo nucleo di libri fu raccolto sul finire del XIV secolo e tutto il XV dagli studenti dell'universit\u00e0 che si tramandavano da una generazione all'altra i testi di studio che abbracciavano la filosofia, il diritto, la teologia e la medicina. Questi libri, conservati qua e l\u00e0 nei collegi e negli ostelli studenteschi, erano generalmente doni di professori ai loro alunni al momento della laurea. A un certo punto le donazioni furono cos\u00ec tante che alla fine del Quattrocento fu deciso di raccogliere tutti i testi e conservarli in uno stesso luogo all'interno del \"Collegium Maius\" (il Collegio Maggiore) ovvero la sede dell'universit\u00e0.\nNel 1515 per intercessione del professore di teologia Tomasz Obiedzi\u0144ski, la biblioteca ottenne un'ala del campus esclusivamente dedicata. Ancora oggi, la sala di lettura in stile gotico dell'universit\u00e0, porta il suo nome: sala Obiedzi\u0144skiego.\nBart\u0142omiej da Lipnica, nel 1536 dette vita a una fondazione che si occupasse di custodire i libri della biblioteca e di istituire un regolare servizio bibliotecario che non solo permettesse la regolare consultazione dei testi ma si preoccupasse anche di acquisirne di nuovi.\nIl salto di qualit\u00e0 della biblioteca avvenne nel 1773 con la riforma dell'universit\u00e0 di Cracovia portata avanti dalla Commissione Nazionale per l'Istruzione che dot\u00f2 sia l'una che l'altra di un fondo stabile per le acquisizioni di nuovo materiale librario. All'epoca contava gi\u00e0 32.000 volumi e 1.926 manoscritti che per la prima volta furono organizzati e catalogati in modo scientifico.\nSotto la direzione di Jerzy Samuel Bandtkie (1811-1835) la collezione conobbe un periodo di forte espansione tanto che si dovette ingrandire l'edificio che la ospitava. Il suo successore, J\u00f3zef Muczkowski, catalog\u00f2 nuovamente buona parte del materiale di pi\u00f9 rara consultazione e rese pi\u00f9 facilmente accessibili mappe e atlanti. Karol Estreicher (1868-1905), creatore del sistema bibliografico nazionale, port\u00f2 il numero dei libri dell'istituto alla cifra record di 85.000 pezzi riuscendo ad ottenere per la biblioteca lo status di \"Bibliotheca Patria\" cio\u00e8 di biblioteca nazionale. Nel 1940 fu inaugurata la nuova e attuale sede della biblioteca.\nDopo la fine della Seconda guerra mondiale la collezione cominci\u00f2 a crescere in modo esponenziale fino a toccare le 40.000 nuove acquisizioni all'anno. \nNel 1993 l'American A. Mellon Foundation don\u00f2 i fondi per acquistare macchinari e software per l'informatizzazione della struttura e dei cataloghi secondo il Virginia Tech Library System (VTLS)."}
{"id": "1390437", "revid": "729019", "url": "https://it.wikipedia.org/wiki?curid=1390437", "title": "Nick Evans (rugbista)", "text": "Biografia.\nFormatosi rugbisticamente nella squadra della sua scuola superiore, la Westlake Boys High School di Auckland, debutt\u00f2 nel campionato nazionale provinciale neozelandese con North Harbour; nel 2003 pass\u00f2 a Otago con la cui relativa \"franchise\" di Super Rugby, gli Highlanders, esord\u00ec nel 2004.\nAlla fine del Super 12 2004 debutt\u00f2 con la maglia degli \"All Blacks\" a Dunedin contro l' nel ruolo di mediano d'apertura; nonostante ritenuto il migliore al mondo in tale ruolo dopo il connazionale Dan Carter, la sua carriera internazionale fu pesantemente condizionata dal fatto di essere la seconda scelta proprio di quest'ultimo: fino a tutta la che, a 27 anni, fu l'ultima occasione in cui rappresent\u00f2 la , Evans disput\u00f2 solo 16 incontri, 7 dei quali da titolare.\nAlla fine del Super 14 2008 sia Evans che Carter avevano ricevuto offerte per giocare nell'Emisfero nord, il che avrebbe significato perdere la possibilit\u00e0 di giocare in Nazionale secondo le regole della federazione neozelandese; tuttavia Evans non attese le decisioni del collega, che successivamente decise di rimanere ai Crusaders, e si trasfer\u00ec a Londra presso gli Harlequins con un contratto biennale; nel 2010 l'ingaggio fu rinnovato per un ulteriore biennio durante il quale la squadra vinse la Challenge Cup 2010-11 e il titolo inglese l'anno successivo; a novembre 2012 ha infine prolungato per ulteriori tre stagioni fino al 2016."}
{"id": "1390438", "revid": "3082", "url": "https://it.wikipedia.org/wiki?curid=1390438", "title": "Ciniegio Materno", "text": ""}
{"id": "1390445", "revid": "767487", "url": "https://it.wikipedia.org/wiki?curid=1390445", "title": "Il grande botto (film 2000)", "text": "Il grande botto \u00e8 un film commedia italiano del 2000 diretto dal regista Leone Pompucci.\nTrama.\nOstuni. Nel bar \"Santos\" un gruppo di amici si ritrova da tempo per giocare al SuperEnalotto: ci sono Michele, il proprietario del bar, Vito, Mario e Giuseppe. A questi va aggiunto Antonio, quella sera assente, che \u00e8 stato calciatore professionista nell'Inter. Michele sta servendo alcuni clienti, quando la televisione annuncia i numeri estratti. Questa volta sono tutti esatti: ed anche la vincita \u00e8 di quelle forti, ben 86 miliardi di Lire, che cambiano la vita. I quattro sono euforici e cercano la schedina. Chi ce l'ha? Nessuno di loro. L'ha presa in consegna Antonio, che per\u00f2 \u00e8 andato via ma nessuno sa dove. Tra rabbia e paura, gli amici decidono di andare a cercarlo. L'unica pista \u00e8 fornita dall'album contenente ritagli sulle gesta sportive dell'ex campione. Con queste indicazioni, il gruppetto parte alla ricerca del fuggiasco, e con qualche segreto che poi viene a galla: Vito \u00e8 l'amante di Teresa, la moglie di Michele. Andando da sud verso nord, i quattro arrivano prima a Venezia, poi a Milano, dove pare che Antonio sia andato per vedere il figlio. Lo rintracciano, lo assaltano, gli fanno tirare fuori il biglietto, ma lui non aveva avuto l'intenzione di scappare. Intanto, insieme ad Antonio, i quattro realizzano un primo sogno: entrare sul prato erboso di San Siro.\nProduzione.\nLa piazza ed il bar \"Santos\" presenti nella pellicola, esistenti per davvero nella realt\u00e0, si trovano per\u00f2 a San Vito dei Normanni, comune poco distante da Ostuni, ma che non viene menzionato mai nella pellicola. Il dialetto parlato dai protagonisti poi non \u00e8 quello ostunese, bens\u00ec quello barese e, nel caso del personaggio di Buccirosso, napoletano.\nIl film \u00e8 uscito nelle sale italiane il 7 aprile 2000.\nNel 2014, dopo ben 14 anni dalla sua uscita, il film \u00e8 stato rimasterizzato in versione DVD."}
{"id": "1390446", "revid": "1862310", "url": "https://it.wikipedia.org/wiki?curid=1390446", "title": "M\u00e4etaguse", "text": "M\u00e4etaguse era un comune rurale dell'Estonia nord-orientale, nella contea di Ida-Virumaa. Il centro amministrativo del comune era l'omonimo borgo (in estone \"alevik\").\nNel 2017 il comune si \u00e8 fuso con Alaj\u00f5e, Iisaku, Illuka e Tudulinna nel nuovo comune di Alutaguse.\nLocalit\u00e0.\nOltre al capoluogo, il comune comprende 20 localit\u00e0 (in estone \"k\u00fcla\"):\nApandiku, Aruk\u00fcla, Arvila, Atsalama, Ereda, J\u00f5etaguse, Kalina, Kiikla, Liivak\u00fcnka, Metsk\u00fcla, M\u00e4etaguse, Pagari, Rajak\u00fcla, Ratva, Tarakuse, Uhe, V\u00f5hma, V\u00f5ide, V\u00f5rnu, V\u00e4ike-Pungerja."}
{"id": "1390447", "revid": "339392", "url": "https://it.wikipedia.org/wiki?curid=1390447", "title": "Khorsabad", "text": ""}
{"id": "1390448", "revid": "709565", "url": "https://it.wikipedia.org/wiki?curid=1390448", "title": "Le storie di Anna", "text": "Le storie di Anna (titolo internazionale Anna's Tales) \u00e8 una serie televisiva italiana a disegni animati co-prodotta da de Mas &amp; Partners, Rai Fiction, AGoGo Media (prima serie) e Village Productions (seconda serie). La prima serie, composta da 26 episodi della durata di 13 minuti ciascuno, \u00e8 stata prodotta nel 2003, mentre la seconda \u00e8 stata consegnata a Rai nel 2007 ed \u00e8 andata in onda a partire dal 28 ottobre 2007. La serie \u00e8 stata realizzata interamente in tecnica di animazione bidimensionale.\n\"Le storie di Anna\" \u00e8 un cartone animato fra i pochi nel suo genere, affrontando il tema della disabilit\u00e0 motoria. L'ambizione di questa serie animata \u00e8 infatti quella di insegnare ai bambini come anche le maggiori difficolt\u00e0 si possano superare se le si affronta coraggiosamente.\nTrama.\nLa protagonista \u00e8 Anna, una bambina costretta su una sedia a rotelle; nonostante questa difficile condizione, \u00e8 una bambina piena di vitalit\u00e0 e di gioia di vivere; quando si riunisce con i suoi amici adora raccontare delle storie, che grazie alle sue doti di narratrice e alla sua fantasia, rendono ogni puntata allegra e piena di magia.\nLe storie che racconta Anna sono basate su racconti poco noti, che provengono da paesi di tutto il mondo, e da culture e tradizioni diverse.\nSigla.\nLa sigla italiana \u00e8 composta da Bruno Marro, scritta da Oscar Avogadro e cantata da Emanuela Pacotto."}
{"id": "1390449", "revid": "84184", "url": "https://it.wikipedia.org/wiki?curid=1390449", "title": "Napolitano", "text": ""}
{"id": "1390450", "revid": "1862310", "url": "https://it.wikipedia.org/wiki?curid=1390450", "title": "Sonda (Estonia)", "text": "Sonda era un comune rurale dell'Estonia nord-orientale, nella contea di Ida-Virumaa. Nel 2017 comune \u00e8 stato inglobato (insieme a Kivi\u00f5li) nel comune di L\u00fcganuse. \nIl centro amministrativo del comune era l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende un altro borgo, Erra, e 8 localit\u00e0 (in estone \"k\u00fcla\"):\nErra-Liiva - Ilmaste - Koljala - N\u00fcri - Satsu - Uljaste - Vainu - Vana-Sonda - Varinurme."}
{"id": "1390451", "revid": "6923", "url": "https://it.wikipedia.org/wiki?curid=1390451", "title": "Alfa Romeo 1750 / 2000 Berlina", "text": ""}
{"id": "1390455", "revid": "767487", "url": "https://it.wikipedia.org/wiki?curid=1390455", "title": "Toila", "text": "Toila \u00e8 un comune rurale dell'Estonia nord-orientale, nella contea di Ida-Virumaa. Il centro amministrativo del comune \u00e8 l'omonimo borgo (in estone \"alevik\").\nNel 2017 ha inglobato il comune di Kohtla e di Kohtla-N\u00f5mme.\nStoria.\nNel 1897 il grande imprenditore russo Grigori Jelissejev acquist\u00f2 un appezzamento di terreno collocato dove ora sorge il parco Toila-Oru, vicino al fiume P\u00fchaj\u00f5gi (in estone significa \"fiume sacro\"), con lo scopo di costruirvi un grandioso castello in stile italiano. Nel 1930, la societ\u00e0 industriale d'Estonia ha comprato sia il castello che il parco in cui \u00e8 situato, pagando a Jelissejev 100.000 krooni, e ha regalato il tutto alla Repubblica Estone. Il castello \u00e8 quindi diventato la residenza estiva del Presidente dello Stato (a quei tempi era Konstantin P\u00e4ts). Durante la seconda guerra mondiale, il castello \u00e8 andato completamente distrutto, ed \u00e8 rimasto solo il parco (che tuttora \u00e8 considerato uno dei pi\u00f9 belli d'Estonia). Il parco Toila-Oru \u00e8 un centro per concerti estivi, con un palco esterno e qualche migliaio di posti a sedere. Il parco riunisce con successo due differenti stili di arte giardiniera: lo stile cinese, che cerca di conservare l'irregolarit\u00e0 della natura e lo stile italiano/francese, con le sue forme regolari. Il posto attira molte persone anche perch\u00e9 \u00e8 situato vicino a un altro luogo turistico, Narva-Joesuu, ed \u00e8 a soli 45 chilometri dalla citt\u00e0 di Narva.\nIl territorio del parco \u00e8 di circa 150 ettari e conta circa 270 specie di alberi diversi, la collezione pi\u00f9 ricca in Estonia. Sono presenti quasi tutte le specie esistenti sul territorio Nazionale, con l'aggiunta di diverse specie esotiche provenienti in maggior parte dall'Europa, ma anche dall'America e dal Lontano Oriente.\nLocalit\u00e0.\nOltre al capoluogo, il comune comprende un altro borgo, Voka, e 9 localit\u00e0 (in estone \"k\u00fcla\"):\nAltk\u00fcla, Konju, Martsa, Metsam\u00e4gara, P\u00e4ite, P\u00fchaj\u00f5e, Uikala, Vaivina, Voka."}
{"id": "1390456", "revid": "123004391", "url": "https://it.wikipedia.org/wiki?curid=1390456", "title": "La paloma (Sebasti\u00e1n Iradier)", "text": "La paloma \u00e8 una canzone scritta dal compositore basco Sebasti\u00e1n de Iradier, ed \u00e8 il motivo pi\u00f9 celebre del genere \"habanera\".\nDivenuto uno standard di valore internazionale, \u00e8 stato eseguito e inciso su disco da diversi artisti.\nStoria.\nAutorevoli fonti affermano che l'abbia cantata in America, facendola cos\u00ec conoscere nel mondo, il contralto italiano Marietta Alboni. L'anno esatto di questo probabile evento \u00e8 stato il 1852 o 1853, durante la \"tourn\u00e9e\" americana della cantante.\nAltre autorevoli fonti spostano la data al 1855 o 1857: ad esempio Venancio Del Val, il pi\u00f9 importante biografo di Sebasti\u00e1n de Iradier, data l'evento al 1855. Ma poich\u00e9 non vi \u00e8 nessuna documentazione di una \"tourn\u00e9e\" della Alboni in America in date diverse dal 1852-1853, dobbiamo ritenere che tutto sia avvenuto durante questa \"tourn\u00e9e\".\nDelle fonti aggiungono che la Alboni interpret\u00f2 \"La paloma\" a L'Avana accompagnata al pianoforte dal compositore De Iradier. Questa informazione non \u00e8 supportata per ora da alcuna fonte antica scritta, mentre invece su una presenza della Alboni alla Havana ne scrisse Antonio de Las Barras y Prado. Anche di una presenza di De Iradier alla Havana non si conoscono ad ora fonti certe e vari indizi, come dimostrato recentemente dal ricercatore spagnolo Alvaro Fernandez Rodas,fanno ritenere che mai Iradier abbia soggiornato nel continente americano. Vari particolari indicano comunque che il tutto sia avvenuto in occasione della \"tourn\u00e9e\" americana della Alboni. Ad esempio dalla biografia \"Sebastian De Iradier\" di Del Val, apprendiamo la notizia che Adelina Patti (nata nel 1843) allora \"tenia ocho o nueve anos\" (\"aveva otto o nove anni\"). Inoltre nell'ottobre 1852 vararono negli Stati Uniti il clipper \"Alboni\", che aveva raffigurata sulla prua, secondo alcune fonti, una colomba (in lingua spagnola \"paloma\") con un rametto arancio nel becco. Altro particolare rilevante \u00e8 che la Alboni, nella \"tourn\u00e9e\" americana, venne accompagnata da un'orchestra diretta dal maestro Luigi Arditi, gi\u00e0 direttore del maggiore teatro d'opera del continente americano, il Teatro Tac\u00f3n de La Habana. Orchestra, occasionalmente, chiamata anche dai media americani \"Habana Company\", quindi si presume composta pure da musicisti cubani. Ad oggi risulta che le prime notizie scritte indicanti la Alboni interprete principale de \"La paloma\" risalgano alla seconda met\u00e0 degli anni '30 del secolo scorso; precedentemente, \u00e8 probabile vi fosse solo una tradizione orale. Del resto per decenni nessuno poteva immaginare il successo planetario di questa canzone, per cui inizialmente non vi poteva essere alcun interesse da parte degli studiosi.\n\u00c8 degna di attenzione, inoltre, la notizia che nell'articolo \"La Habana de 1810 a 1840\", scritto nel 1866 dal cubano Luis Victoriano Betancourt, l'autore rende noto che un motivo intitolato \"La paloma\" era gi\u00e0 famoso a Cuba prima che Iradier facesse conoscere come sua composizione una canzone con questo titolo.\nNel 1859 a Madrid venne registrata a nome di Sebasti\u00e1n de Iradier la propriet\u00e0 artistica della canzone. Il motivo venne allora registrato con il titolo \"La paloma (Canci\u00f3n Americana con acompa\u00f1amiento de Piano)\".\nLo storico spagnolo Jos\u00e9 Luis Ansorena, nel suo articolo intitolato \"La canci\u00f3n en Euskalerria\", scrive che all'epoca della registrazione de \"La paloma\" a nome di Sebasti\u00e1n de Iradier ne venne anche pubblicata una versione dall'editore e musicista Bonifacio Eslava. Il titolo: \"Danza popular habanera con la misma letra que la cantan los naturales de Cuba, publicada por el Sr.Iradier como composici\u00f3n suya con el t\u00edtulo de La paloma\".\nIn ogni caso va attribuita a Iradier la paternit\u00e0 del motivo conosciuto e che \u00e8 ancora la canzone pi\u00f9 eseguita al mondo.\nPer vari anni il motivo fu un inno importante per la Marina Austriaca. Ci\u00f2 per volere di Massimiliano d'Asburgo che ne fu a capo dal 1854 al 1859. In seguito Massimiliano d'Austria divenne imperatore del Messico (1864 -1867), ma alla di lui drammatica fine cess\u00f2 da parte della Marina militare austriaca la consuetudine di suonare questa canzone.\nTradotta in numerose lingue e in migliaia di versioni, \"La paloma\" ebbe fin da principio un grande successo. Fu una delle prime canzoni ad essere incise. Tra le prime registrazioni conosciute si ricordano quella del tenore italiano Ferruccio Giannini fatta nel 1896 negli Stati Uniti e, tra gli anni 1896 e 1898, quella del tenore Arthur B. Adamini.\nNel 1899 venne fatta una registrazione in versione strumentale da La Garde Republicaine di Parigi, nel 1900 seguir\u00e0 quella del baritono spagnolo Emilio De Gogorza, poi nel 1901 quella del baritono Ferruccio Corradetti. Infine nel 1902 la incise il polacco Marian Alma e nel 1906 il basso francese Pedre Gailhard.\nDei primi anni trenta \u00e8 l'interpretazione di Conchita Supervia, mentre del 1938 \u00e8 l'interpretazione di Rosita Serrano.\nNel 1958 la versione di Billy Vaughn si classifica in prima posizione in Germania per dieci settimane e seconda nei Paesi Bassi.\nNel 1961 la versione di Freddy Quinn si classifica prima in Germania e terza in Olanda.\nNel 1962 la versione di Elvis Presley \"No More\" si classifica prima in Italia per due settimane."}
{"id": "1390457", "revid": "73843", "url": "https://it.wikipedia.org/wiki?curid=1390457", "title": "Campionato italiano di hockey su ghiaccio 1999-00", "text": ""}
{"id": "1390459", "revid": "287204", "url": "https://it.wikipedia.org/wiki?curid=1390459", "title": "Valea", "text": "Geografia.\nIl toponimo Valea (\"valle\" in romeno) pu\u00f2 riferirsi a numerose localit\u00e0:\nMoldavia.\nValea Mare, comune del distretto di Ungheni"}
{"id": "1390460", "revid": "297031", "url": "https://it.wikipedia.org/wiki?curid=1390460", "title": "Milton Caniff", "text": "Tra le sue opere principali \"Dickie Dare\" (nel 1933), \"Terry e i pirati\" (nel 1934), \"Miss Lace\" (nel 1942) e, soprattutto, \"Steve Canyon\" (nel 1947).\nCarriera.\n\u00c8 considerato uno dei pi\u00f9 importanti e influenti artisti della storia del fumetto mondiale. A lui si sono rifatti artisti come Jack Kirby, Romano Scarpa, Frank Miller e Hugo Pratt. Caniff non era unico solo nello stile grafico, che in realt\u00e0 deve in parte al suo collega Noel Sickles, ma era assolutamente insuperabile come narratore, come creatore di trame intriganti e personaggi reali e moderni. Il suo pi\u00f9 grande personaggio rimane Steve Canyon, che gli ha permesso di conseguire premi quali il \"Cartoonist of the year Award\" del 1946, il \"Reuben Award\" e l\"'Elzie Segar Award\" nel 1971, il \"Gold Key Award\" nel 1981, oltre all'entrata nella \"Will Eisner Hall of Fame\" nel 1988, l'anno della sua morte."}
{"id": "1390465", "revid": "767487", "url": "https://it.wikipedia.org/wiki?curid=1390465", "title": "I pugni di Rocco", "text": "I pugni di Rocco \u00e8 un film del 1972 del regista Lorenzo Artale.\nTrama.\nRocco Colantini, giovane contadino, esce di prigione (vi era finito per aver accoltellato un uomo) dopo tre anni ed \u00e8 ripudiato dal padre, nemico della violenza. Trova lavoro presso i terreni di don Andrea Pappalardo, il quale \u00e8 vanta un credito di 5 milioni verso due mafiosi locali, i fratelli Marzacchi. Rocco per riscuotere il credito riduce in fin di vita uno dei due fratelli. Per tutta risposta il secondo dei Marzacchi uccide don Andrea. A questo punto Rocco diviene proprietario dei possedimenti di don Andrea e amante della sua vedova.\nSi batter\u00e0 poi per indurre gli altri contadini a ribellarsi alle ingiustizie dei Marzacchi e del loro capo, l'Americano. Ritrover\u00e0 in questa battaglia anche il padre. Dopo essere scampato ad un agguato riesce ad uccidere dapprima Giuseppe Marzacchi e poi l'Americano, nella sua abitazione. A questo punto fa irruzione la polizia ed Antonio rimane vittima nel conflitto a fuoco.\nProduzione.\nIl film \u00e8 stato girato in Salento."}
{"id": "1390470", "revid": "1543377", "url": "https://it.wikipedia.org/wiki?curid=1390470", "title": "0831", "text": "0831 \u00e8 il prefisso telefonico del distretto di Brindisi, appartenente al compartimento di Bari.\nIl distretto comprende la maggior parte della provincia di Brindisi. Confina con i distretti di Lecce (0832) a sud-est, di Taranto (099) a sud-ovest e di Bari (080) a ovest.\nAree locali.\nIl distretto di Brindisi comprende 18 comuni compresi nelle 6 aree locali di Brindisi, Francavilla Fontana, Mesagne, Ostuni, San Pietro Vernotico e San Vito dei Normanni. \nComuni.\nI comuni compresi nel distretto sono: Brindisi, Carovigno, Ceglie Messapica, Cellino San Marco, Erchie, Francavilla Fontana, Latiano, Mesagne, Oria, Ostuni, San Donaci, San Michele Salentino, San Pancrazio Salentino, San Pietro Vernotico, San Vito dei Normanni, Torchiarolo, Torre Santa Susanna e Villa Castelli ."}
{"id": "1390471", "revid": "125863806", "url": "https://it.wikipedia.org/wiki?curid=1390471", "title": "Carl Stamitz", "text": "Biografia.\nFiglio di Johann Stamitz, virtuoso di violino, viola e viola d'amore, venne educato alla musica dal padre e, dopo la prematura morte di costui, da Christian Cannabich e Franz Xaver Richter. Dal 1762 al 1770 suon\u00f2 come secondo violino nella celebre Mannheimer Hofkapelle; qui conobbe tutto il repertorio della Scuola di Mannheim. Nel 1770 si trasfer\u00ec a Parigi, dove divenne compositore di corte del duca Louis de Noailles e conobbe il compositore Fran\u00e7ois-Joseph Gossec. Dal 1772 visse a Versailles dove scrisse la sua prima sinfonia a programma \"La promenade royale\". Nel 1779 si trasfer\u00ec all'Aia, dando ventotto concerti alla corte di Guglielmo d'Orange. In uno di questi concerti il dodicenne Ludwig van Beethoven si esib\u00ec al fortepiano.\nNegli anni seguenti Stamitz comp\u00ec numerosi viaggi all'estero che lo portarono a Strasburgo, Londra, Pietroburgo, Augusta, Norimberga, Kassel, Lubecca, Magdeburgo e Jena. Nel 1786 diresse nella Cattedrale di Berlino il \"Messia\" di H\u00e4ndel e trascorse gli ultimi anni come maestro di cappella e insegnante di musica presso l'Universit\u00e0 di Mannheim. Mor\u00ec pochi mesi dopo sua moglie e un viaggio a San Pietroburgo che aveva progettato in quel periodo non ebbe mai luogo. Il suo patrimonio venne messo all'asta per saldare i suoi debiti.\nConsiderazione sull'artista.\nCarl Stamitz \u00e8 attualmente una delle figure meglio conosciute della seconda generazione di compositori che erano attivi alla corte dell'elettore palatino di Mannheim durante gli anni sessanta del Settecento. Egli seppe rendere pi\u00f9 raffinati gli indirizzi artistici del padre non ancora pienamente maturi. La sua vena melodica si denota nell'attenta scelta di raggruppamenti di temi assai gradevoli.\nL'importanza dei lavori di Stamitz sta soprattutto nelle sue composizioni orchestrali. Il linguaggio delle sue sinfonie mostra chiaramente che alla loro base sta la cultura orchestrale della scuola di Mannheim. Come Haydn e Dittersdorf anche Stamitz scrisse diversi concerti per strumenti solisti e orchestra (significativi sono i numerosi concerti per strumenti a fiato, in particolare per clarinetto), nonch\u00e9 doppi, tripli e quadrupli concerti con svariate formazioni di strumenti. L'inusuale successo di alcune sue sinfonie concertanti eseguite dai Concert Spirituel il 25 marzo 1773 ebbe come conseguenza la diffusione di una nuova forma musicale, nella quale vi fu un ritorno al concerto grosso del barocco. Carl Stamitz non era il primo a comporre sinfonie concertanti, ma sicuramente fu colui che rese popolare questo genere, portandolo pi\u00f9 vicino alla sinfonia e aggiungendovi un movimento intermedio lento."}
{"id": "1390472", "revid": "73843", "url": "https://it.wikipedia.org/wiki?curid=1390472", "title": "Campionato italiano femminile di hockey su ghiaccio 1999-00", "text": ""}
{"id": "1390478", "revid": "1305772", "url": "https://it.wikipedia.org/wiki?curid=1390478", "title": "Harvey Kurtzman", "text": "Il suo personaggio pi\u00f9 importante, creato nell'ottobre del 1962 insieme al disegnatore Will Elder, \u00e8 stato Little Annie Fanny, che verr\u00e0 pubblicata sulle pagine di Playboy per 26 anni(dal '62 al '88). \u00c8 stato inoltre fondatore della rivista Mad e collaboratore delle riviste Trump, (rivista satirica di Hugh Hefner, l'editore-direttore di Playboy), Humbug ed Help!.\nKurtzman ha creato una forma di umorismo che influenz\u00f2 molti artisti, non solo nel campo del fumetto (basti pensare a Mel Brooks con il suo \"Frankenstein Junior\" oppure a Terry Gilliam, che ne ha ricordato l'influsso nella sua autobiografia del 2015, \"Gilliamesque\").\nNel 2006 ha ricevuto un Bill Finger Award postumo per la sua carriera di sceneggiatore."}
{"id": "1390491", "revid": "834", "url": "https://it.wikipedia.org/wiki?curid=1390491", "title": "Stazione di Padova Centrale", "text": ""}
{"id": "1390493", "revid": "1543377", "url": "https://it.wikipedia.org/wiki?curid=1390493", "title": "0832", "text": "0832 \u00e8 il prefisso telefonico del distretto di Lecce, appartenente al compartimento di Bari.\nIl distretto comprende la parte settentrionale della provincia di Lecce. Confina con i distretti di Maglie (0836) e di Gallipoli (0833) a sud, di Taranto (099) a ovest e di Brindisi (0831) a nord.\nAree locali.\nIl distretto di Lecce comprende 26 comuni compresi nelle 3 aree locali di Campi Salentina (ex settori di Campi Salentina e Leverano), Lecce e Vernole. \nComuni.\nI comuni compresi nel distretto sono: Arnesano, Calimera, Campi Salentina, Caprarica di Lecce, Carmiano, Castri di Lecce, Cavallino, Copertino, Guagnano, Lecce, Lequile, Leverano, Lizzanello, Martignano, Melendugno, Monteroni di Lecce, Novoli, Salice Salentino, San Cesario di Lecce, San Donato di Lecce, San Pietro in Lama, Squinzano, Surbo, Trepuzzi, Veglie e Vernole.\nCuriosit\u00e0.\nDal 2007 \"0832\" \u00e8 anche il nome di un cityblog della citt\u00e0 di Lecce."}
{"id": "1390499", "revid": "15732", "url": "https://it.wikipedia.org/wiki?curid=1390499", "title": "Primarie del Partito Democratico", "text": ""}
{"id": "1390501", "revid": "307923", "url": "https://it.wikipedia.org/wiki?curid=1390501", "title": "Apollofane (disambigua)", "text": ""}
{"id": "1390504", "revid": "1463764", "url": "https://it.wikipedia.org/wiki?curid=1390504", "title": "Luca Flores", "text": "\u00c8 considerato tra i pi\u00f9 interessanti esponenti della scena jazzistica italiana.\nBiografia.\nNato a Palermo il 20 ottobre 1956, ultimo di 4 fratelli, nel 1959 si trasferisce con la famiglia in Mozambico. Qui inizia a suonare il pianoforte all'et\u00e0 di 5 anni. Rientrato in Italia nel 1966 trascorre un periodo a Roma e poi in Portogallo, per approdare a Firenze nel 1972, dove si diploma al liceo scientifico nel 1975. Studia al Conservatorio Luigi Cherubini ottenendo il 5\u00ba anno di organo e il diploma in pianoforte con 10 e lode nel 1981.\nIl suo incontro con il jazz \u00e8 dei primi anni '70: frequenta i circoli fiorentini come l'Andrea del Sarto dove conosce la nascente comunit\u00e0 di musicisti jazz italiani. Esordisce a livello nazionale nel \"Tiziana Ghiglioni Sextet\" (con Tiziana Ghiglioni, Maurizio Caldura Nu\u00f1ez, Luca Bonvini, Franco Nesti, Alessandro Fabbri) con il quale registra il primo LP, \"Streams\" (1984). Insieme a Gianni Cazzola forma il quintetto \"Matt Jazz Quintet\" (con Maurizio Caldura Nu\u00f1ez, Alessandro Di Puccio, Marco Vaggi). Con questi gruppi prende parte ai maggiori festival italiani. Successivamente forma il \"Luca Flores Trio\" (con Lello Pareti e Piero Borri).\nMilita anche nei gruppi di Chet Baker, Massimo Urbani, Fulvio Sisti, Bruno Marini, Giko Pavan, Tiziana Simona.\nCollabora inoltre con artisti quali, fra gli altri, Bruno Tommaso, Lee Konitz, Sal Nistico, Paolo Fresu, Gianni Basso, Paolo Damiani, Claudio Fasoli, Furio Di Castri, Riccardo Del Fra, Al Cohn, Eddie Lockjaw Davis, Steve Grossman, Larry Nocella, Al Grey, Bobby Watson, Bob Mover, Kenny Wheeler, Dave Holland, David Murray, Bobby Porcelli, Nicola Stilo, Enrico Rava, Muhal Richard Abrams, Tony Scott, Tullio De Piscopo, Pietro Tonolo, Giulio Capiozzo, Roberto Gatto, Alessandro Fabbri, Stefano Cantini, Alfred Kramer, Marc Abrams, Flavio Boltro, Diego Carraresi, Henghel Gualdi, Fabio Morgera, Michelle Bobko, Barbara Casini, Riccardo Bianchi, Lillo Quaratino,\nSvolge dal 1979 al 1987 attivit\u00e0 d'insegnamento a Firenze presso l'istituto Andrea del Sarto, ripresa nel 1993, e partecipa a Siena a seminari come insegnante di piano dal 1985 al 1987, periodo in cui ha avuto assiduamente a lezione tra gli altri anche Stefano Bollani. Ha avuto come maestri Roberto Pichini, Marco Vavolo, Enrico Pieranunzi e Franco D'Andrea.\nFuori dall'Italia si \u00e8 esibito in Francia, Germania, Svizzera, Paesi Bassi, Unione Sovietica.\nNell'ottobre 1987 esplode la malattia mentale che lo accompagner\u00e0 per il resto della vita, portandolo a episodi di autolesionismo, fra cui il ferimento di una mano e di un orecchio e la conseguente perdita dell'udito da questo. Il disagio mentale lo porter\u00e0 alla scelta estrema: il 29 marzo 1995, 10 giorni dopo un'ultima sessione di registrazione in piano solo al Planet Sound Studios di Firenze, muore suicida nella sua casa di Montevarchi."}
{"id": "1390505", "revid": "1543377", "url": "https://it.wikipedia.org/wiki?curid=1390505", "title": "0836", "text": "0836 \u00e8 il prefisso telefonico del distretto di Maglie, appartenente al compartimento di Bari.\nIl distretto comprende la parte orientale della provincia di Lecce. Confina con i distretti di Gallipoli (0833) a sud-ovest e di Lecce (0832) a nord.\nAree locali.\nIl distretto di Maglie comprende 38 comuni compresi nelle 3 aree locali di Galatina, Maglie (ex settori di Maglie e Martano) e Poggiardo (ex settori di Otranto e Poggiardo). \nComuni.\nI comuni compresi nel distretto sono: Andrano, Aradeo, Bagnolo del Salento, Botrugno, Cannole, Carpignano Salentino, Castrignano de' Greci, Castro, Corigliano d'Otranto, Cursi, Cutrofiano, Diso, Galatina, Giuggianello, Giurdignano, Maglie, Martano, Melpignano, Minervino di Lecce, Muro Leccese, Neviano, Nociglia, Ortelle, Otranto, Palmariggi, Poggiardo, San Cassiano, Sanarica, Santa Cesarea Terme, Scorrano, Secl\u00ec, Sogliano Cavour, Soleto, Spongano, Sternatia, Surano, Uggiano la Chiesa e Zollino ."}
{"id": "1390506", "revid": "767487", "url": "https://it.wikipedia.org/wiki?curid=1390506", "title": "Rauni Mollberg", "text": "Viene considerato dagli esperti uno dei maggiori cineasti finlandesi, \u00e8 stato anche sceneggiatore, produttore cinematografico, attore e regista televisivo.\nHa vinto 5 Jussi Award come miglior Regista, un premio speciale al Festival internazionale del film di Locarno nel 1974 ed il premio per la miglior Regia al Napoli Film Festival nel 1978"}
{"id": "1390508", "revid": "125023252", "url": "https://it.wikipedia.org/wiki?curid=1390508", "title": "De Mas &amp; Partners", "text": "La de Mas &amp; Partners \u00e8 stata un'azienda italiana di animazione con sede in Milano. Fra le sue principali produzioni si annoverano le serie televisive: \"Cocco Bill\", \"Le storie di Anna\", \"I Bi-Bi\" e \"Street Football - La compagnia dei Celestini\".\nStoria dell'azienda.\nNel 1972 nacque la Audiovisivi de Mas, fondata da Pierluigi de Mas, molto attiva nella realizzazione di disegni animati per la pubblicit\u00e0. Nel 1999 l'azienda viene rinominata in: de Mas &amp; Partners.\nLa partita iva della societ\u00e0 (12922120154) risulta cessata il giorno 10 Giugno 2017; inoltre il sito internet non \u00e8 pi\u00f9 raggiungibile."}
{"id": "1390511", "revid": "1543377", "url": "https://it.wikipedia.org/wiki?curid=1390511", "title": "0833", "text": "0833 \u00e8 il prefisso telefonico del distretto di Gallipoli, appartenente al compartimento di Bari.\nIl distretto comprende la parte sud-occidentale della provincia di Lecce. Confina con i distretti di Taranto (099) a ovest, di Lecce (0832) a nord e di Maglie (0836) a nord-est.\nAree locali.\nIl distretto di Gallipoli comprende 33 comuni compresi nelle 4 aree locali di Alessano (ex settori di Alessano e Ruffano), Gallipoli, Nard\u00f2 e Parabita (ex settori di Parabita e Racale). \nComuni.\nI comuni compresi nel distretto sono: Acquarica del Capo, Alessano, Alezio, Alliste, Casarano, Castrignano del Capo, Collepasso, Corsano, Gagliano del Capo, Galatone, Gallipoli, Matino, Melissano, Miggiano, Montesano Salentino, Morciano di Leuca, Nard\u00f2, Parabita, Pat\u00f9, Porto Cesareo, Presicce, Racale, Ruffano, Salve, Sannicola, Specchia, Supersano, Taurisano, Taviano, Tiggiano, Tricase, Tuglie e Ugento ."}
